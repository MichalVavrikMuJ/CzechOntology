{"id": "98595", "url": "https://cs.wikipedia.org/wiki?curid=98595", "title": "Islám v Rusku", "text": "Islám v Rusku\n\nIslám je v Rusku jedno z poměrně hodně zastoupených náboženství. Podle sčítání lidu z roku 2002 tvoří muslimové 10 % (14,5 mil.) z tehdy celkové 143 miliónové ruské populace. Duchovní v evropské části Ruska hovoří až o 20 miliónech přívrženců. \"Etničtí muslimové\", tj. národy tradičně muslimské, tvoří většinu populace v sedmi regionech Ruské federace podle sčítání lidu z roku 2002: v Ingušsku (98%), v Čečensku (96%), v Dagestánu (94%), v Kabardsko-Balkarsku (70%), v Karačajevsko-Čerkesku (54,6%), v Baškortostánu (54,5%) a v Tatarstánu (54%).\n\nJe to zároveň i největší náboženská minorita v zemi. Nejvíce je islám v Rusku rozšířen v Povolží (mezi Tatary a Baškiry), v Podkavkazsku (mezi Čečenci, Dagestánci, Inguši, Balkary a dalšími), také pak i ve velkých městech jakými jsou například hlavně Kazaň, dále pak Moskva, Nižnij Novgorod či Petrohrad.\n\nPrvní muslimové na území současného Ruska byli Dagestánci, kteří konvertovali k islámu po arabských výbojích v 8. století.\n\nIslám pronikl do Povolží a na Ural přes Bulharský volžsko-kamský chanát. Za oficiální datum přijetí islámu se považuje rok 922. V době upevňování Bulharské volžsko-kamské říše se sedmý panovník říše, Almuš ilteber , obrátil na bagdádského chalífu a vyjádřil připravenost přijmout islám a plně se mu podrobit. Do Bulharska přišlo poselstvo složené z učenců, stavitelů mešit a bohoslužebníků. Islám byl prohlášen státním náboženstvím.\n\nPrvním muslimským státem bylo tedy Volžské Bulharsko, z něhož v roce 922 se rozšířil islám i mezi Tatary. Později se k Mohamedově víře přidaly i národy v Podkavkazsku.\n\nVolžští Prabulhaři se jednu dobu také snažili prosadit přijetí islámu za státní náboženství v Kyjevské Rusi; to však bylo odmítnuto a rozvíjelo se pravoslavné křesťanství.\n\nVe 13. století stal se bulharský stát centrem přípravy muslimských kádrů. Bulhaři se zabývali aktivní misionářskou činností mezi národy Povolží a Uralu. Tatarsko-mongolské dobytí Bulharska (1236) pozicí islámu neotřáslo, protože se stal oficiálním náboženstvím chanátu Zlaté hordy.\n\nOd 14. století se stal centrem muslimského světa Kazaňský chanát, který aktivně usiloval o islamizaci uralských národů, která se uskutečňovala i ze strany sibiřských a středoasijských chanátů. Velkou roli při tom hrály muslimské tradice šejbanidů a tajbugidů (konec 15. – polovina 16. století).\n\nPo připojení Kazaňského chanátu k Moskevskému státu začalo na území Povolží a Uralu soupeřit s islámem křesťanství. Moskevský stát zabraňoval islamizaci a používal ve vztahu k muslimům represi. Islám byl považován za „cizorodé“ a „cizozemské“ náboženství. Tak například podle nařízení Alžběty Petrovny (1774) se povolovalo tatarským muslimům usidlovat se v Orenburgu, ale nepovolovalo se postavit více než jednu mešitu, a to vně města, a zakazovalo se obracet lidi na islám.\n\nZměny začaly v dobou vlády Kateřiny II., která nařízením (ukazem) z 22. září 1788 zřídila v Ufě Muslimskou duchovní správu s muftím v čele. V 19. století pak existovalo v Orenburské oblasti 115 mešit, v Orské oblasti 110, v Čeljabinské 71, v Trojické 23 a v Hornouralské 81.\n\nVyznání islámu, které do Ruska přišlo, bylo sunnitské. V některých málo oblastech, jako například v Čečensku, se uchytil rovněž súfismus, jistá mystická varianta sunnitského islámu. Právě díky súfistickým rituálům získali Čečenci sílu odolávat útokům ze severu. Šiíty jsou naopak Ázeři; jejich republika však v současné době (od roku 1992) není součástí Ruska a počet příslušníků této národnosti je v samotném Rusku zanedbatelný.\n\nZatímco v 19. století význam islámu v Ruské říši natolik velký nebyl a mohl se relativně dobře šířit, na začátku století minulého události nabraly jiný směr. \nKrátce po říjnové revoluci, která přinesla zemi v krvavé občanské válce ideály komunismu, došlo k posílení náboženských svobod muslimského obyvatelstva.\n24. listopadu 1917 Lenin prohlásil: \n\"Muslimové v Rusku... všichni, jejichž mešity a modlitebny byly zničeny, jejichž přesvědčení a zvyky byly pošlapávány od carů a ruských utlačovatelů: vaše víra a zvyky, vaše národní a kulturní instituce jsou navždy svobodné a nedotknutelné. Vězte, že vaše práva, stejně jako práva všech národů Ruska, jsou pod mocnou ochranou revoluce.\"\n\nOvšem následná Stalinova vláda se rychle obrátila hlavně proti pravoslavné církvi, zasáhla rovněž ale i islám vyznávající národy v zemi. Násilná ateizace oblastí jakými bylo například právě Povolží či státy dnes už s Ruskem jeden stát netvořící (Uzbekistán, Turkmenistán, Ázerbájdžán) zde příliš úspěšná nebyla a naopak vedla ještě k větší nenávisti minoritních národů vůči establishmentu SSSR.\n\nBěhem perestrojky a hlavně pak po rozpadu země v roce 1991 proto rychle došlo k opětovnému šíření islámu; vznikaly nové mešity i medresy a rostl počet věřících. Některé národy s převahou muslimů však prahly po nezávislosti (Tatarstán, Čečensko, Dagestán), tyto snahy však Moskevská vláda potlačila buď přislíbením rozsáhlé autonomie (Tatarstán) nebo silou (Čečensko). Právě v Čečensku islamizace dostoupila maximálního stupně vytvořením islámského státu v 90. letech 20. století (například se zákonodárstvím založeném na právu šaría). Vláda islámských ozbrojenců byla ruskou armádou potlačena, má však stále řadu stoupenců.\n\nOd roku 1991 je islám celkově na vzestupu, velká část obyvatel Ruska se ale obává jeho radikalizace. V souvislosti s tím proto někteří poukazují na šíření extremistického wahhábismu ze Saúdské Arábie. Pokud nedojde k radikální proměně ve vývoji populačních křivek, lze předpokládat, že se islám stane do konce 21. století v Rusku většinovým vyznáním.\n\nZa centrum celého ruského islámu je považována metropole Tatarstánu, Kazaň. Zde se také nachází ruská islámská univerzita i největší mešita v Evropě. Ve zbytku země pak existují islámské náboženské společnosti a vycházejí islámsky zaměřené noviny či časopisy. Přesto však islámští duchovní stále kritizují vládu, že přistupuje k náboženským záležitostem země tak, jako to dělalo carské Rusko; tj. že hlavní roli, jakoby státního náboženství, má hrát tradiční pravoslaví.\n\n\n"}
{"id": "98599", "url": "https://cs.wikipedia.org/wiki?curid=98599", "title": "Paracelsus", "text": "Paracelsus\n\nParacelsus, vlastním jménem Philippus Aureolus Theophrastus Bombastus von Hohenheim, (1493 Einsiedeln – 24. září 1541 Salcburk) byl alchymista, astrolog a lékař, který učinil několik důležitých objevů a předznamenal vznik novodobého lékařství. Jméno Paracelsus přijal během života, aby vyjádřil své přesvědčení, že má větší schopnosti než uznávaný dávný římský lékař Celsus. Pro své reformy medicíny bývá nazývaný Lutherem mezi lékaři.\n\nParacelsus byl mnohovrstevnou osobností nepřevoditelnou na jediný aspekt. Nebyl jen pouhým lékařem, ale také alchymistou, přírodovědcem a empirikem. Učil se od vesnických kovářů, rozuměl problematice lovu a rybolovu, naučil se rozpoznávat zaříkávání a zažehnávání. Uznával, že nemoci zvířat a jejich léčba mají analogii v léčení lidí, čímž byl ve své době revoluční. Od horníků se také učil o nemocech kovů. Lidová moudrost ho fascinovala a vážil si jí jako zdroje užitečných informací, což se odráží i v tom, že jeho dílo je protkáno folkloristikou a obsahuje mnohé odkazy na démonologii a mytologii. Svým respektem vůči lidovým naukám se výrazně vymezoval vůči autoritě tradice.\n\nJeho styl vyjadřování byl těžko uchopitelný a značně inovativní. Používal vlastní neologismy a jako řečník působil až exaltovaně. V jeho vystupování se kombinovala žlučovitá, bojovná povaha s věcnou kritikou soudobé medicíny. Porozumění Paracelsovým názorům a spisům je ztíženo také jeho tendencí promítat do textů svá osobní zklamání. Pro své názory býval nezřídka podezříván z čarodějnictví a dokonce z ariánské hereze.\n\nParacelsus se narodil u Ďáblova mostu nedaleko švýcarského Einsiedelnu jako syn zemského lékaře Wilhelma Bombasta z Hohenheimu. Bombastové von Hohenheim byli šlechtickým rodem, který v poměrech 15. století zchudl podobně jako jiná šlechta, a hrad Hohenheim u Stuttgartu dali do zástavy. Paracelsův rodný dům v Einsiedelnu stál na poutní cestě do Santiaga de Compostela.\n\nPo smrti matky v roce 1502 se otec se synem přestěhovali do Villachu v Korutanech. Otec tam působil jako městský lékař a docent na hornické škole na pozvání kupecké rodiny Fuggerů (Sigmund Fugger), která vlastnila měděné a stříbrné doly ve Schwazu a severně od Villachu v sídle zvaném Fugerrau. Při setkání se světem hornictví a hutnictví, kde se kupříkladu mluví o růstu zlata nebo o žilách kovu prostupujících horninu, získal Paracelsus zkušenost se živoucí říší nerostů. V hornictví se také setkal s lékařskou praxí, kdy sloučeniny arzénu uvolňované při zpracování rudy působí jako prudký jed, ale dají se z nich připravit i účinné léky. Do světa vysokých škol již vstupoval s ucelenou představou o světě. Otec mu byl celoživotním a vzpomínaným učitelem.\n\nParacelsus byl nesmírně nadaným studentem. Studoval na celé řadě evropských univerzit (Tübingen, Wittenberg, Lipsko, Heidelberg, Kolín), první titul získal ve Vídni již v 17 letech. Na univerzitě ve Ferraře promoval na doktora obojího lékařství, tj. vnitřní medicíny a chirurgie. Studoval také u opata a učence Johanna Trithemia.\n\nVelice kriticky přijímal spisy starých autorit (Hippokratés, Galén, Rhases, Avicenna). Jejich nauky byly na tehdejších univerzitách podávány jako doktrína a předávány z generace na generaci. Tvořily základ veškerého lékařství té doby. Paracelsus se kriticky stavěl k jejich precizní logice a namísto ní prosazoval zákony života tak, jak je odvodil ze zkušenosti. „Kdybych se byl sám neobrátil ke zkušenosti, staří lékaři by mne byli ponechali ve slepotě, nevidomého.“ Snažil se o poznání léčebných prostředků ve vztahu ke konceptu nového zdraví, které přichází po nemoci.\n\nParacelsova postava byla obklopena tajemností a nedobrou pověstí právě pro své tuláctví. Putoval především po venkově. Narážel na skutečnost, že jeden a týž lék někdy vyléčí a někdy selže. Jeho cestování bylo popřením akademického přístupu k lékařství, mnohdy se učil od lidí nízkého postavení, kteří svou moudrost získávali přímou zkušeností. Načerpané myšlenky a zkušenosti se snažil šířit celou Evropou. Praktikoval své nové postupy podle toho, kde byl žádán. Zaznamenával nebývalé léčebné úspěchy, čímž si získal vedle nadšených obdivovatelů také řadu odpůrců. Právě to bylo jednou z příčin častého a neúnavného cestování. Jeho mluva byla drsná a nevybíravá: „Lékař musí k nemoci jako kráva k jeslím.“\n\nCestoval do Svaté země. Přes Benátky, Apulii, Řecko a Egypt dorazil až do Palestiny, odkud se vydal přes Kypr, Rhodos, Konstantinopol a Balkán zpět do Benátek. O jeho cestách přes arabské území snad až do Indie prameny mlčí, a na půdu Asie a Afriky podle svých vlastních slov nevstoupil. Prošel mnoho zemí v Evropě včetně Anglie a Skotska jako vojenský chirurg, lékař a ranhojič působil v holandských válkách. V roce 1517 byl jmenován osobním lékařem dánského krále Kristiána II. Později přešel do Ruska, byl v tatarském zajetí, utekl do Litvy posléze do Maďarska a v roce 1521 se vrátil do Itálie. V roce 1523 se vrátil do Villachu k otci.\n\nV roce 1524 působil jako lékař v Salcburku. Zřídil tam laboratoř na alchymické zpracovávání přírodních látek k výrobě léků (iatrochemie). Téhož roku se postavil na stranu rolníků při selském povstání a v roce 1525 musel ze Salcburku uprchnout před zatčením.\n\nV Basileji získal úspěšnou léčbou slavného knihtiskaře Frobena věhlas. Zde se také setkal se slavnými osobnostmi tehdejší doby Erasmem Rotterdamským, jehož léčil ze dny, a malířem Holbeinem. Basilejská městská rada mu nabídla uvolněné místo po městském lékaři a docenturu na univerzitě. Avšak Paracelsus se na fakultě nepodrobil povinné disputaci ani nepředložil doktorské diplomy a fakulta mu zamezila přístup do posluchárny. Paracelsus nechal natisknout a rozšířit leták, kterým ohlásil své veřejné pravidelné přednášky, kde vysvětlí své reformní názory. V nich vytýkal medicínským autoritám fakulty a města, že nekriticky papouškují názory Avicenny, Rhazese (Rází) nebo Galéna (Hippokrata jako autoritu nadále uznával) a přivádějí své nemocné do záhuby. Jejich knihy pak na sv. Jana roku 1527 spolu s některými radikalizovanými studenty spálil. Přednášel v němčině, jako v jazyce neučeném. Ostře se vymezoval oproti latině jako vědeckému jazyku, kterým se neznalým pacientům může podsouvat kdejaká lež. To také dokládá skutečnost, že se s univerzitním prostředím nikterak nesžil. Známým Paracelsovým pomocníkem byl tehdy Johannes Oporinus.\n\nSvé útočiště v Basileji mohl nadále opírat o městskou radu, která mu vyhověla v jeho žádosti o dohled nad léky a recepty, které městští lékaři a lékárníci předepisovali. Kontrola cen a kontrola nad dohodami lékařů a lékárníků zapříčinila veliký tlak na Paracelsovo vytěsnění z města.\n\nMezi srpnem a zářím se objevila posměšná básnička promlouvající k Paracelsovi ústy Galéna nazvaná \"Manes Galeni\". Paracelsus žádal městskou radu o vyšetření, kdo za textem stojí. Vyšetřilo se jen to, že pamflet napsali tři jeho studenti, což Paracelsus vnímal jako největší zradu. Temperamentnímu Bombastovi ležela tato událost dlouhá léta v žaludku.\n\nV roce 1528 prohrál soudní spor o výši honoráře vedený proti kanovníkovi Corneliovi von Lichtenfels a velmi kriticky a nevybíravými slovy se ohradil proti obvinění z nedodržování obvyklých metod lékaře, které vznesl soudní dvůr. To ho málem stálo pobyt ve vězení a možná i život, kdyby nebyl včas varován a potajmu Basilej neopustil. Zjistil, že setrvačnost starých pořádků je větší, než předpokládal.\n\nV Norimberku roku 1529 měl tak výrazné léčebné úspěchy, že nalezl vydavatele, který našel odvahu publikovat jeho dva rukopisy o syfilidě. Vydání třetí knihy bylo městskou radou na popud Fuggera zakázáno, neboť se záporně vyjadřovalo o účinnosti guajakového dřeva syfilidy, což poškozovalo Fuggerovy obchodní zájmy coby dovozce zmíněného artiklu. Paracelsus poukázal na účinnost vnitřně podávané rtuti v přesně odměřených dávkách. V této souvislosti se Paracelsovi připisuje devíza, že \"jed od léku odlišuje pouze podávané množství\".\n\nV letech 1536 až 1538 pobýval Paracelsus v Moravském Krumlově a léčil Jana III. z Lipé. Zde také dokončil svou knihu \"O tartarických onemocněních\" a psal doslov ke knize \"Astronomia magna\". Jeho odchod z Moravského Krumlova je připisován oslepnutí maršálkova syna Pertolda neúspěšnou léčbou a smrti Jany z Perštejna, manželky Jana III. ze Žerotína. V roce 1537 údajně pobýval v Kroměříži, kde měl mít i svou alchymistickou dílnu. Je také doložen dopis vyhlašující po Paracelsovi pátrání (zde uváděn jako lékař jménem Euffrastus) a patrně ve Znojmě došlo k nějakému soudnímu vyrovnání. Později Paracelsus putoval přes Bratislavu do Vídně.\n\nDo završení života v roce 1541 v Salcburku vedl potulný život a pod záštitou různých mecenášů sepisoval svoje dílo. O Paracelsově smrti kolovaly různé pověsti. Spekulovalo se o tom, že jej otrávili jeho nepřátelé. Podle jiných verzí zemřel jako alkoholik, spadl ze schodů, případně že byl ze schodů shozen na objednávku salcburských lékařů. Jiná legenda vypráví, že zemřel rukou svého pomocníka, který se tak chtěl zmocnit elixíru života. V letech 1811 a 1960 byly jeho pozůstatky podrobeny zkoumání a prokázalo se rozbití lebky na levém spánku, avšak pravděpodobně ještě za jeho života. Všeobecně se má za to, že Paracelsus zemřel na rakovinu nebo cirhózu jater způsobenou trvalým kontaktem se rtutí či arzénem.\n\nByl pochován na hřbitově chudých a později přenesen do vedlejšího kostela sv. Šebestiána a jeho hrob byl opatřen náhrobní deskou. Téměř všechna důležitá díla byla zveřejněna až po smrti. Existuje řada pseudoepigrafů, které psali mistrovi žáci.\n\nParacelsus přišel s novou doktrínou o nemocech, pro něž nebyly v medicínské myšlenkové konstrukci starých lékařů nebo scholastické tradici pojmové předpoklady. Jeho hlavní výtku proti tradiční medicíně lze vyjádřit jako absenci obrazotvornosti v léčbě. Dával nemocem nová jména, zcela nově je klasifikoval jak podle příčin (entia), tak podle projevů. Rovněž prosazoval myšlenku, že znalost je zkušenost. Při stanovení povahy nemoci a její léčby spojoval filosofii, chemii, botaniku, mineralogii a astronomii. Přiklonil se k antickému názoru, že člověk je mikrokosmem a v lidské kůži je uzavřeno vše, co je pod oblohou. Jeho pohled na svět mu dovoloval pracovat se signaturami rostlin i nerostů, které vede ke srovnávání bylin a nemocí podle podobné anatomie a tvaru. Vidí spřízněné podstaty sil (z hvězd a živlů), jejichž zdraví je analogií zdraví člověka, a jejich léčebné procesy jsou analogií léků. Zdroj mnoha nemocí hledal vně člověka. Lékař a lékařství se podle jeho názoru zabývaly siderickým a živelným tělem. Tyto neortodoxní názory jej přivedly do konfliktu s lékárníky a lékaři. Léčil choroby léky, v nichž byly tyto choroby ve zředěné formě obsaženy. V roce 1534 léčil ve městě zasaženém morem tak, že použil špetku výkalů pacienta a přimísil jej do chleba. Navrhl řadu amuletů, které překračují rámec medicíny ve spojení s magií, čímž si vysloužil pověst čaroděje.\n\nDůvěřoval „skrytým silám přírody“, které vyléčí každou nemoc samy svým přičiněním. Naopak jedovatě napadal mnoho soudobých léčebných praktik a poškleboval se tišícím lékům, nálevům a balzámům, které neřešily příčiny nemocí. Prosazoval léčbu ran drenáží, jako prevenci proti infekci a následné amputaci.\n\nParacelsus rozdělil nemoci do pěti entií - možných důvodů nemoci:\n\nNa průběhu nemoci se mohou podílet všechny entie. Vycházel též z předpokladu, že tělo a mysl se navzájem ovlivňují.\n\nPro Paracelsa každá část těla náležela k nějakým nebeským regionům, „astrum in corpore“. Člověka pojímá jako mikrokosmos, v lidském těle je vnitřní nebe (corpus firmamentum), které označuje za sydus nebo astrum. Stejně jako člověk poznává a dělí kosmický svět, lze i na lidské tělo analogicky aplikovat kosmickou terminologii (např. východ, západ, v lidském těle jsou póly; mléčná dráha - galaxa - prochází břichem). V lidském těle jsou ascendenty a konjunkce. Praktické použití léků je také řízeno hvězdami. „Co tedy náleží mozku, přivádí k mozku Luna; co patří slezině, přivádí ke slezině Saturn…“ Stejně tak názvy nemocí se musí uvádět do vztahu k astrologii. Vnější nebe a vnitřní nebe jsou na sebe navzájem převoditelné, stačí poznat jedno z nich a dá se usoudit na to druhé. Složky mikrokosmu a makrokosmu musí být v zájmu zachování zdraví v harmonii. Tento pohled umožňuje porozumění člověku a jeho zdraví. Zde je evidentní vliv hermetické myšlenky. Hledal talismany proti nemocem pro lidi narozené v různých znameních zvěrokruhu, přičemž kladl velký důraz na minerály, a po alchymii chtěl, aby se místo tvorby drahého kamení raději zabývala jeho využitím k léčení. Astrologii zavrhoval jedině tehdy, pokud byla spojená s pověrou.\n\n„Nestačí rozřezat tělo jako když sedlák zkoumá žaltář.“ V díle Labyrinthus medicorum označuje slovem „anatomea“ cosi jako analýzu. Říká: „Magica je anatomia medicinae … a tak magica rozkládá všechna corpora medicíny.“ Anatomie je však pro něj také cosi jako vzpomínka na původní, vrozené vědění člověka, jež se mu zjevuje skrze lumen naturae. Toto světlo přírody (přirozenosti) také představuje soulad lidského mikrokosmu s makrokosmem či přírodou a je ovlivňován neviditelnými kosmickými silami – arkány. Paracelsus jim dává svérázná pojmenování mnohdy odvozená z kombinace lidové mluvy a alchymie.\n\nJako Iliaster (též Eliaster nebo Iliadum, pravděpodobně HÝLÉ - látka, ASTRUM - hvězda) označuje princip života ve spojitosti s nesmrtelností. Jako léčivý prostředek (balzám) oddalující rozklad a hnití má analogii v alchymistickém duchu Merkuriovi. Tento princip je vlastní každému tělesnému orgánu a nazývaný jako duch Archeus udržuje jejich funkci a smysl. Vedle tohoto duchovně dynamického principu organické konzistence bytosti a potažmo veškerého bytí se objevuje tzv. Aquaster. Svou vlhkou přirozeností je principem duše látkové povahy tak, že uvádí věci do pohybu. Tvůrčí formující sílu, která uvádí do života individuální stvoření označuje Paracelsus jménem Ares. V krvi jako sídle duše bytuje meluzína. Kouzelná bytost pocházející z lidového folklóru byla původně vodní bytostí a její varianta v pozdní renesanci označovala ducha Merkuria (rtuti), klíčový fenomén pro poznávání podstaty života. Vysvobození této bytosti znázorňované jako hadí panna nazývali alchymisté nanebevzetím a korunováním Panny Marie jako výsledek touhy vodní víly po oduševnění a spáse. Jménem Filius regius označuje královského syna zajatého v mořské hlubině. Není však v materii uvězněn nějakým hříšným pádem, jak fenomén pojímá křesťanská patristická tradice, ale je králem, který si žádá vysvobození, aby byl korunován diadémem (rex coronatus). C.G.Jung spatřuje v arkánech archetypálně popsaný psychický proces individuace.\n\nPro Paracelsa měly všechny arkány konkrétní význam v léčebném procesu. Jako součásti alchymické procedury měly za cíl proměnu, uvolnění většího člověka, a na tomto principu koncipuje panaceu (všelék). Pojem proměny iliasteru například souvisí s detoxikací organismu.\n\nZatímco Paracelsus odmítal některé antické autority jako byli Rhazes, Avicenna nebo Galén, jiné alchymistické autority (Morienus, Hermés, Archeláos) upřednostňoval. Odmítal též magické koncepty a teorie Agrippy z Nettesheimu a Nicolase Flamela. Alchymie pro něj znamenala především hledání léků, oddělování nečistých látek od čistých a nalézání užitečných vlastností látek. Svůj postoj k dobovým trendům vyjádřil takto: \"„Mnozí si myslí, že alchymie slouží jen pro výrobu zlata a stříbra. Pro mě to není cílem, její ctnost a síla spočívá v lékařství.“\" Hlubší pochopení vyjadřuje v názoru, že prostřednictvím alchymie se i lékař stává zralým.\n\nSvou léčbou syfilidy se výrazně dotkl oblasti, kterou se dnes zabývá toxikologie. Popsal příznaky různých nemocí, které se snažil léčit pomocí minerálů např. štítnou žlázu), poukázal na účinnost vnitřně podávané rtuti. Prosazoval, že takzvanou \"nemoc horníků\" (silikózu) způsobuje vdechování výparů kovů a není trestem nazlobených duchů hory.\n\nPoužil označení „zinek“ pro prvek okolo roku 1526. Jméno založil na německém slově zinke, což je označení pro tvar krystalů při tavení. Zinková mast uváděná v jeho receptáři měla ošetřovat kůži. Poprvé použil slovo alkohol ve smyslu, v jakém jej používáme dnes. Destilaci vína pojmenoval termínem \"alcool vini\" jako označení pro konzistenci látky.\n\nZískával reakcí železa s kyselinou sírovou plyn, který nazval ,hořlavý vzduch\". Šlo o vodík vznikající podle rovnice: Fe + HSO → FeSO + H.\n\nLaudanum bylo Paracelsovým tajným prostředkem. O této látce vypráví legenda, že ji přechovával v jílci meče, který nosil při sobě a o němž šířil pověst, že je darem od kata. Podle svědectví jeho žáka Oporina \"„laudanem nazýval pilulky ve formě myšího trusu, jež podával v různém množství při nemocech v největší nouzi.“\" Panuje shoda, že Paracelsovo laudanum byla látka na bázi opia.\n\n\n\n"}
{"id": "98601", "url": "https://cs.wikipedia.org/wiki?curid=98601", "title": ".name", "text": ".name\n\n.name je generická doména nejvyššího řádu určená pro osobní stránky. Byla zavedena v roce 2001, ale registrace byly přijímány až v roce 2002.\n\nV době zavedení této domény bylo možné registrovat pouze domény ve formátu \"jméno\".\"příjmení\".name, přičemž část \"příjmení\".name byla sdílena více lidmi, takže mohly existovat domény pavel.novak.name a zároveň jan.novak.name. Dále mohly existovat e-mailové adresy pavel@novak.name a jan@novak.name.\n\nPopsaný formát nebyl moc populární, takže byla pravidla registrace změněna, a nyní je možné registrovat i jména na druhé úrovni.\n\n"}
{"id": "98605", "url": "https://cs.wikipedia.org/wiki?curid=98605", "title": "Bazilika Navštívení Panny Marie (Svatý Kopeček)", "text": "Bazilika Navštívení Panny Marie (Svatý Kopeček)\n\nBazilika Navštívení Panny Marie je poutní barokní kostel (bazilika minor), který se nachází v areálu premostrátského proboštství na Svatém Kopečku u Olomouce. Velkolepá stavba je významnou dominantou v okrese Olomouc a v roce 2018 byl celý areál prohlášen národní kulturní památkou České republiky.\n\nV letech 1629–1633 nechal na tomto místě olomoucký měšťan Jan Andrýsek postavit kapli. Brzy byla kaple nahrazena novým kostelem, který byl vybudován v letech 1669–1679. Za autora projektu je obvykle pokládán Giovanni Pietro Tencalla. Nový kostel vysvětil 1. října 1679 olomoucký biskup Karel II. z Lichtenštejna-Kastelkornu. Brzy po vysvěcení kostela zde každoročně putovalo více než 50 tisíc poutníků a jejich počet stále rostl. Kolem roku 1700 se počet poutníků pohyboval mezi 120–130 tisíci ročně. Spolu s růstem počtu poutníků rostl i počet kněží, kteří zde působili z jednoho (v roce 1672) na dvacet (v roce 1700). Na počátku 18. století se v kostele každoročně odsloužilo více než šest tisíc mší.\n\nV roce 1732 proběhly v bazilice v rychlém sledu za sebou dvě velké barokní slavnosti. Nejdříve, 8. září, proběhla jubilejní slavnost na připomínku 100 let od vzniku poutního místa. Slavnosti se účastnil i sekavský (a později olomoucký) biskup Jakub Arnošt z Lichtenštejna-Kastelkornu. Večer po skončení bohoslužeb byl před Svatým Kopečkem inscenován „oheň kunstovný“. Po celý oktáv mířily do baziliky procesí z celé Moravy, přičemž např. jen v procesí z Uničova dorazilo kolem 5 tisíc poutníků.\nJeště větší nádhery dosáhla následující slavnost korunovační. O korunovaci milostného reliéfu se četnými přímluvami v Římě přičinil olomoucký biskup Wolfgang Hannibal von Schrattenbach. Na rozdíl od předchozí korunovace \"Madony svatohorské\" i následující korunovace \"Madony svatotomášské\" uhradila zhotovení korunek Vatikánská kapitula ze Sforzovy nadace. Korunky z Říma na Moravu přivezl sám kardinál Schrattenbach a předal je hradišťskému opatovi Norbertu Umlauffovi, který je 18. září přivezl na Svatý Kopeček. Večer před korunovací byl slavnostně vyzdoben Svatý Kopeček i cesta k němu, celá Olomouc i blízký klášter Hradisko. Samotná korunovace se odehrála 21. září.\n\nObě zmiňované slavnosti navštívilo dohromady asi 100 tisíc poutníků. V té době byly z Říma získány pro chrám i ostatky 14. papeže prvomučedníka římského svatého Viktora a umístěny v prosklené rakvi na pravém pilíři chrámové klenby (nyní jsou ostatky sv. Viktora součástí monumentálního sousedního barokního jižního oltáře).\n\nDne 21. května 1995 navštívil Svatý Kopeček papež Jan Pavel II., jehož dekretem byl zdejšímu kostelu také 11. dubna 1995 udělen čestný titul „bazilika minor“. Na pilíři je od 17. května 2015 umístěn relikviář s ostatky (krví) sv. Jana Pavla II., na památku 20. výročí jeho návštěvy této baziliky, které sem osobně přivezl krakovský arcibiskup Stanisław kardinál Dziwisz. Shromáždění věřících v chrámu po mši pozdravil prostřednictvím velkoplošné obrazovky instalované před hlavním oltářem po modlitbě „Anděl Páně“ z Říma papež František.\n\nVe čtvrtek 17. srpna 2017 proběhla před bazilikou slavnostní bohoslužba a církevní kulturní pořad (se vzpomínkou na zdejší návštěvu sv. Jana Pavla II. „Svatý Kopeček je plný mých oveček“ na velkoplošných obrazovkách) zakončený ohňostrojem v rámci Celostátního setkání mládeže v Olomouci (15. až 20. srpna 2017). Celebroval j.e. biskup František Václav Lobkowicz za účasti primase českého kardinála Dominika Duky, moravského metropolity olomouckého arcibiskupa Jana Graubnera, Stanisława kardinála Dziwisze, biskupského a kněžského sboru české a moravské církevní provincie, hudebních souborů „Srdcaři“ z Prahy a „Sněženky“ z Olomouce a desetitisíc mladých věřících, až do pozdních večerních hodin.\n\nV rámci Programu záchrany architektonického dědictví bylo v roce 2003 na opravu památky čerpáno 1 000 000 Kč.\n\nPo zrušení kláštera na Hradisku převzal správu areálu Strahovský klášter. V roce 1902 zde strahovský premonstrát Vojtěch Frejka obnovil ženskou větev premonstrátského řádu – založil Kongregaci sester premonstrátek. Duchovní správu Svatého Kopečka vedou strahovští premonstráti dodnes (na místní faře žije jejich malá komunita). Kongregační premonstrátky zde rovněž provozují hospic.\n\n\nOd kláštera Hradisko vede k bazilice historická poutní alej doplněná kaplemi a sochami. Její součástí je kostel sv. Barbory, sousoší poutníka a anděla s reliéfem Panny Marie Svatokopecké, soubor šesti sloupů se sochami Krista a Panny Marie a sochy sv. Jana Nepomuckého a sv. Tadeáše. Alej je chráněna jako nemovitá kulturní památka České republiky.\n\n\n\n"}
{"id": "98607", "url": "https://cs.wikipedia.org/wiki?curid=98607", "title": "Ema", "text": "Ema\n\nEma je ženské křestní jméno německého původu. Vzniklo z německého jména \"Erma\". Jedná se o zkrácenou domáckou formu jmen začínajících na \"Erm-\" (\"Ermenhild\", \"Ermentrud\"…) či \"Irm-\". Další variantou jména je Emma. Vykládá se jako „pečovatelka, celá milovaná, veselá“.\n\nPodle českého kalendáře má svátek 8. dubna.\n\n\nEmička, Emča, Emulka, Emi, Eminka, Emuška, Emina, Emík a další.\n\n\n"}
{"id": "98608", "url": "https://cs.wikipedia.org/wiki?curid=98608", "title": "Mág", "text": "Mág\n\nMág (z řec. \"magos\", ze staroperského \"maguš\", kněz) znamená mudrce, věštce a kouzelníka, který ovládá skryté a nepochopitelné síly (magie).\n\nŘecké \"magos\" a latinské \"magus\" se odvozují od staroperského slova \"maguš\", které označovalo příslušníky kněžské kasty v pozdním zoroastrismu a v sasánovské říši. Perské slovo patrně souvisí s indoevropským kořenem \"magh\"-, od něhož se odvozuje také české moci, mohu nebo mohutný. Vyjadřovalo tedy patrně jistou úctu i obavu z možností a sil, jimiž magušové podle tehdejšího přesvědčení vládli. Neznámá a nekontrolovatelná moc budila také obavy a u cizích, sousedních národů pochopitelně i strach.\n\nDo evropského kulturního prostoru přišlo slovo \"magos\" patrně v době helénismu, a to ve spíše pozitivním významu mudrce, astrologa a léčitele. Tak představuje „mudrce z východu“ (řecky \"magoi\") také Nový zákon, . Židovské i křesťanské prostředí bylo jinak vůči pokusům o přímé ovládání tajemných přírodních sil velmi obezřetné až nepřátelské a magie byla v pozdějších staletích přísně zakázána a trestána. Oživení zájmu o tyto síly i o magii přinesla italská renesance a raný novověk, kdežto osvícenci se jim vysmívali.\n\nMág je ve fantasy označení pro moudrého člověka (může to být i příslušník jiné rasy), který studoval magii jako vědní obor. Nejde tedy o člověka, který se k magii dostal náhodně a nechápe její zákonitosti a pravidla – takoví lidé se obvykle označují jako čarodějové. Nejde ovšem o přesné dělení, i čaroděj může magii rozumět a někdy jsou mágové podmnožinou čarodějů. Mág ve fantasy označuje především povolání. Mágů může být jen pár nebo celá univerzita. Může jít o specializaci čarodějů nebo o všechny čaroděje.\n\nKromě toho existuje i archetyp (dobrého) mága. Je to tajemná postava s vlastními zájmy a názory, jimiž se obvykle liší od ostatních. Většinou nezasahuje přímo do bojů, ale spíše dává rady hrdinům a generálům. Je vždy tam, kde je ho potřeba, vždy na správném místě a ve správný čas.\n\nKromě mágů na straně dobra se často vyskytují mágové na straně zla. V řadě fantasy je temný mág přímo tím zlem, proti němuž hlavní hrdina bojuje.\n\n"}
{"id": "98609", "url": "https://cs.wikipedia.org/wiki?curid=98609", "title": "Arcibiskupský zámek Kroměříž", "text": "Arcibiskupský zámek Kroměříž\n\nArcibiskupský zámek postavený ve slohu raného baroka a k němu přiléhající Podzámecká zahrada a Květná zahrada jsou nejvýznamnějšími památkami Kroměříže a patří ke klenotům Moravy. V roce 1995 byl celý komplex zařazen mezi národní kulturní památky. V roce 1998 byl slavnostně zapsán na Listinu světového přírodního a kulturního dědictví UNESCO. Na zámku sídlí Národní památkový ústav, územní správa památkových objektů v Kroměříži. Zámek i sbírky jsou v majetku Arcibiskupství olomouckého, odborným správcem sbírek je Arcidiecézní muzeum Olomouc.\n\nArcibiskupský zámek v Kroměříži patří mezi přední kulturně historické památky na  Moravě, byl majetkem olomouckých biskupů a  arcibiskupů, kterým sloužil jako reprezentační sídlo. Roku 1110 koupil trhovou osadu Kroměříž olomoucký biskup Jan II. (1104 – 1126), od té doby byla majetkem biskupství (arcibiskupství) olomouckého, v polovině 13. století biskup Bruno ze Schauenburgu (1245 - 1281) povýšil Kroměříž na město (1261) a  na  místě dnešního zámku nechal postavit gotický hrad, zavedl manský správní systém a do Kroměříže situoval veškerou administrativní správu biskupství. Hrad byl za episkopátu Stanislava I. Thurza (1496 – 1554) přestavěn na renesanční zámek.\n\nPohromou pro město i zámek se stala Třicetiletá válka, roku 1643  byla Kroměříž dobyta a zničena švédskými vojsky generála Lennarta Torstensona. S obnovou Kroměříže a zámku započal biskup Karel II. z Lichtenštejna-Kastelkornu (1665 – 1694), na základě projektů císařských dvorních architektů F. Luccheseho a G. P. Tencally byl zámek vystavěn zhruba do dnešní podoby. Roku 1752 vypukl ve městě požár, který zničil desítky domů a značně poškodil 2. poschodí a  interiéry zámku. Stavební obnova trvala dvacet let a byla dokončena za biskupa Hamiltona. V letech 1848-1849 se Arcibiskupský zámek stal dějištěm zasedání Ústavodárného říšského sněmu rakouských národů. Ze stavebních úprav 20. století byla nejvýznamnější rekonstrukce zámecké věže (věž zapálila ustupující německá vojska v posledních dnech druhé světové války).\n\nZámek je dnes nejen unikátním historickým objektem, ale také živým badatelským centrem ukrývajícím bohaté sbírky obrazů, knih či hudby, které mají kořeny v osvícené činnosti sběratelů několika století.\n\nBarokní zámek je příkladem mimořádné architektury. K zámku přiléhá romantická Podzámecká zahrada, nedaleko se nachází barokní geometricky koncipovaná Květná zahrada, vybudovaná olomouckým biskupem Karlem II. z Lichtenštejna-Kastelkornu.\n\nJednotlivé části zámku byly v minulosti hierarchizovány – přízemí bylo věnováno hospodářským a provozním prostorám, v druhém podlaží byly soustředěny reprezentativní prostory, třetí podlaží kladlo důraz na biskupovu světskou a úřední moc. Obě patra, věž a sala terrena jsou přístupné veřejnosti.\n\nDominantu zámku i celé Kroměříže představuje 84 metrů vysoká věž, jejíž součástí je čtyřboká hranolová obranná věž - pozůstatek biskupského hradu. Roku 1643 a 1752 padla věž za oběť požáru, v roce 1768 byla definitivně opravena a nově pokryta mědí. Na konci druhé světové války věž zapálili němečtí vojáci, avšak obětavostí Kroměřížanů byl požár uhašen a věž byla v letech 1947 – 1948 zrekonstruována do dnešní podoby.\nSeznam vnitřních prostor zámku:\n\nSněmovní sál kroměřížského zámku je jeden z nejkrásnějších rokokových interiérů ve střední Evropě. Zajímavostí sálu je nástropní malba, která je ve skutečnosti provedena na plátně. Sál byl místem konání Ústavodárného říšského sněmu (Kroměřížský sněm) rakouských národů z roku 1848. Tento sněm začal původně 22. července 1848 ve Vídni, ale 7. října 1848 byl kvůli eskalaci událostí revoluce v Rakouském císařství přerušen a přesunut do Kroměříže.\n\nSněmovní sál neboli Velká jídelna je jedním z nejkrásnějších a největších sálů na zámku. Impozantní sál značných rozměrů (d30xš14xv16 m), vyzdobený nástropními olejomalbami a 22 lustry. Tři velké nástropní obrazy jsou dílem Franze Adolpha z Freenthalu, prostřední z nich je apoteózou biskupa Hamiltona. Původně sloužil jako hlavní slavnostní sál a jídelna, avšak v letech 1848 - 49 proslul jako dějiště konání Ústavodárného říšského sněmu (Kroměřížský sněm) – proto bylo v sále po dobu sněmu zbudováno dřevěné stupňovité podium pro jednání poslanců. V roce 1900 byl sál elektrifikován podle návrhu Františka Křižíka.\n\nJeho interiér patří k nejkrásnějším rokokovým interiérům ve  střední Evropě a často je využíván při filmovém natáčení. \n\nSloužila k  slavnostním jídlům v  menší společnosti. Stoly, komody i sedací nábytek, jimiž je vybavena, vznikly v druhé polovině 18. století. Stěny  pokrývá paneláž 111 obrazů se zvířecímí, biblickými i mytologickými náměty.\n\nV tomto sále s ornamentální štukovou výzdobou stropů a obrazovou paneláží na stěnách přijímali olomoučtí arcibiskupové vzácnější a významnější návštěvy. Do 60. let 20. století zde byl umístěn originál obrazu \"Apollo a Marsyas\" italského renesančního malíře Tiziana, jedno z nejcennějších děl na území České republiky, v současné době vystavené v zámecké obrazárně.\n\nNázev připomíná události roku 1848, kdy na zámku zasedal Ústavodárný říšský sněm. Během zasedání sněmu se v tomto pokoji scházel klub slovanských poslanců k  poradám. Sál s nábytkem v novobarokním stylu je zároveň portrétní galerií nejvýznamnějších olomouckých biskupů a  arcibiskupů.\n\nSál byl vybaven na památku setkání Cara Alexandra III. a rakouského císaře Františka Josefa I. v roce 1885.\n\nSloužil k  reprezentaci světské moci olomouckých biskupů a byl místem pro konání manských sněmů a soudů, což připomínají tři manské truhlice v interiéru. Výzdoba sálu patří k z uměleckého hlediska nejhodnotnějším. Stěny jsou obloženy umělým mramorem se zlacenými rokokovými řezbami. Fresková výzdoba z roku 1759 je dílem Franze Antona Maulbertscha, figurální a ornamentální štukovou výzdobu provedl sochař František Ondřej Hirnle.\n\nSoučasný vzhled knihovny pochází z druhé poloviny 18. století. Autorem výmalby velkého sálu, oslavující zakladatele knihovny biskupa Lichtensteina a jejího obnovitele biskupa Egkha, je brněnský malíř Josef Stern. Mobiliář doplňují čtyři velké glóby s hvězdnou a zemskou mapou ze 17. století.\n\nSoukromá kaple ve druhém patře zámku byla vysvěcena v r. 1766. Sochy, štuky a oltáře zhotovil kroměřížský sochař František Ondřej Hirnle, autorem malířské výzdoby je Josef Stern. Oltářní obraz sv. Šebestiána pochází zřejmě z Vídně. \n\nNachází se v přízemí zahradního křídla zámku, zajišťovala přechod ze zámku do Podzámecké zahrady a sloužila k pořádání hudebních a divadelních produkcí. Zatímco vyšší patra zámku prošla různými stavebními úpravami, sala terrena si uchovala původní podobu z konce 17. století. Skládá se ze tří velkých sálů upravených podle projektů Giovanniho Pietra Tencally se sochařskou a štukovou výzdobou Jeana Baptista Dusarta, freskami na stropech od významného italského malíře Paola Antonia Paganiho, a dvěma umělými jeskyněmi po stranách (tzv. grotty). Nechybí umělé krápníky, ornamenty z mušlí a lastur a fontánka uprostřed.\n\nSeznam významných zámeckých sbírek:\n\nObrazárna zámku Kroměříž je po Národní galerii druhou nejvýznamnější sbírkou obrazů v České republice. Část obrazů je vystavena v historických sálech zámku a zbytek tvoří samostatný prohlídkový okruh zámku. Jádro jedinečné obrazové sbírky tvoří kolekce obrazů zakoupená biskupem Karlem Liechtensteinem Kastelkornem v 2. polovině 17. století. Na konci 90. let byla provedena rozsáhlá reinstalace arcibiskupské obrazárny v duchu nejnovějších zásad a trendů galerijní praxe. Nově instalovanou obrazárnu doprovodil dosud nejucelenější katalog z roku 1998. Celkový počet obrazů na zámku je 538.\n\nTizian Vecellio – \"Apollon a Marsyas\", gotický cyklus Mistra kroměřížského mariánského oltáře, Lucas Cranach st. – \"Stětí sv. Kateřiny\" a Stětí sv. Jana Křtitele, Paolo Veronese – \"Jedenáct apoštolů\", Jan I Brueghel – \"Selská rvačka\", Annibale Carracci – Latona proměňuje sedláky v žáby, Luca Giordano – \"Tři Marie u Kristova hrobu\", Anthonis van Dyck – \"Portrét anglického krále Karla I. a jeho manželky Henrietty Marie\" a \"Portrét muže s rukavicemi\" ad.\n\nV roce 2011 byl z podnětu prof. Ivo Hlobila na půdě zámku znovuobjeven velkoformátový obraz Zavraždění svatého Václava vídeňského malíře Antona Pettera namalovaný v roce 1844, který zachycuje moment zavraždění knížete Václava jeho bratrem Boleslavem. Se svými rozměry 8,5 na 5,1 metru se řadí k největším obrazům v České republice. Obraz byl po restaurování dlouhodobě zapůjčen do Opavy, kde je vystaven v gotickém kostele sv. Václava. \n\nSoučástí zámecké obrazárny je kabinet kresby a grafiky, který byl zřízen v r. 2016. Jsou zde vystaveny faksimilie nejcennějších starých kreseb ze 16. století. \n\nHudební archiv Kroměřížského zámku je rozsáhlá a svým významem ojedinělá sbírka hudebnin. Obsahuje díla J. A. Vejvanovského, A. M. z Otradovic, H. I. F. Bibera, J. H. Schmelzera, A. Pogliettiho, J. Haydna, W. A. Mozarta, Ludwiga van Beethovena a dalších. V roce 2018 byl ve 2. patře zámku otevřen Kabinet hudby, představující výběr dokumentů a hudebnin. \n\nZámecká knihovna patří k významným světovým historickým knižním fondům. V knihovně je i uložena jedna z nejstarších liturgických knih dochovaných v českých zemích. Nejstarší památkou je Kroměřížský sakramentář (\"Sacramentarium Cremsiriense\") – Kodex Sacramentale z 2. pol. 9. století, Francouzsko-burgundská bible z 13. století, Kutnohorská bible Martina z  Tišnova z konce 15. století, korány ze 16. století atd. Unikátní sbírka, založená biskupem Karlem z Lichtensteinu-Kastelkornu čítá téměř 90 000 svazků, více než 400 rukopisů a téměř 200 prvotisků. \n\nSbírka je nejvýznamnější numismatickým souborem na našem území a zároveň přední sbírka církevních ražeb na světě (svým rozsahem, výběrem a uměleckou hodnotou). Byla postupně budována od 2. poloviny 17. století, počínajíc biskupem Karlem II. z Liechtenštejna - Kastelkornu, který odkázal svou kolekci biskupství. V  darech dále pokračovali i další biskupové a arcibiskupové. V polovině 19. století olomoucký arcibiskup Bedřich z Fürstenberka vyčlenil dostatečné finanční prostředky na nákup vybraných mincí a medailí a také stanovil jasnou akviziční politiku, čímž zásadně povýšil její význam a hodnotu. Sbírka je považována za jednu z největších svého druhu v celé Evropě. Její celkový stav čítá 10 167 mincí a medailí. Po radikální rekonstrukci biskupské mincovny umístěné na sladovnickém předměstí za Mlýnskou branou využívá správa Arcibiskupského zámku pro stálou expozici mincovnictví olomouckých arcibiskupů přízemí této budovy.Část sbírky zaměřená na ražby porýnských arcibiskupů a kurfiřtů je vystavena v prostorách trezorové knihovny v zámku. \n\n\n\n"}
{"id": "98611", "url": "https://cs.wikipedia.org/wiki?curid=98611", "title": "Islamizace", "text": "Islamizace\n\nIslamizace (velmi zřídka také islamifikace) je proces, při němž jedinec, určitá skupina lidí či celá společnost konvertuje k islámu.\n\nIslamizace probíhá tehdy, roste-li počet vyznavačů islámu ve společnosti, a to jak formou hromadné konverze lidí k islámu, tak příchodem velkého množství nových muslimů. Může být buď mírumilovná (misijní činnost), nebo násilná (vláda různých náboženských režimů či útoky cizí moci). Pokud je však v určité zemi zavedena vláda vycházející z tradic islámu, případně se jen hlásící k odkazu tohoto náboženství, dochází ke zdůrazňování náboženských prvků světské moci a společenské marginalizaci nemuslimů. Islámské právo šaría, na které je právě často poukazováno jako na jeden z hlavních prvků islamizace, diskriminuje nevěřící, jinověrce, ženy, homosexuály a jiné skupiny populace. Tyto zmíněné skupiny mají podle islámu nižší společenské postavení a tudíž je s nimi jednáno většinou jako s občany druhé kategorie. Nevěřící muži museli například platit daň zvanou džizja, které je pak de facto \"motivuje\" (nutí) ke konverzi, žena musí být oddána muži (tudíž přichází o mnohá občanská práva) a homosexualita je tvrdě potírána.\n\nPoprvé islamizace nastala během Mohamedových výbojů v 7. století n. l. v Arábii, později na celém území Blízkého východu, v Persii, Egyptě, Maghrebu a na Pyrenejském poloostrově. Tento proces probíhal pomalu a povětšinou nenásilnou formou. Přestože konverze nebyla muslimy vyžadována, nevěřící část populace byla všemožně diskriminována, zejména daňově, nezřídka i vydělena z veřejného života, nakonec se k novému náboženství přidala nemalá část populace vojensky pokořených států.\n\nPoté co v 15. století upadl vliv Arabů ve Středomoří, v islamizaci pokračovala Osmanská říše, která si podmanila nové oblasti zejména v Evropě; těmi byl například celý Balkán, snahy o šíření Mohamedova náboženství se objevily i v okrajových oblastech střední Evropy (dnešní Maďarsko, Slovensko). Kromě toho se také šířil islám i na indickém subkontinentu (Mughalská říše), ve střední (Říše Mali, Songhajská říše) a severní Africe (říše Almorávidů, Almohadů a Marínovců), ve střední Asii (říše Safíovců a Afšárovců, Tímúrovská říše,Durránská říše, Chanát/Emirát Buchara) a konečně v jihovýchodní Asii (říše Madžapahit, Banten, Aceh aj.), kde dnes žije nejpočetnější muslimská populace.\n\nV moderní době je islamizace spojována především s obavami s rozšířením totalitních náboženských a fundamentalistických režimů, mezi něž je řazen Írán, Saúdská Arábie, Katar, Pákistán a do roku 2001 například také Afghánistán. Někteří politici v Evropě například tvrdí, že islamizace již plíživě probíhá nyní a za příklad toho uvádějí vzrůstající počet muslimských přistěhovalců v zemích západní Evropy. Za nebezpečné a obávané proto považují například také integraci převážně muslimského Turecka do EU, přestože to (formálně) je sekularizovaná republika. Podobně bývá také charakterizován i vzrůst vyznavačů islámu v ruském Povolží i jiných zemích světa.\n\nIslamizace Evropy je spojená také s Evropskou migrační krizí, během které se do EU nelegálně dostává v průběhu roku 2015 velké množství žadatelů o azyl islámského vyznání.\n\n"}
{"id": "98612", "url": "https://cs.wikipedia.org/wiki?curid=98612", "title": "Fyziologie živočichů", "text": "Fyziologie živočichů\n\nFyziologie živočichů je srovnávací fyziologie, studuje a porovnává funkční podstatu, příbuznost a odlišnost fyziologických funkcí různých skupin živočichů a usuzuje z nich na zákonitosti vývoje živočišného organismu a fylogenetických vztahů.\n\nEkologická fyziologie živočichů studuje změny fyziologických vztahů vznikající vlivem působení faktorů vnějšího prostředí na živočišné organismy. Na základě zobecnění těchto údajů usuzuje fyziologie živočichů na zákonitosti přirozeného vývoje funkcí. Srovnávací přístup ve fyziologii živočichů má také význam metodický, pro studium se vybírají takové biologické modely, které jsou pro poznání určité funkce nejvhodnější.\n\nFyziologii živočichů lze rozdělit na\n\nObecně rozlišujeme dva základní typy pohybu: pasivní a aktivní.\n\nPasivní pohyb lze charakterizovat jako pohyb s využitím vnějších faktorů prostředí, tedy bez jakékoliv vlastní pohybové aktivity. Řada živočichů využívá pro vlastní pohyb fyzikální jevy – pohyb vody (vlny, proudy) nebo vzduchu (konvekce, kondukce). Například přenos větrem (běžník), vodou (ryby). Další možností je přemísťování s využitím jiných živočichů (blecha), kdy jsou takto přepravováni například exo- a endoparazité a foretičtí živočichové.\n\nAktivní pohyb je výsledkem vlastní pohybové činnosti živočicha v prostoru. Tento typ, který\numožňuje aktivně a efektivně regulovat pozici a polohu živočicha v prostoru je zdaleka\nnejběžnější. Způsoby, jakými se živočichové pohybují v prostoru jsou velmi rozmanité v závislosti na adaptaci anatomie živočicha a prostředí (voda, půda, vzduch, vnitřní prostředí jiných organizmů atd.) Rozdílná je také rychlost pohybu živočichů.\n\nPodle mechanismu, jakými pohyb vzniká, rozlišujeme základní tři typy pohybů. Pohyb pomocí bičíků nebo brv a améboidní pohyb, se vyskytuje většinou u jednobuněčných živočichů. Všichni mnohobuněční živočichové se pohybují principiálně jednotným způsobem – pomocí svalů.\n\nPohyb pomocí brv nebo bičíků se vyskytuje zejména u jednobuněčných organizmů, ale vykytuje se například i u spermie, epitelové buňky apod. Tento typ pohybu funguje pouze v tekutém prostředí, Struktura brv i bičíků je podobná a principiálně se pohyb bičíky a brvami neliší. Bičíky bývají zpravidla větší a delší a vyskytují se jednotlivě nebo v malých shlucích.\naméboidní pohyb je typický pro jednobuněčné živočichy (Měňavka velká) a zároveň se uplatňuje u některých specializovaných buněk mnohobuněčných živočichů. Setkáváme se s ním např. u bílých krvinek obratlovců. Améboidní\npohyb jednobuněčných živočichů spočívá ve vytváření pseudopodií.\n\nSvalový pohyb je nejrozšířenějším pohybem živočichů. Svalový pohyb představuje\nzáklad pro pohyb většiny mnohobuněčných živočichů, přičemž je užíváno obvykle specializovaný orgán. Stejně tak veškeré tvarové změny, ohyby, posuny či kontrakce orgánů vznikají pomocí svalového pohybu. Buňky svalů jsou specializovány na to, aby transformovaly energii ATP na kontraktilní pohyb. Svalový pohyb je uskutečňován různě diferencovanou svalovinou. Svalové skupiny vždy působí proti sobě – první se natahuje, druhá se zkracuje. Vývojový posun představuje spojení svalů s kostrou. Činnost svalů provázejí různé děje, které jsou buď podmínkou svalové práce (např. strukturální, mechanické a elektrické změny), nebo následkem práce svalů (tepelné změny).\n\nFylogeneze svalové soustavy\n1. Žahavci (Cnidaria) – mají svalové buňky, v nich myofibrily tvořící svalový epitel\n2. Ploštěnci (Plathelminthes), pásnice (Nemertini), hlísti (Nemathelminthes), vrtejši (Acanthocephalia), hlavatci (Priapulida), kroužkovci (Annelida) – mají kožně-svalový vak, svalovina se rozlišuje na okružní a podélnou (liší se směrem průběhu svalových vláken), u kroužkovců se objevují i svaly samostatné (s. pro stahování hltanu).\n3. Měkkýši (Mollusca) – mají nohu tvořenou hladkou svalovinou, u hlavonožců jsou však vyvinuty jednotlivé svaly, poprvé se zde objevují příčně pruhované svaly.\n4. Členovci (Arthropoda) – existují příčně pruhované svaly \n\nAby mohly svaly odpovědné za pohyb a držení těla vykonávat svou činnost, je\nnezbytné, aby byly upnuty k pevnému podkladu. U živočichů jsou proto vyvinuty různé\nformy opěrných systémů. Rozeznáváme tři základní typy opěrných systémů:\nHydrostatický skelet (Hydroskelet) se vyskytuje u bezobratlých živočichů s měkkými těly, jako jsou např. kroužkovci nebo larvy hmyzu. Určité oddíly těla naplněné tekutinou (většinou hemolymfou) pod vysokým tlakem. Pohybu je zpravidla dosahováno střídáním kontrakce a relaxe svalových vrstev v různých segmentech, které se oproti jiným více zužují nebo prodlužují.\nExoskelet (vnější kostra) je pevná opěrná soustava na povrchu živočicha a kromě pevné opory pro svaly má exoskelet významnou úlohu při ochraně měkkého těla. Exoskelet se vyskytuje u členovců a měkkýšů. U členovců je svalovina připevněna na exoskelet, jejich tělo je segmentováno a jednotlivé segmenty jsou volně spojeny, stahování svalů umožňuje živočichovi pohyb. Vnější skelet (kutikula) je chemicky složen z chitinu (polysacharid) a bílkovinné složky (sklerotinu) a poskytuje pevný, ale přitom pružný materiál. Kutikula však neumožňuje živočichovi růst a zvětšovat své\ntělo. Proto se těsné kutikuly musí živočich zbavovat. Kutikula hmyzu však také v záhybech nebo lištách vybíhá i do nitra těla a poskytuje tak svalům oporu i zevnitř – podobně jako pravé endoskelety.\nEndoskelet (vnitřní kostra) je opěrná soustava uvnitř těla živočicha. Vyskytuje se\nzejména u obratlovců, některé formy endoskeletu existují také u některých\nbezobratlých (např. ostnokožců). Základní funkce endoskeletu je vytvářet pevnou\nkonstrukci proti které se mohou svaly kontrahovat a tak realizovat pohyb. U obratlovců\nje endoskelet tvořen kostmi spojenými klouby. Stavebním základem kostí je převážně\nfosforečnan vápenatý. U některých obratlovců (žraloci) je kostra tvořena chrupavkou,\nčasto inkrustovanou uhličitanem vápenatým.\n\n"}
{"id": "98613", "url": "https://cs.wikipedia.org/wiki?curid=98613", "title": "Fyziologie rostlin", "text": "Fyziologie rostlin\n\nFyziologie rostlin je vědní obor, podobor botaniky, který se zabývá fyziologií – vnitřními životními pochody rostlin. Mezi klasické studované otázky patří především růst a vývoj rostlin, jejich minerální výživa, fotosyntéza, vodní režim, dýchání, rozmnožování, hormonální regulace, reakce na stresové podmínky, nastie, tropismy a adaptace na vnější prostředí obecně.\n\nMetabolismus je látková a energetická výměna, příjem a zpracování živin.\nDělí se na anabolismus a katabolismus.\n\nVodní režim zahrnuje mechanismy příjmu, vedení a výdeje vody. Rostlina má v průměru 70 % vody a 30 % sušiny.\n\n\nPříjem vody je založen na dvou mechanismech, na difúzi a osmóze\n\n\"Kořenový vztlak\" – vedení dřevem, mechanizmus založený na aktivním příjmu HO kořeny a následným vytlačením HO dřevními cévami do vyšších pater rostliny. Tento způsob je pomalejší než transpirace a vyžaduje energii. Uplatňuje se, když rostlina netranspiruje, např. na jaře nebo při vysoké vzdušné vlhkosti.\n\nProbíhá za pomoci\n\nje poměr mezi výdejem a příjmem vody. Nadměrná transpirace narušuje vodní bilanci, což vede k vodnímu deficitu u vyšších rostlin, mechorostů či řas.\n\n\n\n"}
{"id": "98614", "url": "https://cs.wikipedia.org/wiki?curid=98614", "title": "Mistrovství České republiky v přespolním běhu", "text": "Mistrovství České republiky v přespolním běhu\n\nHistorie mistrovství ČR v přespolním běhu (údaje do roku 2009 včetně)\n\nMistrovství republiky v přespolním běhu neboli krosu se běhá na různých tratích. Proto nejsou historicky evidovány rekordy tratí, mistrovství či nejlepší dosažené časy. Závody mužů se dělí na „vytrvalce“, což jsou tratě okolo 9 až 10 km, a „mílaři“, což jsou tratě okolo 4 až 6 km. Mužské a ženské závody se pořádají od roku 1969, junioři a juniorky běhají od roku 1990, žáci a žákyně od roku 1974, mladší žáci a mladší žákyně\nod roku 2008.\n\nMedailisté\n\n1998: 1. Pavel Faschingbauer, 2. Michael Nejedlý, 3. Michal Šmíd\n1999: 1. Pavel Faschingbauer, 2. Michael Nejedlý, 3. Zdeněk Mezulianik\n2000: 1. Pavel Faschingbauer, 2. Michael Nejedlý, 3. Aleš Drahoňovský\n2001: 1. Tomáš Krutský, 2. Michal Šmíd, 3. Jan Havlíček\n2002: 1. Tomáš Krutský, 2. Pavel Faschingbauer, 3. Michael Nejedlý\n2003: 1. David Gerych, 2. Tomáš Krutský, 3. Michael Nejedlý\n2004: 1. Pavel Faschingbauer, 2. Jan Kreisinger, 3. David Gerych\n2005: 1. David Gerych, 2. Tomáš Krutský, 3. Jan Bláha\n2006: 1. Róbert Štefko, 2. David Gerych, 3. Pavel Faschingbauer\n2007: 1. Milan Kocourek, 2. Róbert Štefko, 3. Jan Kreisinger\n2008: 1. Milan Kocourek, 2. Robert Krupička, 3. Róbert Štefko\n2009: 1. Milan Kocourek, 2. Róbert Štefko, 3. Jan Kreisinger\n\nMedailisté\n\n1998: 1. Michal Vokolek, 2. Radek Adamičko, 3. Petr Kaliba\n1999: 1. Tomáš Krutský, 2. Pavel Trňáček, 3. Radek Adamičko \n2000: 1. Tomáš Krutský, 2. Radek Adamičko, 3. Zdeněk Dúbravčík\n2001: 1. Zdeněk Dúbravčík, 2. Jiří Miler, 3. Vladimír Pospíšil\n2002: 1. Zdeněk Dúbravčík, 2. Jiří Miler, 3. Vladimír Pospíšil \n2003: 1. Jiří Miler, 2. Zdeněk Dúbravčík, 3. Lubomír Pokorný \n2004: 1. Michael Nejedlý, 2. František Zouhar, 3. Peter Mikulenka \n2005: 1. Jiří Miler, 2. Michal Málek, 3. Vladimír Pospíšil \n2006: 1. Jiří Miler, 2. Peter Mikulenka, 3. Petr Doubravský\n2007: 1. Zdeněk Medlík, 2. Peter Mikulenka, 3. Jan Polášek\n2008: 1. Tomáš Bednář, 2. Jan Kreisinger, 3. Pavel Dvořák\n2009: 1. Peter Mikulenka, 2. Petr Doubravský, 3. Jiří Miler\n\nMedailistky\n\n1998: 1. Alena Peterková, 2. Helena Volná, 3. Jana Biolková\n1999: 1. Petra Drajzajtlová, 2. Jana Biolková, 3. Renata Hoppová\n2000: 1. Jana Biolková, 2. Jana Klimešová, 3. Petra Drajzajtlová\n2001: 1. Jana Klimešová, 2. Petra Drajzajtlová, 3. Radka Holubová\n2002: 1. Jana Biolková, 2. Jana Mostecká, 3. Radka Holubová \n2003: 1. Jana Biolková, 2. Petra Kamínková, 3. Lenka Švaňhalová \n2004: 1. Irena Petříková, 2. Lucie Mullerová, 3. Eva Burdychová \n2005: 1. Vendula Frintová, 2. Táňa Metelková, 3. Lucie Müllerová \n2006: 1. Jana Klimešová, 2. Petra Kamínková, 3. Monika Preibischová\n2007: 1. Lenka Všetečková, 2. Ivana Sekyrová, 3. Táňa Metelková\n2008: 1. Monika Preibischová, 2. Lenka Všetečková, 3. Jana Čábelková\n2009: 1. Lucie Sekanová, 2. Lenka Všetečková, 3. Preibischová Monika\n\nMedailisté\n\n1998: 1. Tomáš Krutský, 2. Jan Havlíček, 3. Petr Losman\n1999: 1. Jan Polášek, 2. Robin Vohlídal, 3. Tomáš Harom \n2000: 1. Robin Vohlídal, 2. Tomáš Koválek, 3. Petr Hudek \n2001: 1. Robin Vohlídal, 2. Petr Hudek, 3. František Zouhar\n2002: 1. Jan Kreisinger, 2. Zdeněk Pichl, 3. Jan Tománek \n2003: 1. Jan Kreisinger, 2. Václav Janoušek, 3. Michal Málek \n2004: 1. Václav Janoušek, 2. Martin Mužík, 3. Kamil Krunka \n2005: 1. Martin Mužík, 2. Zdeněk Medlík, 3. Jan Hamr\n2006: 1. Milan Kocourek, 2. Jakub Holuša, 3. Lukáš Kourek\n2007: 1. Jakub Holuša, 2. Jiří Zemjánek, 3. Roman Rudolecký\n2008: 1. Jakub Živec, 2. Josef Krygar, 3. Jakub Bajza\n2009: 1. Jakub Živec, 2. Filip Jalový, 3. Jiří Homoláč\n\nMedailistky\n\n1998: 1. Pavlína Vondrková, 2. Radka Holubová, 3. Petra Bartáková\n1999: 1. Marie Volná, 2. Renata Straková, 3. Petra Lochmanová\n2000: 1. Eva Tománková, 2. Irena Petříková, 3. Marcela Lustigová \n2001: 1. Marcela Lustigová, 2. Irena Petříková, 3. Eva Tománková\n2002: 1. Vendula Frintová, 2. Eva Tománková, 3. Květa Pecková\n2003: 1. Lucie Křížová, 2. Lenka Ptáčková, 3. Eva Tománková \n2004: 1. Lenka Ptáčková, 2. Monika Preibischová, 3. Květa Pecková\n2005: 1. Tereza Čapková, 2. Lucie Křížová, 3. Dana Šatrová \n2006: 1. Lucie Sekanová, 2. Lucie Sárová, 3. Sylvie Svobodová\n2007: 1. Lucie Sárová, 2. Lucie Sekanová, 3. Eliška Antošová\n2008: 1. Lucie Sekanová, 2. Martina Bařinová, 3. Eva Krchová\n2009: 1. Martina Bařinová, 2. Kateřina Beroušková, 3. Adéla Hofmannová\n\nBojují o tituly od roku 1970, ale už v roce 1969 byli na mistrovství ČSSR vyhlášeni mistři ČR podle umístění. Do roku 1990 se závodilo ve dvou kategoriích (starší a mladší), v některých letech měli starší dorostenci dva závody (vytrvalci a mílaři). Od roku 1991 je v dorostu pouze jedna kategorie. \n\nMedailisté\n\n1998: 1. Jakub Erber, 2. Martin Zhoř, 3. Martin Michálek\n1999: 1. Petr Hudek, 2. Jan Kopecký, 3. Zdeněk Pichl\n2000: 1. Zdeněk Pichl, 2. Jakub Machuta, 3. Josef Milostný\n2001: 1. Jaroslav Barák, 2. Jakub Machuta, 3. Robin Kramář\n2002: 1. Martin Mužík, 2. Luboč Gaisl, 3. Lukáš Beránek\n2003: 1. Jiří Kubalák, 2. Tomáš Lorenc, 3. Jan Hamr\n2004: 1. Jakub Holuša, 2. Milan Kocourek, 3. Jan Zíka\n2005: 1. Jakub Holuša, 2. Lukáš Kourek, 3. Jiří Zemjánek\n2006: 1. Jakub Živec, 2. Zdeněk Hejduk, 3. Radoslav Groh\n2007: 1. Filip Jalový, 2. Pavel Rybišár, 3. Jakub Bajza\n2008: 1. Jaroslav Satýnek, 2. Petr Lukeš, 3. Ondřej Doležel\n2009: 1. Tomáš Jaša, 2. Petr Kaminski, 3. Ondřej Doležel\n\nBojují o tituly od roku 1970, ale už v roce 1969 byli na mistrovství ČSSR vyhlášeni mistři ČR podle umístění. Do roku 1990 se závodilo ve dvou kategoriích (starší a mladší), v některých letech měli starší dorostenci dva závody (vytrvalci a mílaři). Od roku 1991 je v dorostu pouze jedna kategorie. \n\nMedailistky\n\n1998: 1. Pavlína Vondrková, 2. Pavla Havlová, 3. Ilona Tlustošová\n1999: 1. Irena Petříková, 2. Blanka Milostná, 3. Marcela Lustigová\n2000: 1. Irena Petříková, 2. Lenka Všetečková, 3. Eva Tománková\n2001: 1. Eva Tománková, 2. Lenka Kožíšková, 3. Lenka Všetečková\n2002: 1. Květa Pecková, 2. Lenka Ptáčková, 3. Anna Rohuláková\n2003: 1. Lucie Křížová, 2. Dana Šatrová, 3. Ivana Johnová\n2004: 1. Simona Vrzalová, 2. Alice Zachariášová, 3. Lucie Křížová\n2005: 1. Lucie Sekanová, 2. Petra Spurná, 3. Eliška Antošová\n2006: 1. Martina Bařinová, 2. Eva Krchová, 3. Eliška Antošová\n2007: 1. Michaela Hlavatá, 2. Karolína Holušová, 3. Petra Kuříková\n2008: 1. Petra Kuříková, 2. Kateřina Beroušková, 3. Tereza Novotná\n2009: 1. Tereza Novotná, 2. Diana Mezuliáníková, 3. Marie Miličková\n\nMedailisté\n\n1998: 1. Zdeněk Pichl, 2. Miroslav Hanke, 3. Martin Hudek\n1999: 1. Jakub Machuta, 2. Miroslav Šmíd, 3. Jakub Suchý\n2000: 1. Pavel Picka, 2. Marek Růžička, 3. Vladislav Šílený\n2001: 1. Radek Vážanský, 2. Martin Mužík, 3. Kamil Krunka\n2002: 1. Petr Říha, 2. Michal Kvasnička, 3. Jaromír Dědeček\n2003: 1. František Schoval, 2. Lukáš Olejníček, 3. Ondřej Jeníček\n2004: 1. Radoslav Groh, 2. Štěpán Řemínek, 3. Jakub Živec\n2005: 1. Jakub Živec, 2. Kamil Krbek, 3. Tomáš Večeře\n2006: 1. Jan Svěrák, 2. Josef Matura, 3. Jaroslav Satýnek\n2007: 1. Petr Kaminski, 2. Jaroslav Satýnek, 3. Petr Lukeš\n2008: 1. Lukáš Mašín, 2. Martin Chlada, 3. Tomáš Sláma\n2009: 1. Jakub Šesták, 2. Jakub Zemaník, 3. Bedřich Mlčoch\n\nMedailistky\n\n1998: 1. Irena Petříková, 2. Eva Tománková, 3. Veronika Blašková;\n1999: 1. Eva Tománková, 2. Veronika Blašková, 3. Jitka Vaculíková\n2000: 1. Aneta Pražáková, 2. Jana Soumarová, 3. Pavla Zavoralová\n2001: 1. Lucie Křížová, 2. Lenka Matoušková, 3. Michaela Bubíková\n2002: 1. Lucie Křížová, 2. Aneta Pražáková, 3. Michaela Bubíková\n2003: 1. Martina Andrštová, 2. Markéta Schubertová, 3. Šárka Brandejská\n2004: 1. Lucie Sekanová, 2. Barbora Kloubová, 3. Eva Krchová\n2005: 1. Karolína Grohová, 2. Karolína Holušová, 3. Petra Kuříková\n2006: 1. Petra Kuříková, 2. Diana Mezulianíková, 3. Tereza Ciencialová\n2007: 1. Helena Tlustá, 2. Lada Nováková, 3. Diana Mezulianíková\n2008: 1. Pavla Rousková, 2. Helena Tlustá, 3. Alena Ulrichová\n2009: 1. Alena Ulrichová, 2. Kateřina Čermáková, 3. Kateřina Kratochvílová\n2011: 1. Eliška Auersvaldová, 2. Natálie Kolajová, 3. Tereza Hrochová\n2012: 1. Natálie Kolajová, 2. Michaela Stránská, 3. Helena Benčová\n\nMedailisté\n\n2008: 1. Martin Hlaváček, 2. Jan Pavel, 3. Martin Perutka\n2009: 1. Vladimír Šmiřák, 2. Filip Sasínek, 3. Michal Suchánek\n\nMedailistky\n\n2008: 1. Kateřina Čermáková, 2. Anna Šambergerová, 3. Tereza Korvasová\n2009: 1. Lucie Křížová, 2. Tereza Korvasová, 3. Michaela Stránská\n2010: 1. Beshirová Carmen Idris, 2. Michaela Stránská, 3. Natálie Kolajová\n2011: 1. Beshirová Carmen Idris, 2. Barbora Pribičinová, 3. Adéla Civínová\n"}
{"id": "98615", "url": "https://cs.wikipedia.org/wiki?curid=98615", "title": "Václav Vondrák", "text": "Václav Vondrák\n\nVáclav Vondrák (22. září 1859 Dub – 13. srpna 1925 Brno) byl český jazykovědec, slavista, literární historik, překladatel, publicista, editor staroslověnských literárních památek a vysokoškolský pedagog.\n\nPo ukončení středoškolských studií na reálném gymnáziu v Prachaticích (1872–1876) a státním gymnáziu v Českých Budějovicích (1876–1878) studoval v letech 1880–1883 na vídeňské univerzitě románskou a slovanskou filologii (1884 zde získal doktorát filozofie).\n\nNásledně pracoval nejdříve jako vychovatel ve šlechtických rodinách, poté byl úředníkem dvorní knihovny (1893–1903). V roce 1893 habilitoval pro vědní obor slovanská filologie, od téhož roku se stal soukromým docentem, 1903 byl jmenován mimořádným a roku 1911 řádným profesorem Vídeňské univerzity.\n\nPo vzniku Československé republiky byl povolán na nově založenou brněnskou Masarykovu univerzitu (1919), kde v letech 1920–1925 působil jako první řádný profesor slovanské filologie se zvláštním zřetelem k srovnávací mluvnici slovanské a staroslověnštině.\nVe funkčním období 1921–1922 byl děkanem FF MU, v čele univerzity jako rektor stál v letech 1922–1923.\n\nJeho rozsáhlá badatelská, akademická, publicistická, ediční a organizátorská činnost byla oceněna členstvím v České akademii věd a umění (dopisujícím členem se stal 1. 12. 1898, mimořádným 3. 7. 1907, řádným od 1. prosince 1915), přespolním (zahraničním) členem Královské české společnosti nauk zvolen 13. ledna 1909.\nByl také dopisujícím členem \"Polské akademie věd\" v Krakově, čestným členem \"Jednoty českých filologů\" a předsedou Matice moravské.\n\nJádrem obsáhlého vědeckého díla prof. Václava Vondráka jsou paleoslovenistické práce zaměřené na církevněslovanskou gramatiku, srovnávací gramatiku slovanských jazyků, lexikologii, otázky slovanského písma, zkoumal též staroslověnské vlivy na češtinu i literárněhistorickou problematiku epochy cyrilometodějského písemnictví. Teoretické výklady doplnil vydáním řady literárních památek s fundovanými filologickými analýzami, jeho dílo \"Altkirchenslawische Grammatik\" se stalo základním mluvnickým kompendiem staroslověnštiny v první polovině 20. století. Ve své době patřil k předním představitelům světové slavistiky v oborech církevněslovanská filologie a srovnávací jazykověda.\n\n\n"}
{"id": "98616", "url": "https://cs.wikipedia.org/wiki?curid=98616", "title": "Nikolaj Sergejevič Trubeckoj", "text": "Nikolaj Sergejevič Trubeckoj\n\nKníže Nikolaj Sergejevič Trubeckoj (; (15. dubna 1890 Moskva – 25. června 1938 Vídeň) byl ruský jazykovědec a etnolog, zakladatel fonologie jako vědecké disciplíny, zakládající člen Pražského lingvistického kroužku.\n\nTrubeckoj pocházel ze staré ruské šlechtické rodiny. Velmi brzy se začal zabývat jazykovědou a etnologií. Svůj první článek zveřejnil v 15 letech. V letech 1908 až 1913 studoval na moskevské univerzitě a v roce 1913 promoval se svou prací \"O označeních futura v nejdůležitějších indoevropských jazycích\".\n\nV roce 1916 se habilitoval v oborech srovnávací lingvistika a sanskrt. V roce 1920 emigroval do Bulharska, kde se stal docentem slovanské filologie na univerzitě v Sofii. V letech 1922 až 1938 byl profesorem na vídeňské univerzitě. Zemřel v roce 1938 po výslechu na gestapu.\n\nTrubeckoj rozšířil jazykovědu o fonologii jako samostatnou disciplínu, a podnítil tím zájem dalších jazykovědců o mluvený jazyk.\n\n\nČlánky N. S. Trubeckého ve Slově a slovesnosti (dostupné on-line):\n"}
{"id": "98617", "url": "https://cs.wikipedia.org/wiki?curid=98617", "title": "Trubeckoj", "text": "Trubeckoj\n\nRuské příjmení Trubeckoj () má více nositelů:\n"}
{"id": "98620", "url": "https://cs.wikipedia.org/wiki?curid=98620", "title": "Federální shromáždění (rozcestník)", "text": "Federální shromáždění (rozcestník)\n\nVe více zemích existuje či existoval Federální shromáždění jako orgán politické správy:\n\n"}
{"id": "98621", "url": "https://cs.wikipedia.org/wiki?curid=98621", "title": "Juan Pablo Montoya", "text": "Juan Pablo Montoya\n\nJuan Pablo Montoya Roldán (* 20. září 1975, Bogotá, Kolumbie) je bývalý kolumbijský pilot Formule 1.\n\nNarodil se v Bogotě, kde jej jeho otec, velký fanoušek motorsportu, učil jezdit na motokáře. Ve své kariéře dosáhl Montoya mnoha úspěchů, vítězství v sériích Formule 3000 v roce 1998 a Champ Car v roce 1999 a v závodě Indianapolis 500 v letech 2000 a 2015.\n\nV letech 2001–2004 působil Montoya ve Formuli 1 v týmu Williams. Již od začátku byl známý svou dravou, někdy až agresivní, jízdou na hranici respektu k ostatním vozům na trati. Hned ve své první sezoně v roce 2001 dokázal v Itálii vyhrát závod a třikrát dojel na druhém místě.\n\nV letech 2002 a 2003 se v šampionátu umístil na třetím místě. V roce 2002 mu k tomu stačilo 50 bodů, o rok později jich nasbíral 82, když se na stupeň pro vítěze postavil dvakrát; v Monaku a v Německu. V sezóně 2004 získal jedno vítězství, ale celkově se umístil až pátý.\n\nPro sezóny 2005–2006 přestoupil do týmu McLaren. V roce 2005 vyhrál tři Velké ceny, ale dva vynechané závody (vinou zranění) a jedna diskvalifikace v Kanadě mu zajistily pouze 60 bodů a celkové čtvrté místo v poháru jezdců.\n\nJiž na začátku sezóny 2006 bylo zřejmé, že tento rok je pro Montoyu ve formuli 1 poslední. Zvažoval odchod do zámořské série cestovních vozů NASCAR, měl konflikty s vedením stáje. V tomto roce však odjel pouze 10 velkých cen, ve kterých nasbíral 26 bodů. S formulí 1 se rozloučil předčasně, od Velké ceny Francie ho v týmu McLaren nahradil testovací jezdec Pedro de la Rosa. Od roku 2006 jezdí úspěšně v sérii NASCAR.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n\n\n"}
{"id": "98623", "url": "https://cs.wikipedia.org/wiki?curid=98623", "title": "Arnošt Lamprecht", "text": "Arnošt Lamprecht\n\nArnošt Lamprecht (19. října 1919 Štítina u Opavy – 2. května 1985 Brno) byl český jazykovědec, fonetik, dialektolog a profesor českého jazyka.\n\n\nČlánky A. Lamprechta ve Slově a slovesnosti (dostupné on-line):\n"}
{"id": "98624", "url": "https://cs.wikipedia.org/wiki?curid=98624", "title": "Dijkstrův algoritmus", "text": "Dijkstrův algoritmus\n\nDijkstrův algoritmus je algoritmus sloužící k nalezení nejkratší cesty v grafu. Je konečný (pro jakýkoliv konečný vstup algoritmus skončí), protože v každém průchodu cyklu se do množiny navštívených uzlů přidá právě jeden uzel, průchodů cyklem je tedy nejvýše tolik, kolik má graf vrcholů. Funguje nad hranově kladně ohodnoceným grafem (neohodnocený graf lze však na ohodnocený snadno převést). Pro grafy s hranami se záporným ohodnocením se obvykle používá pomalejší Bellmanův–Fordův algoritmus.\n\nAlgoritmus poprvé popsal nizozemský informatik Edsger Dijkstra.\n\nMějme graf formula_1, v němž hledáme nejkratší cestu. Řekněme, že formula_2 je množina všech vrcholů grafu formula_1 a množina formula_4 obsahuje všechny hrany grafu formula_1. Algoritmus pracuje tak, že si pro každý vrchol formula_6 z formula_2 pamatuje délku nejkratší cesty, kterou se k němu dá dostat. Označme tuto hodnotu jako formula_8. Na začátku mají všechny vrcholy formula_6 hodnotu formula_10, kromě počátečního vrcholu formula_11, který má formula_12. Nekonečno symbolizuje, že neznáme cestu k vrcholu.\n\nDále si algoritmus udržuje množiny formula_13 a formula_14, kde formula_13 obsahuje už navštívené vrcholy a formula_14 dosud nenavštívené. Algoritmus pracuje v cyklu tak dlouho, dokud formula_14 není prázdná. V každém průchodu cyklu se přidá jeden vrchol formula_18 z formula_14 do formula_13, a to takový, který má nejmenší hodnotu formula_8 ze všech vrcholů formula_6 z formula_14.\n\nPro každý vrchol formula_24, do kterého vede hrana (označme její délku jako formula_25) z formula_18, se provede následující operace: pokud formula_27, pak do formula_28 přiřaď hodnotu formula_29, jinak neprováděj nic.\n\nAž algoritmus skončí, potom pro každý vrchol formula_6 z formula_2 je délka jeho nejkratší cesty od počátečního vrcholu formula_11 uložena v formula_8.\n\n 1 function Dijkstra(\"E\", \"V\", \"s\"):\n\nV případě, že nás zajímá pouze nejkratší cesta mezi zdrojovým a cílovým vrcholem, můžeme ukončit hledání na řádce 9 if u = target. Cestu ze zdroje do cíle pak zjistíme cyklem:\n\nObecnější problém je nalezení nejkratších cest mezi zdrojovým vrcholem a všemi ostatními (případně nějakou jejich podmnožinou). V tomto případě je nutné v poli p[] ukládat všechny vrcholy splňující \"relaxační\" podmínku.\n\nNejjednodušší implementace Dijkstrova algoritmu používá pro uložení prioritní fronty pole a operace Extract-Min(formula_34) je lineární prohledávání všech vrcholů v formula_34. V tomto případě je asymptotická časová složitost formula_36, kde formula_37 je počet vrcholů a formula_38 počet hran.\n\nPro řídké grafy (grafy s počtem hran mnohem menším než formula_39) může být Dijkstrův algoritmus implementován mnohem efektivněji tím, že se graf ukládá pomocí seznamu sousedů a funkce Extract-Min se implementuje pomocí binární nebo Fibonacciho haldy. Poté algoritmus běží v čase formula_40, Fibonacciho halda čas zlepší na formula_41.\n\n\n\n"}
{"id": "98625", "url": "https://cs.wikipedia.org/wiki?curid=98625", "title": "Josef Miloslav Kořínek", "text": "Josef Miloslav Kořínek\n\nJosef Miloslav Kořínek (10. ledna 1899 Nové Město na Moravě – 24. srpna 1945 Bratislava) byl český slavista a profesor srovnávací jazykovědy.\n\nPokřtěn byl Josef František Serafin Kořínek. Narodil se v rodině učitele tělocviku na reálce v Novém Městě na Moravě Josefa Kořínka (1864 nebo 1865–1902) a jeho manželky Julie, rozené Hrazděrové. Jeho babička z matčiny strany pocházela ze Slovenska Jeho otec zemřel v roce 1902, když byly Josefu Miloslavu Kořínkovi tři roky.\n\nByl docentem srovnávacího jazykozpytu indoevropského na Universitě Komenského v Bratislavě. \n\n\n"}
{"id": "98626", "url": "https://cs.wikipedia.org/wiki?curid=98626", "title": "Budapest-Keleti pályaudvar", "text": "Budapest-Keleti pályaudvar\n\nBudova nádraží byla postavena ve stylu eklekticismu mezi lety 1881 a 1884\na patřila na svoji dobu k jedním z nejmodernějších. Stavbu navrhli Gyula Rochlitz a János Feketeházy. Délka stanice činí 93 m, délka nástupiště 80 m, nádraží sahá 14 metrů hluboko pod zem. Západní fasáda je ozdobena sochami dvou anglických inženýrů. Nalevo nad vchodem socha George Stephensona, který byl dříve pokládán za vynálezce lokomotivy a napravo nad vchodem socha Jamese Watta vynálezce parního stroje.\n\nBudova nádraží byla poškozena během bombardování Budapešti v roce 1945.\n\nPod samotným nádražím se v hloubce několika desítek metrů nachází také stejnojmenná stanice metra linky M2. V roce 1970 byla otevřena, a spojena s historickou budovou nádraží podchodem. Od 28. 3. 2014 je zde v provozu také stanice linky M4.\n\nKromě těchto již uvedených dopravních spojení je také plánováno zřízení linky rychlodráhy spojující nádraží a mezinárodní letiště Ferihegy. Keleti pályaudvar patří k nejvytíženějším nádražím ve městě a proto bylo zavedení rychlodráhy právě sem zhodnoceno jako nejvýhodnější.\n\nV létě 2015 se stalo nádraží v souvislosti s evropskou migrační krizí důležitou přestupní stanicí tzv. balkánské trasy. Počet jednotlivých migrantů, kteří přestupovali na nádraží Keleti pályaudvar dosahoval v červenci 2015 několika desítek za den, nicméně již na přelomu srpna a září 2015 se jednalo až o tisíce lidí. Z bezpečnostních důvodů musela proto maďarská policie budovu nádraží dne 1. září 2015 na několik hodin uzavřít, což vyvolalo protesty shromážděného davu několika tisíc uprchlíků na náměstí Baross tér i v podchodu u blízké stanice metra. Přerušení odbavování vlaků znamenalo značné potíže v maďarské železniční dopravě a vlaky musela vypravovat jiná budapešťská nádraží.\n\nŽelezniční stanicí Budapest-Keleti pályaudvar prochází železniční tratě:\n\n\nŽelezniční stanici Budapest-Keleti pályaudvar obsluhují dálkové mezistátní, vnitrostátní i regionální spoje směřující kupříkladu do měst:\n\n\n\n"}
{"id": "98629", "url": "https://cs.wikipedia.org/wiki?curid=98629", "title": "Velký skok vpřed", "text": "Velký skok vpřed\n\nVelký skok vpřed či Velký skok (TZ: 大躍進; ZZ: 大跃进; pinyin: \"dàyuèjìn\"; český přepis: \"ta-jüe-ťin\") byl oficiální název politiky Čínské lidové republiky od roku 1958 až do počátku roku 1962 v rámci Druhého pětiletého plánu ČLR. Čínský vůdce Mao Ce-tung chtěl radikálními politickými a ekonomickými opatřeními rychle zvyšovat čínskou produkci, dostat zemi během 15 let ekonomicky do postavení velmoci a vybudovat komunismus. Skutečným následkem však byl největší lidmi vyvolaný hladomor v dějinách, jemuž padly za oběť desítky milionů lidí. \n\nV roce 1958, kdy byl Velký skok vpřed zahájen, bylo obyvatelstvo Číny rozděleno do desetitisíců lidových komun, základních ekonomických a správních jednotek, které měly být soběstačné a odpovědné za své výsledky. Zároveň se tím zrušily či narušily tradiční vazby a ekonomické vztahy v zemi; Maovým dlouhodobým cílem bylo zlikvidovat rodinu, peníze a soukromé vlastnictví. Dalším Maovým cílem, přijatým jako poučení z maďarského povstání 1956, bylo fyzicky zlikvidovat potenciální odpůrce režimu. \n\nVedle rychlého narušení společenských vazeb přinesl Velký skok i změnu průmyslové politiky. Z nařízení čínské vlády například každá komuna musela vybudovat vlastní vysoké pece, a zvýšit tím produkci oceli. Přitom však nebyl zabezpečen přísun železné rudy ani paliva, takže obyvatelé byli nuceni tavit své nářadí a oheň v pecích živit dřevěným vybavením svých obydlí, dřevem z posvátných hájů kolem konfuciánských chrámů, ba pálit i celé domy. Když nářadí došlo, bylo obyvatelstvo lidovými komisaři nuceno jít do hor hledat \"železnou rudu\", a to i v případě, že v daném pohoří se železná ruda nikdy nevyskytovala a nikdo z obyvatel nevěděl, jak taková železná ruda vypadá. Zoufalí lidé pak do vysokých pecí házeli veškeré kameny, které alespoň trochu připomínaly kov. Výsledkem byla zpravidla „podivná spečenina“. \n\nPřestože již počátkem roku 1959 bylo konstatováno, že kov tavený nekvalifikovanými rolníky v pecích z pálené hlíny zdaleka nedosahuje potřebné kvality, politika nebyla změněna a nedostatek nástrojů a pracovních sil v zemědělství znamenal drastický pokles zemědělské výroby. Navíc obyvatelstvo bylo přinuceno stravovat se v „kolektivních jídelnách“ a bylo zakázáno připravovat si jídlo doma. Populisticky vysoké jídelní příděly způsobily brzké vyčerpání krizových zásob a fakt, že jídlo bylo zadarmo, zapříčinilo obrovské plýtvání. Společně s nepříznivou úrodou a rozkolem se Sovětským Svazem v roce 1960, který tak zastavil hospodářskou pomoc Číně, vše vyústilo v obrovský hladomor, tzv. „Tři hořké roky“ 1959–1961. V některých oblastech hladem a nemocemi vymřelo až 40 % obyvatelstva. Hlad dosáhl takových rozměrů, že docházelo ke kanibalismu a někteří se stravovali kaolinem, který má příjemně nasládlou chuť a svým objemem utišil touhu žaludku po potravě; jelikož však jde o nestravitelnou horninu, lidé následně umírali na koliku. \n\nÚstřední výbor čínské komunistické strany kampaň zastavil na svém plenárním zasedání v lednu 1961. Důsledkem bylo i několik let trvající oslabení Maovy pozice ve vedení strany a přijetí prvků sovětského modelu organizace státu. Napětí mezi Mao Ce-tungem a jeho kritiky ve straně bylo o několik let později, v roce 1966, také motivem vzniku další velké Maovy kampaně – Kulturní revoluce.\n\nOdhady počtu obětí Velkého skoku se v jednotlivých pramenech značně liší. Odhad Judith Banisterové, založený na demografickém modelování, zní 30 milionů mrtvých, jiné odhady se nejčastěji pohybují v pásmu 20-40 miliónů, tedy v každém případě více, než kolik bylo obětí první světové války. Přitom šlo zřejmě mnohem častěji o oběti hladu, nemocí a zimy než o oběti poprav a jiného násilí. Hladomor vyvolaný Velkým skokem vpřed je mezi ostatními lidmi vyvolanými hladomory 20. století poměrně neobvyklý tím, že nešlo o průvodní jev války, občanské války či jednoznačného státního teroru, jakkoli ani ten v rámci kampaně nechyběl, ale spíše o nechtěný následek špatně připravené a bezohledně vynucované modernizační politiky. Zároveň je Velký skok exemplárním dokladem mimořádné stability východoasijských komunistických diktatur: jedinou politickou reakcí na katastrofální neúspěch programu byly dílčí mocenské přesuny v ústředním výboru Komunistické strany Číny.\n\nHospodářským výsledkem Velkého skoku byl především rychlý ekonomický propad. V roce 1961 se čínské HDP snížilo o rekordních 27 % a trvalo několik dalších let po zastavení kampaně, než se podařilo dosáhnout úrovně roku 1958. Spolu s dalšími excesy maoistické politiky tak Velký skok přispěl k tomu, že Čína až do 80. let 20. století nedokázala ve světové politice a ekonomice zaujmout místo odpovídající její velikosti a kulturnímu bohatství.\n\nVelký skok vpřed dodnes (2007) patří v Číně mezi tabuizovaná témata a čínský komunistický režim se snaží potlačit vše, co by ho mohlo objektivněji připomenout.\n\n"}
{"id": "98633", "url": "https://cs.wikipedia.org/wiki?curid=98633", "title": "Budapest-Nyugati pályaudvar", "text": "Budapest-Nyugati pályaudvar\n\nBudapest-Nyugati pályaudvar (česky Budapešť západní nádraží) je železniční nádraží v hlavním městě Maďarska Budapešti, v její severní části. Budapest-Nyugati je to jedno ze tří hlavních železničních nádraží v centru města (spolu s Keleti pályaudvar a Déli pályaudvar).\n\nBudovu navrhl architekt August de Serres a postavila ji společnost Eiffel. Slavnostně byla otevřena 28. října roku 1877\n. Původně na jejím místě stálo jiné nádraží; končila tu první železniční trať, která do Budapešti vedla (spojovala uherskou metropoli s nedalekým městem Vác). Zbourána pak byla z důvodu výstavby bulváru Nagykörút. Od 70. let minulého století je nádraží rovněž napojeno i na stanici metra, nacházející se na lince M3 (nástupiště nádraží jsou spojena přímo s podzemním mělce založeným a rozsáhlým vestibulem stanice metra) a tramvajových linkách č. 4 a 6. Před nádražím se nachází také velmi významná dopravní křižovatka, a to jak pro dopravu individuální, tak i pro tu veřejnou.\nV sousedství stanice a také nad částí jejího kolejiště vyrostlo velké nákupní centrum West End.\n\nŽelezniční stanicí Budapest-Nyugati pályaudvar prochází železniční tratě:\n\n\nŽelezniční stanici Budapest-Nyugati pályaudvar obsluhují dálkové mezistátní, vnitrostátní, regionální spoje směřující kupříkladu do měst:\n\n\n\n"}
{"id": "98638", "url": "https://cs.wikipedia.org/wiki?curid=98638", "title": "Kulturní revoluce", "text": "Kulturní revoluce\n\nČínská kulturní revoluce (zjednodušená čínština: 无产阶级文化大革命; tradiční čínština: 無產階級文化大革命; pinyin: \"Wúchǎnjiējí wénhuà dàgémìng\"; plným názvem Velká proletářská kulturní revoluce) byla politická kampaň oficiálně rozpoutaná v ČLR mezi lety 1966 a 1969 vůdcem KS Číny Mao Ce-tungem. Její vliv však trval až do Maovy smrti roku 1976.\n\nBěhem kulturní revoluce mělo dojít k velkým změnám ve společnosti a k její modernizaci. Přivodila však smrt stovkám tisíc lidí, kteří se stali oběťmi vraždění rudých gard, rozvrat ekonomiky a obrovské ztráty na kulturním dědictví. Kulturní revoluce je proto v současnosti považována za jedno z nejnešťastnějších období moderních čínských dějin. Podle KS Číny šlo o katastrofický projev ultralevičáctví a značná část obětí kulturní revoluce byla v 80. letech rehabilitována.\n\nOficiálním záměrem kulturní revoluce bylo „vymýcení kapitalismu“ uvnitř Komunistické strany Číny, které měl provést lid podle myšlenky „masové demokracie“. Skutečnou příčinou kampaně však byla postupná ztráta vlivu Mao Ce-tunga na chod státu a jeho postupné vytlačování do ústraní novou generací čínských komunistů. Zejména mladí intelektuálové vyvinuli používání nepřímých metod podobenství, narážek a historických příkladů k rozdmýchávání a udržování kritiky chyb Velkého skoku a Maovy taktiky mobilizace mas. Kritické hlasy se ozývaly hlavně z Pekingu, kde stál v čele městské stranické organizace Pcheng Čen. Mao, který si od doby vítězství čínské komunistické revoluce v roce 1949 vydobyl rozsáhlé pravomoci, se proto nyní rozhodl mobilizovat masy ke znovunabytí své neotřesitelné pozice v čele státu.\n\nKampaň byla odstartována v srpnu roku 1966 na 11. plenárním shromáždění 8. ústředního výboru Komunistické strany Číny, kde Mao uveřejnil krátký komentář nazvaný \"Bombardujte hlavní stan\", jenž ještě téhož dne vyšel v Lidovém deníku. Jejími aktéry se kromě Mao Ce-tunga stali armádní maršál Lin Piao a tzv. banda čtyř (případně „gang čtyř“) v čele s Maovou manželkou Ťiang Čching. Byla označena za „plnokrevnou revoluci ve jménu dělnické třídy“.\n\nKampaň byla zaměřena proti čtyřem přežitkům – starému myšlení, kultuře, obyčejům a návykům; kromě toho proti tehdejším politickým špičkám – Liou Šao-čchiovi a Teng Siao-pchingovi a proti „buržoazii a revisionismu“ uvnitř strany. V praxi dále navíc proti všem typům autorit, zahraničním diplomatům, inteligenci a úspěšným občanům. Hnací silou této revoluce se stala mládež (na rozdíl od tradiční čínské revoluční síly – rolnictva), která vytvářela tzv. rudé gardy. Jejich cílem bylo bránit kult Mao Ce-tunga a likvidovat odpůrce revoluce.\nRůzné frakce rudých gardistů se předháněly v usvědčování a terorizování „nepřátel lidu“ a snažily se dokázat, že právě oni jsou ti nejpřesvědčenější maoisté. Jako důkaz viny postačovala např. znalost cizího jazyka, pobyt v zahraničí či cizojazyčná kniha. „Viník“ byl nucen na důkaz pokání nejprve chodit po kolenou za soustavného bití a poté byl uvězněn. Záminkou pro rudé gardy se mohlo stát dokonce i to, že osoba při sobě v danou chvíli neměla Rudou knížku.\n\nKrutosti rudých gard dokládá například průběh výslechů, při nichž bylo přiznání vynucováno až 75 různými druhy mučení. Disidentům odsouzeným na smrt byla před veřejnou popravou přeťata průdušnice a nahrazena ocelovou trubičkou – aby mohli dýchat, ale nemohli vykřikovat protistátní hesla.\n\nV závěru kulturní revoluce začaly dokonce jednotlivé frakce rudých gard bojovat mezi sebou o to, která lépe brání Maovu revoluci. Situaci uklidnila a pořádek obnovila až armáda; rudé gardy byly poslány na venkov – učit se od rolníků.\n\nV období kulturní revoluce nedocházelo pouze ke společenským změnám, ale i k „reformě“ umění. Kromě oficiálního výtvarného umění, které znázorňovalo výjevy z Dlouhého pochodu a dalších komunistických úspěchů, byla ideologizována také tradiční pekingská opera. V její přeměně se za podpory Maa angažovala jeho žena, bývalá herečka, Ťiang Čching. Bylo napsáno celkem osm nových revolučních her. Místo obvyklých hrdinů v nich vystupovali členové komunistické strany a důstojníci Čínské lidové osvobozenecké armády.\n\nMao byl oslavován jako bezmezný vladař a označován jako „velký kormidelník“ a „nejrudější z rudých sluncí v naších srdcích“. Každý den začínal rituálem „tance věrnosti“ – džiga s přiložením ruky k čelu a k srdci na znamení toho, že mysl i srdce překypují bezmeznou láskou k Maovi.\n\nK propagaci jeho kultu byla využívána tzv. Rudá knížka – publikace vydaná v dubnu 1964 Maovými přívrženci, obsahující soubor 427 Maových výroků z různých projevů a písemných publikací. V průběhu kulturní revoluce byla de facto jedinou oficiální literaturou; její výtisk měl vlastnit a studovat každý Číňan. I proto se odhaduje, že od jejího prvního vydání bylo vytištěno asi 900 miliónů publikací.\n\nZemě se zmítala v chaosu. Odhady počtu lidských obětí kulturní revoluce kolísají mezi stovkami tisíc až několika miliony. Došlo rovněž k obrovským škodám na kulturním dědictví (byly páleny knihy, vypleněna muzea a ničeny historické budovy). Ekonomika země byla paralyzována a rozvrácena v důsledku bojů rudých gard. Stejně tak bylo zasaženo i školství, které za kulturní revoluce vyučovalo víceméně pouze Maovy myšlenky.\n\nV květnu 1984, po 31 měsících intenzivního vyšetřování, ověřování a přehodnocování Ústředním výborem, jsou počty vztahující se k Velké kulturní revoluci tyto: 4,2 milionu lidí bylo zatčeno a vyšetřováno, 1,7 milionu lidí zemřelo nepřirozenou smrtí, 135 000 lidí bylo označeno za kontrarevolucionáře a popraveno, 237 000 lidí bylo zabito, 7,03 milionu lidí bylo zraněno nebo zmrzačeno při ozbrojených útocích a 71 200 rodin bylo rozbito. Statistiky sestavené ze zdrojů na úrovni krajů uvádějí, že v průběhu revoluce zemřelo 7,73 milionu lidí nepřirozenou smrtí.\n\nPo smrti Mao Ce-tunga v září 1976 nastal boj o moc. Banda čtyř neuspěla a záhy byla obviněna z uvržení země do chaosu. Její členové byli odsouzeni k vysokým trestům. K moci se dostal Chua Kuo-feng. Mnoho členů strany perzekuovaných během kulturní revoluce bylo rehabilitováno, včetně Teng Siao-pchinga, který později zastával rozhodující úlohu při řízení Čínské lidové republiky. Nastala éra postupného otevírání se Západu.\n\nStanovisko Komunistické strany Číny k období kulturní revoluce zní: \n\n\n"}
{"id": "98645", "url": "https://cs.wikipedia.org/wiki?curid=98645", "title": "Kumasi", "text": "Kumasi\n\nKumasi je hlavním městem ghanské oblasti Ašantska.\n\nFunguje zde systém náčelníků, v jejichž čele stojí v případě kmene Ašantů král. Náčelníci neubírají státní moci na významu, stejně jako se stát příliš nesnaží vliv náčelníků omezovat. Tahle symbióza je příjemná i pro návštěvníky této západoafrické země - mnohokrát malý dárek věnovaný náčelníkovi otevře dveře do vesnice.\n\nKmen Ašantů je jedním z nejvýraznějších kmenů etnické skupiny Akan, která obývá západní a centrální kraj současné Ghany a tvoří téměř 50 % obyvatel země.\n\nKumasi je jedním z hlavních kulturních a hospodářských center Ghany.\nAč má prastaré kořeny, je i v mnohém moderní. Avšak na věžáky a supermoderní budovy můžeme v klidu zapomenout.\n\nSeverní části města vévodí palác Manhyia. Pradávné sídlo královské rodiny Ashantských panovníků, kteří jsou zárukou demokracie v království. Jsou zde sepisovány a sestavovány všechny zákony a dokonce i ústava. Palác disponuje také soudní síní. Veškeré prostory jsou samozřejmě za menší poplatek přístupné i turistům.\n\n32 kilometrů od města se také nachází jezero Bosumtwi, které je největším přírodním jezerem v Ghaně. Ašantové věří, že duše zemřelých cestují do tohoto jezera. Teorie o vzniku tohoto přírodního úkazu jsou různé. Vědci se domnívají, že jezero vzniklo dopadem meteoritu nebo činností vulkánu. Největší hloubka jezera je 81 m.\n\nHlavní kulturní atrakcí města je Národní kulturní centrum \"(National Culture Center)\" vzdálené 10 minut od největší tržnice v západní Africe. Rozlehlý komplex fascinujícího muzea ašantské historie, lidové knihovny, prodejny výrobků tradičních řemesel a jejich výstavní část. Je zde možné navštěvovat kurzy tradičních tanců a bubnování. Prim mezi vystavovanými předměty v muzeu hraje kopie tzv. zlatého stolce, kterou použil místní vládce k obelstění Britů: když se Britové doslechli o existenci tohoto vzácného symbolu používaného již dávnými ašantskými králi, požadovali po vládnoucí vrstvě, aby jim ho vydala. Britové však dostali jen zdařilou kopii, která se běžně používala. Pravý Zlatý stolec se nachází v královském paláci a ukazuje se jen při výjimečných událostech. Je považován za svatou věc, symbol a duší národa Ašantů. Je bezpečně uložen a přísně ochraňován, přičemž ven je vzat pouze při velmi výjimečných a významných událostech. Nikdo se do něj nesmí posadit ani se nikdy nesmí dotknout země - vždy leží buď na svém vlastním podstavci nebo na kůži zvířete, např. leoparda. Když se Ašantové cítí být něčím ohroženi, obětují zlatému stolci. V roce 1896 došlo v obavě z možné války a ztracení Zlatého stolce k deportaci jejich krále Prempeha I. Zlatý stolec je vyobrazen na ašantské vlajce.\n\nKdo chce uniknout vedru panujícímu v těchto zeměpisných šířkách, může také navštívit místní zoologickou zahradu. Může zde zhlédnout například šimpanze, krokodýly a další. Velmi vítaným zpestřením je také Asantenský palác, výletní místo královské rodiny. Také je možné navštívit Adae Festival věnovaný k pokloně králi jménem Otumfuo Osei Tutu II. Je totiž svátek \"akwasidae\", během kterého ašantský vládce očišťuje trůny svých předchůdců a předkládá zesnulým duším připravenou potravu. Svátek je jedním ze čtyřiceti dvoudenních cyklů v ašantském kalendáři a živí si během \"adae\", jak zní zkrácená verze názvu, připomínají skutky zemřelých a prosí o jejich přízeň. Pro vládce je svátek příležitostí ukázat svou štědrost a na oplátku přijmout poctu od svého lidu.\n\nPřijeli, aby pomohli na onen svět svému bývalému králi, jenž skonal právě před rokem. Je totiž také den, na který připadá poslední ze šesti pohřebních obřadů. Proto město Kumasi upadá do extáze, proto dnem i nocí zní bubny. Je to jedinečný zážitek, ve 21. století prakticky vzácný.\n\nV okolí města se těží zlato, dřevo. Ostatně zlata zde bylo vždy mnoho, a bylo již několikrát příčinou válek a střetů.\n"}
{"id": "98646", "url": "https://cs.wikipedia.org/wiki?curid=98646", "title": "Jethro Tull", "text": "Jethro Tull\n\nJethro Tull je britská rocková skupina, která se zformovala v roce 1967 v anglickém Blackpoolu. Její vůdčí osobností je skotský hudebník (zpěvák, flétnista, kytarista, hráč na mandolínu) a skladatel Ian Anderson. Jethro Tull představují patrně světově nejproslulejší hard-folk rockový soubor, jehož vrcholným obdobím tvorby byl přelom 60. a 70. let 20. století. Hudba Jethro Tull byla od počátku inspirována starou britskou a keltskou lidovou hudbou, blues, rockem i prvky evropské klasické hudby. Progresivní přístup, originální zvuk a melodicko-harmonické principy, kombinující hard-rock s charakteristickými postupy různých forem lidové hudby včetně středověké či renesanční hudby a patrná návaznost na tradici pěvců a hudebníků té doby činí hudební výraz kapely nezaměnitelným. Je charakteristická zvláštním mužným zpěváckým projevem, výraznou rolí flétny i neobvyklou a často komplikovanou kompozicí písní. Z dlouhé řady alb vydaných skupinou si některá dobyla nejen nadšeného přijetí, ale stala se klasickými (např. \"Stand Up\", \"Aqualung\", \"Heavy Horses\" či \"Living in the Past\"). Skupina nese jméno anglického agronoma žijícího na přelomu 17. a 18. století, vynálezce secího stroje.\n\nSložení skupiny se během let měnilo, ale pilířem a vůdčí osobností, která určovala její uměleckou podobu, zůstával celou dobu extravagantní flétnista Ian Anderson, který ovládal několik nástrojů v čele s příčnou flétnou, ale i dudy, mandolínu a kytaru. Ian si oblékal šaškovské barevné kostýmy, stylizoval se do role starce, křepčil na pódiu na jedné noze a svou originální inspirací středověkým folklórem získal respekt odborníků.\n\nPro skupinu je typická i hra na jednotlivé nástroje, především sólovou kytaru a flétnu (typické kytarové rify, prolínající se s vibrujícím zvukem velmi rytmicky členěného partu flétny) a charakteristický zpěv Iana Andersona. Texty písní jsou velmi poetické, často ironické a provokující.\n\nV začátcích skupina hrála rhythm and blues (album \"This Was\"), již na druhém titulu \"Stand Up\" je patrný specifický zvuk a vlastní hard-folk rockové pojetí. Od roku 1972 se postupně více stylizuje do art rocku, aby se následně zařadila do hlavního rockového proudu, aniž by však ztratila své základní charakteristické atributy. Ve všech jejích nahrávkách se vždy dají lehce vysledovat lidové a keltské kořeny skupiny a jejího lídra.\n\nZa nejvýznamnější album skupiny se pokládá \"Aqualung\" z roku 1971, jehož první část se zabývá tématy městských tuláků a bezdomovců (titulní skladba Aqualung) a v druhé části jsou skladby tematicky spojené s náboženstvím (jedná se o kritiku anglikánské církve). Následující album \"Thick as a Brick\" z roku 1972, je čtyřicet minut trvající art-rocková poetická suita na text fiktivního geniálního dítěte Geralda Bostocka. I další album \"A Passion Play\" z roku 1973 má podobný ráz.\n\nTehdejší poslední turné skupina odehrála v roce 2011 a v následujících letech se dva hlavní členové – Ian Anderson a Martin Barre – věnovali vlastním projektům. Anderson později řekl, že skupina již nikdy obnovena nebude a on se bude nadále věnovat pouze vlastní kariéře.\n\n\n\n\n\n\nVýběrová bibliografie příspěvků v českých periodikách (chronologicky)\n\n"}
{"id": "98647", "url": "https://cs.wikipedia.org/wiki?curid=98647", "title": "Index relativní síly", "text": "Index relativní síly\n\nRSI je zkratka pro Relative Strength Index, neboli index relativní síly. Jedná se o jeden z mnoha indikátorů technické analýzy. Řadí se do skupiny oscilátorů, které jsou často nazývány jako tzv. „leading“ indikátory. RSI měří vnitřní sílu akcie a zobrazuje se obvykle v grafu. Hodnota se pohybuje mezi 0 a 100. Pro výpočet RSI se využívá vzorce:\n\nRSI(n)=100-[100/(1+U(n)/D(n))]\n\"U(n) součet kladných cenových změn za období délky\" průměr čistých růstových zavíracích změn za období\n\"D(n) součet záporných cenových změn za období délky\" n průměr čistých poklesových zavíracích změn za období\n\nJe doporučeno používat 14denní rozpětí. 9denní a 26denní RSI jsou nyní také poměrně oblíbenými. Čím je časové rozpětí kratší, tím více indikátor kolísá a dává více signálů.\n\nTento indikátor se používá pro identifikaci překoupeného a přeprodaného trhu. Pomáhá také při potvrzení trendu a určení jeho směru. Někdy je RSI vhodné použít pro identifikaci grafických formací, které mohou být díky němu lépe viditelné.\n\nPřekoupený a přeprodaný trh: Důležitými hodnotami jsou 70 a 30 bodů. Pokud se RSI pohybuje nad 70 body, signalizuje to překoupený trh, tedy pravděpodobný budoucí pokles kurzu cenného papíru. Hodnota RSI pod 30 body naopak signalizuje přeprodaný trh a možnost budoucího růstu kurzu cenného papíru.\n\nPotvrzení trendu: Aktuální trend je možné potvrdit pomocí tzv. „Failure Swing“. Nákupní signál a potvrzení rostoucího trendu nastává při vytvoření RSI dna pod dolní hranicí 30 bodů, následného vrcholu, vytvoření druhého dna (které je ovšem na vyšší úrovni k předcházejícímu dnu) a následného vytvoření vrcholu na vyšší úrovni vrcholu předcházejícího. Prodejní signál a potvrzení klesajícího trendu nastává přesně v opačném případě, tedy při růstu RSI nad horní hranici, poklesu a vytvoření dna, růstu s vytvořením nižšího vrcholu a poklesu RSI s vytvořením dna na nižší úrovni dna předcházejícího.\n\nSměr cenového pohybu: V případě divergence mezi pohybem RSI a kurzem cenného papíru obvykle dochází k opravení ceny a pokračování pohybu ve směru RSI.\n\nVe vrchní části grafu se vyskytuje čárový graf kurzu cenného papíru. V dolní části grafu jsou dvě červené horizontální přímky, které značí mezní hodnoty 30 a 70. Červená křivka oscilující většinu času mezi těmito hodnotami je RSI. V říjnu 2008 došlo k prolomení 30 bodové hranice, která signalizuje přeprodaný trh a dává nákupní signál. Hodnota 70 byla výrazněji prolomena ke konci srpna 2007. Prolomení signalizuje překoupený trh a je vhodné cenný papír prodat. Failure swing nastává poměrně zřídka kdy. Ve čtvrtém čtvrtletí roku 2008 lze vysledovat možný počátek nákupního „Failure Swing“. K divergenci mezi RSI a kurzem cenného papíru došlo na přelomu listopadu a prosince 2007, kdy RSI klesalo a kurz stále stoupal. Následně se cena opravila a pokračovala ve směru RSI.\n\n\nwww.incrediblecharts.com\nwww.investopedia.comPopis indikátoru, výpočet a příklady použití: https://quastic.cz/indikatory/technicky-indikator-rsi-jeho-kouzlo/\n"}
{"id": "98654", "url": "https://cs.wikipedia.org/wiki?curid=98654", "title": "Dračí smyčka", "text": "Dračí smyčka\n\nDračí smyčka je uzel používaný převážně v horolezectví.\n\nVe skalních dobách lezectví bývala tato smyčka vázána přímo na tělo, coby náhrada postroje. Dnes bývá velice často zatracována a cíleně opomíjena coby nejnebezpečnější uzel. Lezecká praxe ale již mnohokrát ukázala, že mezi schválenými a léty prověřenými uzly a prostředky neexistuje nebezpečný uzel nebo nebezpečný výrobek, ale pouze nebezpečný uživatel. Pokud je k dračí smyčce uvázán pojistný uzel (který patří ke každému kotevnímu uzlu), smyčka se nemůže sama nekontrolovaně povolit a ani se nerozváže při obvodovém zatížení.\nVýhody dračí smyčky převáží její nevýhodu v podobě asymetrického tvaru, který vyžaduje důkladnější kontrolu uvázání uzlu.\n\nUzel se za určitých okolností může rozvázat. Stačí kluzké lano, boční tření při manipulaci, či obvodovém zatížení. Je tak potřeba dávat větší pozor na správnost vázání, ale také manipulaci. Proto se již dnes nepovažuje jako bezpečný, v horolezectví se používají jeho různé varianty s pojistkou (např. yosemitský), nebo dvojitá dračí smyčka. Většinou je nahrazován především osmičkovým uzlem.\n\n\n"}
{"id": "98660", "url": "https://cs.wikipedia.org/wiki?curid=98660", "title": "Osmičkový uzel", "text": "Osmičkový uzel\n\nOsmičkový uzel patří mezi základní uzly.\n\nVzniká podobně jako vůdcovský uzel, lano je ale třeba otočit ještě o půl obrátky.\n\nSamotný osmičkový uzel nemá velké využití, s výjimkou použití coby koncového uzlu na konci lana.\nProti ostatním uzlům způsobuje menší snížení nosnosti lana (asi na 55–60 % pevnosti samostatného lana). Díky symetrickému tvaru se snadno kontroluje vizuálně i hmatem a nemá tendenci se samovolně rozvazovat. Ze všech těchto důvodů je velmi bezpečný a je doporučován. Trochu obtížnější je jeho rozvazování po dotažení (například pádem horolezce). Je to ale mnohem snazší, než u většiny ostatních uzlů.\n\nPokud uvážeme osmičkový uzel na dvojitém lanu (tj. na přehnutém konci nebo i uprostřed lana), získáme široce používanou a bezpečnou smyčku s výše uvedenými vlastnostmi. Toto osmičkové oko slouží nejčastěji k navazování horolezce na lano nebo ke kotvení u staticky použitého lana, při záchranářství, výškových pracích, speleoalpinismu i v jachtingu. \n\nTzv. osmičková spojka pro napojení dvou lan vznikne tím, že do volně uvázaného osmičkového uzlu opíšeme týž uzel druhým lanem zavedeným z protisměru. \n\n"}
{"id": "98664", "url": "https://cs.wikipedia.org/wiki?curid=98664", "title": "František Benda", "text": "František Benda\n\nFrantišek Benda (22. listopadu 1709, Benátky nad Jizerou – 7. března 1786, Postupim) byl český skladatel a houslový virtuóz období raného klasicismu.\n\nFrantišek Benda (starší bratr skladatele Jiřího Antonína Bendy) pocházel z tkalcovské a muzikantské rodiny. Jeho otec Jan Jiří Benda byl tkadlec a venkovský muzikant. František hudební vzdělání získal v Praze u jezuitů a Drážďanech. Působil postupně v šlechtických kapelách ve Vídni, Varšavě a Berlíně. V roce 1733 se stal členem kapely pruského krále Friedricha II. František se v kapele vypracoval, roku 1740 se stal primistou a v roce 1771 koncertním mistrem pruské dvorské kapely. Král Friedrich se na jeho prosbu postaral o přesídlení celé rodiny trpící náboženským útlakem (rodiče i sourozenci) do Postupimi.\n\nJako houslista se Benda vyznačoval brilantní virtuozitou a neobyčejně zpěvným tónem, celkovou hudebností a vnímavostí. Jako autor uplatňoval živé prvky české světské melodiky a rytmiky, čímž se odpoutal od svých hlavních vzorů Vivaldiho a Tartiniho. Rozvíjí melodičnost a zpěvnost, hlavně v adagiových větách, a v houslových skladbách dochází až k náznakům sonátové formy. Vedle Stamice se jediný dopracoval osobitého slohu v houslové hře, nezávislého na italské tradici; v kompozičním stylu je považován za předchůdce klasicismu, patřil však spíše ke konzervativnímu skladatelskému proudu, který se nikdy plně neodpoutal od barokního stylu. Složil 15 houslových koncertů a více než sto dalších skladeb pro sólové housle (sonáty, triové sonáty, capriccia). V symfoniích dodržuje tehdy oblíbený třívětý typ barokní sinfonie neapolské.\n\n"}
{"id": "98669", "url": "https://cs.wikipedia.org/wiki?curid=98669", "title": "Leopoldov", "text": "Leopoldov\n\nLeopoldov (před rokem 1948 \"Mestečko\"; maďarsky: \"Újvároska\", dříve \"Lipótvár\"; německy: \"Leopoldstadt\") je slovenské město ležící v Trnavském kraji v okrese Hlohovec. V současné době má asi 4000 obyvatel a je důležitým železničním uzlem. V povědomí Čechů ulpělo díky tomu, že je zde věznice Leopoldov, v níž byli v 50. letech komunistickou vládou vězněni a likvidováni političní vězni.\n\nLeopoldov byl založen v roce 1664 z iniciativy Leopolda I., po němž dnes nese jméno. Založení pevnostního města (městský status udělen zároveň se zprovozněním pevnosti v roce 1669) bylo součástí císařových snah zastavit pronikání Osmanské říše do hloubi Horních Uher. Leopoldovská pevnost začala postupně ztrácet svůj vojenský význam na konci 17. a počátku 18. století po sérii zdrcujících porážek, které Habsburkové Osmanské říši uštědřili a které způsobily, že se hranice posunuly daleko na jih. Pevnost pak našla uplatnění jen jako méně významná vojenská základna při vzpourách proti Habsburkům. V roce 1855 byla vlastní pevnost přestavěna na věznici, která smutně proslula zejména v 50. letech 20. století, kdy v ní českoslovenští komunisté věznili a likvidovali politické vězně. Věznice byla zdrojem proslulosti města i po roce 1989 – např. díky vzpouře vězňů z roku 1990 a útěku 7 vězňů doprovázeném vraždou 5 dozorců (1991).\n\n\n\n"}
{"id": "98674", "url": "https://cs.wikipedia.org/wiki?curid=98674", "title": "David Rozehnal", "text": "David Rozehnal\n\nDavid Rozehnal (* 5. července 1980 Šternberk) je český fotbalový obránce a bývalý reprezentant, od léta 2015 hráč belgického klubu KV Oostende. Hraje na pozici středního obránce (stopera). Mistr Evropy hráčů do 21 let z roku 2002.\n\nOženil se v roce 2006 se svou přítelkyní Petrou Vránkovou po čtyřech letech známosti. Následující rok se jim narodil první syn.\n\nDavid Rozehnal zahájil svou profesionální fotbalovou kariéru v moravském klubu SK Sigma Olomouc a jeho výkony mu brzo vynesly pozvánku do české reprezentace do 21 let.\n\nV létě 2003 přestoupil za 19 000 000 Kč do belgického celku Club Brugge KV. V Belgii vyhrál s klubem belgický národní pohár a získal titul v belgické lize (sezóna 2004/2005). V červnu 2005 podepsal smlouvu s francouzským mužstvem Paris Saint-Germain.\nVe francouzském celku působil v letech 2005–2007 a ve své druhé sezóně 2006/2007 byl vyhlášen klubovým hráčem sezóny. V roce 2006 vyhrál s týmem francouzský pohár, když PSG porazilo ve finále Olympique de Marseille 2:1. Jeho forma zaujala některé soupeře, např. německou Borussii Dortmund, anglický Newcastle United FC a španělskou Sevillu.\n\n22. června 2007 bylo hráčovým agentem potvrzeno dosažení dohody o přestupu do Newcastlu. 25. června podstoupil Rozehnal zdravotní prohlídku a 29. června Newcastle United FC oznámil, že přestup za 2 900 000 £ je hotov. 11. srpna český hráč absolvoval první zápas v dresu Newcastlu proti domácímu Boltonu Wanderers, byla to úspěšná premiéra, neboť Newcastle vyhrál 3:1.\n\nPo půl roce (konkrétně 31. ledna 2008) však odešel na hostování do italského Lazia a 9. června 2008 se stal jeho hráčem. Stihl zde získat italský pohár v roce 2009.\n\nPo roce v Itálii David Rozehnal opouští Řím a míří do německé Bundesligy do klubu Hamburger SV, kde podepisuje kontrakt do 30. června 2012. Po slabších výkonech a několika chybách ale ztratil místo v prvním týmu Hamburku. 31. srpna 2010 německý klub potvrdil zájem Lille OSC o roční hostování s tím, že Hamburk bude hradit část hráčova platu.\n\nV Lille získal v roce 2011 francouzský fotbalový pohár, když ve finále čelil svému bývalému klubu Paris Saint-Germain. Lille zvítězilo 1:0 a získalo tuto trofej poprvé od roku 1955. Po sezóně 2010/2011, ve které Lille získalo také ligový titul se Rozehnal stal kmenovým hráčem francouzského klubu.\n\nV červenci 2015 po vypršení smlouvy s Lille přestoupil do belgického klubu KV Oostende. Podepsal roční kontrakt s možností opce.\n\nDavid Rozehnal působil v letech 2001–2002 v české reprezentaci do 21 let. Celkem odehrál 8 zápasů s bilancí 3 výhry, 3 remízy (zápasy na ME U21 s Itálií – 3:2 po prodloužení a Francií – 3:1 na pokutové kopy skončily vítězstvím ČR až po řádné hrací době) a 2 prohry, vstřelil 1 gól.\n\nZúčastnil se Mistrovství Evropy hráčů do 21 let v roce 2002 ve Švýcarsku, kde česká reprezentační jedenadvacítka vyhrála svůj premiérový titul, když ve finále porazila Francii na pokutové kopy.\n\nV prvním zápase základní skupiny B 16. května prohrála česká reprezentace s Francií (prohra 0:2), trenér Miroslav Beránek nasadil Davida Rozehnala v základní sestavě, ten odehrál plný počet minut. 19. května následoval zápas s Belgií konaný v Ženevě, Rozehnal odehrál opět kompletní utkání, které skončilo výsledkem 1:0 pro ČR. V posledním zápase skupiny proti Řecku nehrál, zápas dospěl k remíze 1:1.\n\nV semifinále 25. května narazilo české mládežnické družstvo na tým Itálie, který porazilo zlatým gólem na 3:2 Michala Pospíšila v 9. minutě prodloužení. Rozehnal strávil na hřišti kompletních 100 minut a v první minutě vstřelil úvodní gól utkání.\n\nVe finále 28. května se ČR opět střetla se svým soupeřem ze základní skupiny Francií. Tentokrát gól v řádné hrací době ani v prodloužení nepadl a musely rozhodnout pokutové kopy. V nich exceloval Petr Čech, jenž zlikvidoval 3 ze 4 pokusů soupeře a český tým slavil svůj první titul. David Rozehnal byl jistý v obraně a absolvoval celé utkání. Zároveň to bylo poslední vystoupení mladého obránce za reprezentační tým do 21 let.\n\nPrvní zápas v A-mužstvu české reprezentace absolvoval David Rozehnal 18. února 2004 proti Itálii, přátelský zápas hraný v italském městě Palermo skončil remízou 2:2, hráč odehrál první poločas.\n\nPo zápase s Arménií (červen 2005) v kvalifikaci o Mistrovství světa 2006 tehdejší trenér Karel Brückner přirovnal jeho výkon k baroku (nepovedený zápas). Poté šly jeho výkony rapidně nahoru a v listopadovém barážovém dvojzápase uhlídal nebezpečného norského útočníka Johna Carewa (ČR vyhrála 1:0 v Norsku i v domácí odvetě).\n\nSvůj první a jediný gól v dresu národního týmu (A-mužstva) vstřelil v přátelském utkání 12. srpna 2009 na stadioně Na Stínadlech v Teplicích proti Belgii, když v 78. minutě zvyšoval na konečných 3:1 pro Českou republiku.\n\nCelkem odehrál v seniorské reprezentaci 60 utkání s bilancí 33 výher, 13 remíz a 14 proher. Vstřelil 1 gól.\n\nÚčast na vrcholových turnajích:\n\nNa evropském šampionátu 2004 v Portugalsku byl český tým nalosován do poměrně těžké skupiny s Německem, Nizozemskem a Lotyšskem. V prvním utkání 15. června 2004 proti Lotyšsku (výhra ČR 2:1) David Rozehnal nenastoupil. Objevil se až ve druhém zápase 19. června 2004 na stadionu v Aveiru proti Nizozemsku, když v 75. minutě nahradil na hřišti Jana Kollera. Česká reprezentace v divokém zápase 4 minuty předtím srovnala dvougólové manko a Rozehnal přišel vyztužit obranné řady. ČR nakonec zápas dokázala otočit a vyhrát poměrem 3:2. V posledním vystoupení českého celku v základní skupině si trenér Karel Brückner mohl dovolit 9 změn v základní sestavě, ale Rozehnal v ní nechyběl. Český tým porazil Německo 2:1 a vyhrál skupinu s plným počtem bodů (9).\n\nVe čtvrtfinále 27. června 2004 narazilo národní mužstvo na Dánsko, celek vyznávající rovněž ofenzivní hru. V 65. minutě střídal na hřišti René Bolfa, české mužstvo zvítězilo nad skandinávským soupeřem přesvědčivě 3:0.\n\nV semifinále se favorizovaný český tým utkal s překvapením turnaje Řeckem a podlehl mu 0:1 po prodloužení, rozhodl stříbrný gól Traianose Dellase. Do tohoto zápasu David Rozehnal nenastoupil, přednost dostal René Bolf.\n\nNa MS 2006 v Německu se střetla česká reprezentace v základní skupině E postupně s USA, Ghanou a Itálií. V prvním zápase (12. června 2006 proti USA, výhra ČR 3:0) odehrál Rozehnal kompletní počet minut, ale již v 16. minutě dostal žlutou kartu. Ve druhém utkání 17. června 2006 s Ghanou absolvoval na hřišti rovněž celou hrací dobu, ale prohře 0:2 nedokázal se svými spoluhráči zabránit.\n\nV závěrečném zápase základní skupiny 22. června proti Itálii byl na hřišti svědkem prohry 0:2, která znamenala obsazení nepostupového třetího místa se 3 body za Itálií a Ghanou.\n\nNa ME 2008 ve Švýcarsku a Rakousku byl český tým nalosován do základní skupiny A se Švýcarskem, Portugalskem a Tureckem. V prvním zápase (zahajovací utkání šampionátu) proti Švýcarsku nastoupil David Rozehnal v základní sestavě, utkání skončilo vítězstvím ČR 1:0. Ve druhém utkání s Portugalskem nedokázal se spoluhráči zabránit 3 brankám v české síti a český tým prohrál 1:3. Rozehnal odehrál celý zápas. Ve třetím utkání s Tureckem, v němž se oba celky utkaly o přímý postup do čtvrtfinále byl u kolapsu českého týmu, který nedokázal v závěru udržet náskok 2:0 a prohrál výsledkem 2:3.\n\n\nClub Brugge KV\n\nParis Saint-Germain FC\n\nSS Lazio\n\nLille OSC\n\n\n\n"}
{"id": "98675", "url": "https://cs.wikipedia.org/wiki?curid=98675", "title": "Věznice Leopoldov", "text": "Věznice Leopoldov\n\nVěznice Leopoldov je nejstarší věznice na Slovensku. Nachází se ve městě Leopoldov v prostorách bývalé pevnosti (přestavěna v roce 1855, první vězně přijala v roce 1856). Proslula po únorovém převratu, kdy v ní československá komunistická vláda věznila politické vězně, z nichž zde řada v důsledku nelidského zacházení zemřela. V současné době má kapacitu 1502 osob.\n\nPevnost Leopoldov byla dokončena v roce 1669. V roce 1855 byla pevnost upravena na věznici, kterou je dosud. \n\nLeopoldov byl zejména v 50. letech 20. století spolu s koncentračními a pracovními tábory při uranových dolech nejhorším z vězeňských zařízení v komunistickém Československu a často je označován za zařízení likvidační. S politickými vězni zde bylo zacházeno mimořádně krutým způsobem, byla jim odpírána lékařská péče a nutné léky, byla systematicky porušována i jejich nejzákladnější lidská práva. Několik jich zemřelo v důsledku krutého zacházení a odepření nutné léčby (mimo jiné blahoslavení Pavol Gojdič a Metoděj Dominik Trčka). \n\nV Leopoldově byl v této době vězněn i pozdější československý prezident Gustáv Husák, jeho spoluvězni byli benecký hoteliér Bohumil Rychtr a profesionální voják Miroslav Kácha. Dalším z vězňů byl mj. i organizátor čs. perutí ve Velké Británii za 2. sv. války, armádní generál (in memoriam) a Air Marshal RAF, RNDr. Karel Janoušek. Svůj pobyt v Leopoldově popsal například Jiří Krupička (geolog, filosof a spisovatel, emeritní profesor University of Alberta) v knize Stará pevnost.\n\nV dějinách věznice došlo k několika skupinovým útěkům vězňů. Například 2. ledna 1952 se podařilo uprchnout šesti politickým vězňům, kteří pracovali na stavebních úpravách starých pevnostních kasemat. Mezi nimi byli například převaděč Štěpán Gavenda nebo bývalý armádní důstojník Pravomil Raichl. Většině se podařilo uprchnout do Západního Německa, ale zrovna Gavenda se později do Československa vracel jako agent západní zpravodajské služby, byl dopaden, odsouzen k smrti a popraven.\n\nDalší útěk se podařil 23. listopadu 1991. Z věznice tehdy uprchlo celkem sedm vězňů, většinou odsouzených za násilnou trestnou činnost, pod vedením Tibora Polgáriho, vůdce vězeňské vzpoury z předchozího roku. Při útěku zabili pět dozorců, několik dalších dozorců a jednoho spoluvězně poranili. Přestože se uprchlíci ozbrojili samopaly vězeňské stráže a měli jednoho dozorce jako rukojmí, během dvou dnů byli všichni pochytáni. Vůdcové útěku pak byli odsouzeni na doživotí.\n\nV březnu 1990 došlo ve věznici k masové vzpouře vězňů, na které se nevztahovaly amnestie prezidenta Havla. Celkem 217 vězňů nejprve vyhlásilo 15. března protestní hladovku a následně vyhnalo dozorce z vězeňských objektů. Úřady se odhodlaly k zákroku teprve 28. března, kdy po několikahodinovém neúspěšném vyjednávání úředníků ministerstva vnitra zahájila policie s podporou armády útok a po dvou hodinách boje věznici ovládla. Vzpoura si vyžádala jednoho mrtvého vězně a desítky zraněných na obou stranách.\n\n\n"}
{"id": "98677", "url": "https://cs.wikipedia.org/wiki?curid=98677", "title": "Marek Heinz", "text": "Marek Heinz\n\nMarek Heinz (* 4. srpna 1977, Olomouc, Československo) je bývalý český fotbalový útočník a reprezentant. Technický typ fotbalisty, jeho hra je založena na kličkách a finesách.\nJeho vzory byli italští fotbalisté Gianluca Vialli a Roberto Baggio.\nS FC Baník Ostrava získal v sezóně 2003/04 český ligový titul, zároveň se stal s 19 vstřelenými góly nejlepším kanonýrem české nejvyšší ligy. S Galatasaray SK získal v ročníku 2005/06 turecký titul. Se Sigmou Olomouc vyhrál v sezóně 2011/12 český fotbalový pohár. Je také členem týmu Real TOP Praha, v jehož dresu se zúčastňuje charitativních zápasů a akcí.\n\nMarka Heinze přivedla k fotbalu jeho maminka, začínal s ním v Holicích (1. HFK Olomouc). Poté působil v letech 1991–2000 v Sigmě Olomouc (v ročníku 1996/97 odehrál několik zápasů za AFK Lázně Bohdaneč). Po úspěšném vystoupení české reprezentace U21 na Mistrovství Evropy hráčů do 21 let 2000 na Slovensku přestoupil ze Sigmy Olomouc do německého klubu Hamburger SV.\n\nNa profesionální úrovni působil v různých klubech v různých zemích, např. v Baníku Ostrava, Zbrojovce Brno, Hamburger SV, Galatasarayi Istanbul, FC Nantes, AS Saint-Étienne, Kapfenberger SV, Ferencvárosi a dalších.\n\nV sezóně 2003/04 byl společně s Miroslavem Matušovičem klíčovým hráčem Baníku Ostrava při zisku ligového titulu.\n\nV roce 2011 se vrátil do Sigmy Olomouc, kde podepsal smlouvu do 30. června 2013. Zde však postupně ztrácel místo v sestavě, trenér Roman Pivarník preferoval jiné hráče.\n\nPřed jarní částí sezony 2012/13 odešel na půl roční hostování do Znojma. Ve svém prvním utkání začátkem března vstřelil hattrick proti Karviné, zařídil tak vítězství svého celku 3:0. První gól vstřelil v 10. minutě z cca 20 metrů přesně k pravé tyči, druhý gól padl v 17. minutě, Heinz obloučkem přeloboval vybíhajícího brankáře. Třetí zásah si připsal ve 49. minutě, když prostřelil brankáře mezi nohama. 23. března se podílel jedním gólem na výhře 2:0 nad Bohemians Praha 1905, Znojmo se s 37 body posunulo do čela druhé ligy právě před svého pražského soupeře. Znojmu pomohl k účasti v Gambrinus lize, na konci ročníku tým skončil na prvním místě Fotbalové národní ligy 2012/13. Před sezonou 2013/14 do mužstva přestoupil. 17. srpna 2013 vstřelil dva góly v utkání s domácím Jabloncem, zápas skončil divokou remízou 5:5. 24. září 2013 po prohře 0:2 se Zbrojovkou Brno jej trenér Leoš Kalvoda hodlal posadit mezi náhradníky. Hráč se ale dohodl s klubem na předčasném ukončení smlouvy.\n\nPoté se v říjnu roku 2013 domluvil na angažmá v 1. HFK Olomouc.\n\nV létě 2014 odešel z HFK do Rakouska do týmu SC Melk z nižší soutěže 2. Landesliga West. Působil zde rok.\n\nV létě 2015 se vrátil do 1. HFK Olomouc, kde působil do léta 2016. Poté začal nastupovat za Tatran Všechovice (okres Přerov) v B-skupině olomoucké 1.A třídy. S Tatranem slavil v červnu roku 2017 titul.\n\nMarek Heinz prošel několika mládežnickými reprezentacemi České republiky, hrál za národní tým do 20 let (4 zápasy, 1 výhra, 1 remíza, 2 prohry, 0 vstřelených gólů) a do 21 let (20 zápasů, 12 výher, 4 remízy, 4 prohry, 6 vstřelených gólů).\nZúčastnil se Mistrovství Evropy hráčů do 21 let 2000 na Slovensku, kde česká jedenadvacítka podlehla ve finále Itálii 1:2.\n\nNastoupil i v českém olympijském výběru do 23 let na Letních olympijských hrách v Sydney v roce 2000. 13. září 2000 odehrál plný počet minut v utkání se Spojenými státy americkými, v 82. minutě dostal žlutou kartu, zápas skončil remízou 2:2. 16. září 2000 v Brisbane podlehl český tým Kuvajtu 2:3, Marek Heinz nastoupil opět v základu a i tentokrát dostal žlutou kartu v závěru zápasu, v 85. minutě. Ve 2. minutě se prezentoval fotbalověji, když vstřelil úvodní gól utkání. V posledním zápase českého týmu v základní skupině s Kamerunem se Heinz neobjevil, český národní tým remizoval 1:1 a se 2 body obsadil poslední příčku v tabulce skupiny C.\n\nHeinz debutoval v A-mužstvu ČR 16. srpna 2000 na Bazalech v Ostravě v přátelském utkání proti Slovinsku, když nastoupil v základní sestavě a hrál až do 53. minuty, kdy byl vystřídán. Utkání skončilo prohrou českého týmu 0:1.\n\nÚčast Marka Heinze na vrcholových turnajích:\n\nCelkem odehrál za A-mužstvo České republiky 30 zápasů s bilancí 17 výher, 5 remíz a 8 proher, vstřelil 5 gólů.\n\nNa evropském šampionátu 2004 v Portugalsku byl český tým nalosován do relativně těžké skupiny s Německem, Nizozemskem a Lotyšskem. V prvním utkání 15. června 2004 proti Lotyšsku prohrávalo české mužstvo po gólu Mārise Verpakovskise 0:1, když se v 73. minutě u postranní čáry uvolnil Karel Poborský, přelstil dva lotyšské hráče a nasměroval do pokutového území centr, který lotyšský brankář Aleksandrs Koļinko vyboxoval pouze k Milanu Barošovi, jenž ho po zpracování napálil do sítě. Marek Heinz se dostal na hřiště v 56. minutě, když vystřídal Zdeňka Grygeru. V 85. minutě pak gólem zajistil pro české barvy vítězství 2:1.\n\nDruhý zápas nastoupila česká reprezentace 19. června 2004 na stadionu v Aveiru proti Nizozemsku. V památném utkání prohrávala v 19. minutě 0:2, ale dokázala otočit na 3:2 a jako jediná si zajistit postup do čtvrtfinále již ve druhém kole (napomohly tomu remízové zápasy ostatních soupeřů ve skupině), navíc z prvního místa.\nHeinz nastoupil do utkání v 62. minutě za střídajícího Tomáše Galáska.\n\nV posledním vystoupení českého celku v základní skupině si trenér Karel Brückner mohl dovolit 9 změn v sestavě, Marek Heinz nastoupil v základní sestavě a v 30. minutě se prezentoval precizně provedeným trestným kopem, jenž skončil v růžku brány německého brankáře Olivera Kahna. Tímto gólem srovnal český tým skóre na 1:1, poté ještě přidal jeden gól střídající Milan Baroš a český celek porazil Německo 2:1, vyhrál tak základní skupinu s plným počtem bodů (9).\n\nVe čtvrtfinále 27. června 2004 narazilo národní mužstvo na Dánsko, celek vyznávající rovněž ofenzivní hru. Heinz šel na hřiště v 71. minutě za dvojgólového střelce Baroše. České mužstvo zvítězilo nad skandinávským soupeřem přesvědčivě 3:0.\n\nV semifinále se favorizovaný český tým utkal s překvapením turnaje a pozdějším vítězem Řeckem a podlehl mu 0:1 po prodloužení, rozhodl stříbrný gól Traianose Dellase. Marek Heinz v tomto zápase nenastoupil. Své vystoupení na turnaji podtrhl 2 vstřelenými brankami.\n\nNa MS 2006 v Německu se střetla česká reprezentace v základní skupině E postupně s USA, Ghanou a Itálií. Do prvních dvou zápasů (12. června 2006 proti USA, výhra ČR 3:0 a 17. června 2006 prohra 0:2 s Ghanou) Heinz nezasáhl.\n\nObjevil se na hřišti až v závěrečném zápase základní skupiny 22. června proti Itálii a byl svědkem prohry 0:2, která znamenala obsazení nepostupového třetího místa se 3 body za Itálií a Ghanou. Marek Heinz střídal na hřišti v 78. minutě za stavu 0:1 pro soupeře Radoslava Kováče.\n\nGóly Marka Heinze v české reprezentaci do 23 let (Olympijské hry)\nGóly Marka Heinze za A-mužstvo České republiky\n\nV sezóně 2015/16 působil jako hrající asistent trenéra Oldřicha Machaly v týmu 1. HFK Olomouc.\n\n\n\n\n"}
{"id": "98680", "url": "https://cs.wikipedia.org/wiki?curid=98680", "title": "Lodní smyčka", "text": "Lodní smyčka\n\nLodní smyčka (také lodní uzel) je typ uzlu. Je známa už od starověku. Od pradávna se používá pro rychlý úvaz lodě k přístavnímu molu, odtud pak pochází její název. Používá se v horolezectví například při zřizování stanoviště ve stěně, ale uplatnění najde i v mnoha jiných oborech. Má tendenci k prokluzování pokud je zatížen jen jeden pramen lana, nebo na kluzkých a tenkých lanech. Proto se často doplňuje pojistným uzlíkem. Velmi snadno se váže i jednou rukou a relativně snadno i rozvazuje.\n\nLodní smyčka lze uvázat dvěma rozdílnými způsoby.\n\n\n"}
{"id": "98684", "url": "https://cs.wikipedia.org/wiki?curid=98684", "title": "Abreviatura", "text": "Abreviatura\n\nAbreviatura (ze středověkého latinského \"abbreviatura\", z lat. \"brevis\", tj. krátký) je ve svém původním významu jakýkoli grafický znak označující zkrácené zapsání slabiky či slova, které bylo užíváno ve středověkých rukopisech a později i prvotiscích ustáleným způsobem charakteristickým pro určitou lokalitu, období, jazyk a obsah textu. Odtud potom pochází abreviatoři, původně písaři, kteří zkracovali texty a posléze obecné označení pro písaře papežské kanceláře.\n\nMezi nejčastější formy krácení slov ve středověkých textech patřily zkratky vzniklé zkomolením (suspenzí) nebo stažením (kontrakcí). Některé z takto vzniklých zkratek přešly do běžného povědomí a jsou dodnes užívány. Jejich výklad však často nebývá jednoznačný. Mezi nejznámější abreviatury tohoto typu patří např. INRI nebo AEIOU.\n\nV současné době se abreviaturami rozumí jakékoliv zkratky od ustálených a běžně používaných zkratek typu MF (Ministerstvo financí), značení ulic (blvd – boulevard) či různých informačních tabulí (fctry – factory, int'l – international), až po nově vznikající zkratky používané např. při zasílání SMS zpráv (např. pls – please).\n\nPoužití abreviatury není nutně znakem použití nespisovného jazyka – v mnoha případech je použito např. na cedulích i v písemných materiálech různých vládních organizací, nebo v grafice televizních stanic (často v podobě \"marquee\" – běžících nebo měnících se podtitulků pro aktuální zpravodajství).\n\nJiným případem, který je již na pomezí abreviatury, je použití jiných znaků než těch, z kterých se zkracuje, ovšem se stejnou fonetickou výslovností (např. sk8 – skate, skateboard).\n\nÚčelem tvoření abreviatur je zkrátit jak zápis tak výslovnost dlouhých nápisů zkrácenými tvary. U velmi dlouhých spojení (např. Státní fond pro podporu a rozvoj české kinematografie – SFPPARČK) funkce zkrácení přestává fungovat a místo se použije např. definice termínu při prvním výskytu a další odkazování na něj buď přes zájmeno nebo smluvené slovo (pro výše uvedený příklad v psané podobě např. uvedením dále jen „fond“). V některých případech hraje budoucí abreviace takovou roli, že výsledná fráze se vytvoří již s ohledem na ni. Příkladem může být exekutivní nařízení USA PATRIOT Act, jehož rozepsanou formu, (Uniting and Strengthening America by Providing Appropriate Tools Required to Intercept and Obstruct Terrorism), zná jen malé procento lidí.\n\nSpeciálním případem abreviatur je akronym.\n\n\n"}
{"id": "98685", "url": "https://cs.wikipedia.org/wiki?curid=98685", "title": "Masaryková", "text": "Masaryková\n\nPříjmení Masaryková je ženskou variantou od příjmení Masaryk (tam viz informace o jeho etymologii a frekvenci).\n\n\n"}
{"id": "98686", "url": "https://cs.wikipedia.org/wiki?curid=98686", "title": "Poloviční lodní smyčka", "text": "Poloviční lodní smyčka\n\nPoloviční lodní smyčka, zkráceně \"půlloďák\" nebo HMS (z německého \"Halbmastwurf\"), je uzel používaný především v horolezectví.\n\nPoužívá se pro jištění prvolezce i druholezce (doporučená jistící metoda UIAA), v nouzi i na slaňování, má velmi dobré vlastnosti při zachycování pádu. Smyčka sama o sobě nedrží, pouze třením brzdí posouvání lana. Při spouštění lezce nebo při slaňování výrazně kroutí lano, což komplikuje jeho pohodlné používání.\n\n\n\n\n\n\n"}
{"id": "98687", "url": "https://cs.wikipedia.org/wiki?curid=98687", "title": "AEIOU", "text": "AEIOU\n\nAEIOU či A.E.I.O.U. je velmi známá a záhadná zkratka, jež jako svou osobní devizu používal na listinách, knihách, mobiliáři i budovách rakouský vévoda a římskoněmecký císař Fridrich III. Habsburský (1440–1493). Její výklad není jednoznačný, kromě nejznámějších interpretací existuje i několik stovek (!) dalších; Fridrich sám totiž význam svého oblíbeného vlastnického znamení nikdy nikomu neřekl – vysvětlující záznam ve Fridrichově zápisníku byl dopsán později cizí rukou. Kromě císaře Fridricha III. sice ještě tuto zkratku užíval o století později saský vévoda a durynský lantkrabě Jan-Fridrich II. (a to v podobě A.E.I.O.V.), nicméně zůstala spojená především s Fridrichem, během staletí se rozšířila do nižších vrstev a stala se jedním ze symbolů dnešního Rakouska.\n\n\n\nExistovaly i kritické či ironické interpretace, z nichž nejznámější jsou:\n\n"}
{"id": "98719", "url": "https://cs.wikipedia.org/wiki?curid=98719", "title": "Škoda-Sanos 200Tr", "text": "Škoda-Sanos 200Tr\n\nŠkoda-Sanos 200Tr (též Škoda-Sanos S 200) je dvoučlánkový trolejbus, který byl v 80. letech 20. století kooperačně vyráběn československým podnikem Škoda Ostrov a jugoslávskou (respektive makedonskou) společností FAS 11. Oktromvri Skopje.\n\nNa přelomu 70. a 80. let vzrůstalo vytížení trolejbusových linek nad únosnou mez. Proto bylo přikročeno k vývoji kloubového trolejbusu, který měl tento problém vyřešit. Protože výroba moderního vozu Škoda 14Tr byla teprve v počátcích a z něho odvozený dvoučlánkový typ Škoda 15Tr byl teprve ve vývoji, bylo rozhodnuto namontovat elektrickou výzbroj do autobusových karoserií. Byl vybrán kloubový autobus FAS 200, který byl vyráběn ve Skopje. Šlo o licenční výrobu autobusu Mercedes-Benz O 317 z konce 50. let, proto měl již na tehdejší dobu archaický vzhled a poměrně vysokou podlahu. Do těchto karoserií byla v Ostrově nad Ohří montována výzbroj Škoda.\n\nVůz 200Tr je třínápravový trolejbus se samonosnou karoserií. Skládá se ze dvou částí, které jsou navzájem spojeny kloubem v podvozkové části a krycím měchem. Kostra vozu je svařená z ocelových profilů a vyztužená proti kroucení. Podlaha, vyrobená z vodovzdorné překližky, je pokryta rýhovanou gumou a umělou hmotou (pod sedadly). V pravé bočnici se nacházejí čtvery čtyřkřídlé skládací dveře. Elektrická výzbroj odpovídá výzbroji z trolejbusu 14Tr, na rozdíl od něj byly vozy 200Tr vybaveny dvěma sériovými trakčními motory typu 6 AI 2943 Rn (každý o trvalém výkonu 100 kW) s vlastním chlazením.\n\nV průběhu provozu docházelo k řadě menším či větším problémům a provozovatelé se potýkali s nedostatkem náhradních dílů. Jedním z problémů bylo praskání trolejbusu v kloubu, protože původně autobusová karoserie nezvládala zatížení druhého motoru a soustrojí kompresoru. Častým problémem byla i porucha diferenciálů, které byly důsledkem hrubého podcenění neporovnatelně tvrdšího záběrového momentu trakčního motoru při rozjezdu a zejména účinku krouticího momentu v režimu elektrické brzdy. Na takové namáhání nebyl diferenciál autobusu dimenzován. V provozu se tyto poruchy projevovaly výpadkem až několika Sanosů najednou.\n\nPrvní dva vozy 200Tr byly vyrobeny v roce 1982. První prototyp byl po zkouškách u výrobce předán do Bělehradu, kde byl ve zkušebním provozu. V roce 1986 byl předán do Sarajeva, kde obdržel evidenční číslo 520. Vůz byl pravděpodobně zničen za občanské války v 1. polovině 90. let 20. století. Druhý prototyp byl dodán do Zlína (tehdy Gottwaldova) ještě v roce 1982. Nedostal se ale do provozu s cestujícími, nýbrž byl intenzivně zkoušen na meziměstské trati do Otrokovic. Následně vykonal několik zkoušek u výrobce a už definitivně byl dodán do Zlína v roce 1983. Obdržel zde evidenční číslo 70, se kterým jezdil do roku 1990. Tehdy byl přečíslován na číslo 301. Vyřazen byl v roce 1994, poté byl předán do brněnského Technického muzea.\n\nV letech 1982 až 1987 bylo vyrobeno celkem 77 vozů Škoda-Sanos 200Tr.\n\n\nNa území bývalého Československa dojezdil poslední vůz 200Tr v roce 2001. Byl to zlínský trolejbus ev. č. 329, který je zachován jako historický v Pardubicích.\n\n"}
{"id": "98721", "url": "https://cs.wikipedia.org/wiki?curid=98721", "title": "Opioid", "text": "Opioid\n\nJako opioid je označena látka schopná vázat se na opioidní receptor. Tyto receptory se nachází zejména v centrálním nervovém systému a v menší míře i v trávicí soustavě. Existují čtyři hlavní skupiny opioidů:\n\nAčkoli se termín opiát často užívá jako synonymum pro \"opioid\", je správněji vymezen pro alkaloidy přírodního opia a jejich polosyntetické deriváty. Surové opium se získává šťávy z nezralých makovic. V opiu jsou obsaženy alkaloidy morfin a kodein, zodpovědné za protibolestivé a psychotropní účinky.\n\nMezi jejich hlavní účinky patří euforie, zklidnění, tělesný útlum, nevolnost, zúžené zornice, znecitlivění, pocit lhostejnosti vůči problémům a útlum dechu. V medicíně jsou opiody užívány k tlumení bolesti, při anestezii a léčbě bolesti.\n\n\"Více v kapitole Drogová závislost\"\nOpiátová závislost provází lidstvo již velmi dlouho. První zprávy o užívání makové šťávy se objevují už 5–8 tisíc let př. n. l. Morfeus, podle kterého je morfin – účinná látka opia – nazván, byl řeckým bohem snění. Závislost na morfinu byla dříve rozšířena zejména u profesionálních zdravotníků, kteří se k droze mohli snadno dostat.\nHeroin v byl letech 1898 - 1910 prodáván jako nenávyková náhražka morfinu a jako dětská medicína proti kašli. V USA začal být prodej heroinu přísně kontrolován v roce 1914, kdy byl povolen pouze pro lékařské účely, v roce 1924 se legálně vyrábět přestal.Za první světové války bylo morfium často podáváno k tišení bolesti a již z této doby jsou zmínky o rozvoji fyzické závislosti a abstinenčního syndromu při vysazení drogy.\nV sedmdesátých letech byl z kodeinu vyráběn u nás velmi oblíbený braun (hnědý heroin), který má oproti heroinu slabší tlumivé účinky a výraznější účinky euforizující.\n\nOpiáty umožňují prožívat příjemné uvolnění, zklidnění, dotyčný je „nad věcí“, všechny problémy jako by ustoupily do pozadí. Předávkování vede k ospalosti až kómatu, v nejtěžších případech dochází k zástavě dechu a následně oběhu. Standardním nežádoucím účinkem je rovněž zácpa a nutkání ke zvracení.\nNebezpečí opiátů spočívá především v rychlém rozvoji \"fyzické závislosti\", přenosu infekce (převážně injekční aplikace) a v možném předávkování (útlum dechu). Na látky této skupiny se rychle vyvíjí tolerance – k dosažení stejných účinků je zapotřebí čím dál větší dávky. Tím rostou i finanční náklady, které závislého později často přinutí k drobné kriminalitě (krádeže, prostituce). \n\nV ČR připadají 2 uživatelé opiátů na 1 000 obyvatel. Jen tak pro srovnání, na 1 000 obyvatel připadají 3 uživatelé pervitinu.\n\n"}
{"id": "98737", "url": "https://cs.wikipedia.org/wiki?curid=98737", "title": "Bražná", "text": "Bražná\n\nBražná je vesnice v okrese Příbram (dříve Sedlčany), dnes místní část obce Svatý Jan. V roce 2011 zde trvale žilo padesát obyvatel.\n\nNázev Bražná je odvozen ze staročeského slova brah ve významu kupa, stoh. V historických pramenech se jméno vesnice objevuje ve tvarech Brasne (1341), de Brazne (1382) a Brazna (1654).\n\nVesnice Bražná vznikla poblíž horního města Krásná Hora jako vesnice horníků, hledajících pro české krále ve zdejším skalnatém podloží zlatonosnou rudu. První písemná zmínka o Bražné je sice až z roku 1341, ale ves existovala jistě o něco dříve a patřila Elišce Přemyslovně. V oné listině krále Jana Lucemburského, která vznikla po smrti Elišky Přemyslovny 18. března 1341, se potvrzuje příslušnost Bražné ke Krásné Hoře slovy: „\"...nadto chceme, aby všecky dědictví a zvláště dvůr Bražná řečený, s poli, lukami, háji, lesy, vrchy, rybníky a potoky i všemi ostatními věcmi, které jindy k tomu řečenému místu náležely, jemu /totiž městu Krásné Hoře/ napotom vždy patřily i na věčné časy...\"“\n\nPo Janově smrti krásnohorští havíři požádali o potvrzení svých výsad Karla IV., který jim vyhověl v roce 1351 listinou, kde se píše: „\"...též přidáváme a zřejmě vyjadřujeme, že dvůr Bražná se vším příslušenstvím jmenované Hoře napotom po všecky časy náležeti má. Mimo to zvláštní milost udělujeme, aby Krásnohorští i držitelé dvoru Bražné nebyli povolávání ani k župnímu, ani k žádnému jinému soudu, leč jen před přísežným soudcem krásnohorským byli povinni se odpovídati.\"“ Tato práva pak obnovil Václav IV., Jiří z Poděbrad a Vladislav II. v roce 1479, který přidal: „\"...Krásnohorští mají právo loviti a lapati zvěř na pozemcích braženských\"“. Toto pak opět potvrdil 1538 Ferdinand I.\n\nOd roku 1576 patřila Krásná Hora i Bražná až do poloviny 19. století k panství Vysoký Chlumec. Církevně osada spadala a dodnes přísluší pod farnost Krásná Hora. Kolem dvora (a později od 15. století i ovčína a pivovaru) vznikla malá vesnice. Není známo, kdy přesně starý dvůr zanikl, ale stalo se tak nejspíše ve druhé polovině 18. století, kdy bylo panství chlumecké zadluženo a některé odlehlejší dvory musely být prodány. Ze zrušeného dvora vznikla hospodářství Havlovo, Lacinovo, Novotného, Kolářovo, Holubovo, Votlučkovo a Záhonského. Některá využila bývalá stavení pivovaru, špejcharu, ovčína a obydlí šafářova. Lesy zůstaly při panství chlumeckém.\n\nZajímavé je, že vesnice nezažila (asi pro svou odlehlost) větších škod za třicetileté války ani později, a řada selských rodů se v ní nepřetržitě udržela až do 20. století.\n\nV Berní rule kraje Vltavského z roku 1654 je jmenovitě zachyceno šest zdejších sedláků: Voršila Chybová, Jan Sejpal, Havel Holub, Jan Votočka, Jakub Sedlák a Jan Chadima. Poslední jmenovaný Chadima měl „\"mlejn vlastní o 2 kolách\"“ na potoce Brzině. Tento mlýn existuje jako samota poblíž obce dodnes, i se zachovaným náhonem, a dodnes se mu říká Chadimův mlýn.\n\nV roce 1787 v Josefském katastru jsou uvedeni tito majitelé domů a gruntů: František Sedlák, Matěj Sedlák, Pavel Sejpal, (neuvedeno), František Kolář, Pavel Sedlák a obecní chalupy, Jan Votlučka a Pavel Chýle. Pod staveními č. 10 a 5 (Pavel Chýle a František Kolář) byly dva rybníčky. I dnes jsou v obci celkem tři malé rybníčky. Mlýn pod obcí je v této fázi Josefského katastru rovněž zmiňován jako Chadimův.\n\nV roce 1839 byla zhotovena první katastrální mapa obce a sepsán tzv. Stabilní katastr. V tomto soupisu jsou uvedeni pod sedmnácti čísly popisnými tito majitelé: Matěj Sedlák (sedlák), Bartomolěj Pšenička (domkář), Václav Beneš (domkář), František Kolář (domkář), František Kolář (sedlák), Jan Lacina (sedlák), obecní dům, František Hejna (domkář), František Vondráček (sedlák), Václav Chýle (sedlák), Jan Krejčí (domkář), František Šibal /nebo Schejbal?/ (sedlák), Rosalie Kalivodová (domkářka), Marie Havlová (sedlák), František Votlučka (sedlák), Josef Lukeš (sedlák) a Josef Vondráček (domkář). Z nich tito stvrdili 7. srpna 1839 svými podpisy správnost nové katastrální mapy (při přepisu respektovány zvláštnosti tehdejšího pravopisu): „\"Mates Sedlak končel, František Kolař saused, Waclav Chyle tež, Franc Wotlučka tež, František hejna teš\"“. Nad těmito podpisy sousedů z Bražné je podpis představeného vyměřovací komise Josefa Krotta a jinde na téže mapě podpis Wenzla Johna, politického komisaře pro celé panství Vysoký Chlumec. Mapa je uložena v Národním archivu.\n\n18. března 1931 stihl Bražnou veliký požár, při němž shořely čtyři stodoly a dvě obytná stavení, zároveň byly zničeny staré osadní spisy. K původnímu katastru Bražné byl v roce 1935 přidělen z katastru krásnohorského les \"Brtevník\". Ve 40. letech 20. století měla Bražná i svou vlastní obecní knihovnu s 86 svazky a kroniku, založenou hned po oddělení od obce svatojanské. Knihovníkem byl Josef Novotný a starostou a kronikářem Josef Sedlák. Tehdy v obci byly tyto živnosti: hostinec, trafika, truhlář, obuvník a mlynář. K osadě patřil mlýn s pilou, tehdy Jarolíma Fialy (zvaný U Chadimů, čp. 2).\n\nPodle sčítání obyvatel z roku 2001 zde bylo 19 domů, z toho trvale obydlených 12 a 5 sloužících k rekreaci a žilo zde trvale 40 obyvatel (v roce 1991 to bylo 39 obyvatel a 13 domů). Další část obyvatelstva tedy tvoří chalupáři, většinou z Prahy. V minulosti ovšem měla vesnice více obydlených domů i obyvatel, v roce 1920 19 čísel a 105 obyvatel, dále se například v Kotyškově lexikonu z roku 1895 udává 18 domů a 148 (českých) obyvatel.\n\nV polovině 19. století zde bylo 17 domů a 86 obyvatel (podle Palackého \"Popisu Království českého\" z roku 1848). Ještě předtím se k roku 1805 udává 16 čísel (7 z bývalého dvora) se 107 obyvateli, 1843 17 čísel se 142 obyvateli.\n\nZe statku „U Lacinů“ (čp. 6) pocházel kněz a premonstrát Antonín Lacina (5. srpna. 1889, Bražná – 28. května 1941, Dachau).\n\nStudoval na gymnasiu (konviktu) v Příbrami, po maturitě vstoupil do strahovského kláštera premonstrátů a od opata Metoděje Zavorala přijal bílé řeholní roucho kanovnického řádu sv. Norberta. Bohoslovecká studia konal v Praze a Teplé. Věnoval se církevní historii, dějinám umění a uměleckým památkám.\n\nPo vysvěcení roku 1915 působil jako kaplan na poutním místě Sv. Kopeček u Olomouce, ale těžce onemocněl a byl povolán na zotavenou domů do strahovského kláštera. Po uzdravení jej opat Zavoral jmenoval provisorem a inspektorem strahovských velkostatků. Za působení A. Laciny se neobyčejně zlepšily hospodářské výsledky na strahovských velkostatcích, byly udržovány a opravovány všechny strahovské kostely a fary (milevský, sepekovský, jihlavský, svatokopečský a řada farních kostelů, kde vykonávali duchovní správu strahovští premonstráti). Nejvíce Antonín Lacina prospěl strahovskému majetku po roce 1918, kdy nastaly protináboženské boje a zábory na základě pozemkové reformy ve prospěch drobných zemědělců.\n\nPremonstrátský řád choval a chová ve svém majetku vzácnou a bohatou historickou knihovnu a archiv a rukopisy, sbírky přírodnin a uměleckých děl. Mezi nimi byla tehdy ještě „Růžencová slavnost“ od Albrechta Dürera (1471–1528). Tento obraz zakoupil v Itálii Rudolf II. a nechal přenést do Prahy do svých sbírek. Po dražbě zbytků rudolfinských sbírek za Josefa II. byl prodán za pár zlatých strahovskému klášteru. Byl zde zrestaurován (částečně přemalován) a pořízena jeho dobrá kopie. Cena tohoto obrazu byla odhadnuta v třicátých letech 20. století na 8–10 milionů korun. V roce 1933 zařídil provisor Antonín Lacina, aby obraz koupila československá vláda do státního majetku výměnou za lesy na Metternichově panství Kynžvartu a na velkostatku arcibiskupa vratislavského v Javorníku (severní Slezsko) a za přidělené pozemky zbytkových statků Hrzína a Valdova (v Sudetech). Jeden hektar půdy byl počítán za 2 450 Kč. Po složitých jednáních byl obraz předán státu (pro Národní galerii) za 4585 hektarů půdy a za značný doplatek v hotovosti.\n\nAntonín Lacina byl komerční rada, arcibiskupský notář, konsistorní rada a nesl i další tituly. Po celý život byl dobrým českým knězem, který pomohl každému, kdo potřeboval. Jeho zásluhy ocenil kardinál Karel Kašpar v osobním dopise před svým odjezdem do Říma 4. prosince 1937, kde se píše: \"„Když posvátný český Sion v těžkých poválečných dobách byl vinou krutých poměrů smutně ochuzen, když k štědrému vždy Strahovu chudina marně vztahovala ruce prosebné, když krásné jeho chrámy a ústavy chátraly, tenkráte se zkušeností moudrého hospodáře a s láskou věrného syna ujal jste se pokleslého jmění a hospodářství milovaného řádu, a neúnavnou prací, neumdlévající vytrvalostí, záviděníhodnou houževnatostí a nesčetnými intervencemi jste docílil toho, že Premonstráti čeští se mohou bez trapných starostí o hmotné postavení věnovati plně svému vznešenému úkolu, chudina s důvěrou nikdy nezklamanou se obrací opět k bílým synům sv.Norberta a chrámy Premonstrátů se zaskvěly v dřívějším lesku a kráse. Za to vše, co jste s takovým úsilím a výsledkem vykonal pro hospodářské zotavení a povznesení nejen svého vlastního řádu, ale i jiných řádů pražských, i za Vaši vzácnou věrnou synovskou oddanost k jeho Milosti šlechetnému nejdůstojnějšímu panu opatovi dr. Methodu Zavoralovi, Vám vzdávám upřímné a srdečné díky... Na důkaz mé vděčnosti a uznání za tuto Vaši všechnu práci a neúnavné úsilí přijměte ode mne vrchnopastýřské požehnání, jež Vám s radostným srdcem udílím…“\"\n\nAntonín Lacina nikdy také nezapomněl na svou rodnou ves Bražnou a svůj selský původ a podporoval zde dobročinné a lidumilné akce. Daroval také do kostela v Krásné Hoře malované okno v ceně 2 500 Kč. Za nacistické okupace bylo mnoho českých kněží pronásledováno, vězněno a umučeno (stejně jako za následujícího komunismu). Antonín Lacina zemřel jako vězeň koncentračního tábora v Dachau.\n\nPavel Chýle byl ředitel gymnasia a básník. Pocházel z Bražné (čp. 10), kde se narodil 6. ledna 1800 a zemřel v Německém (nyní Havlíčkově) Brodě 28. července 1886.\n\nV roce 2007 byla na návsi v Bražné, na podstavci v ohradní zdi domu Ing. Karla Klouda, instalována socha Panny Marie. Je to přesná kopie a rekonstrukce poničené sochy raně barokního sochaře Jana Jiřího Bendla (1620–1680). Socha je v nadživotní velikosti, vysoká 217 cm.\n\nPůvodní socha P. Marie Immaculaty (Neposkvrněné) byla zhotovena v roce 1650 pro první mariánský sloup v Čechách na Staroměstském náměstí v Praze, který měl být poděkováním pražských měšťanů za konec třicetileté války a záchranu Prahy od Švédů. Sloup i socha byly strženy a rozbity fanatickým davem týden po vzniku Československé republiky, 3. listopadu 1918. Od roku 1990 však Společnost pro obnovu mariánského sloupu postupně vytvořila kopii architektury i samotného dříku sloupu a v roce 1998 byla dokončena první sádrová rekonstrukce sochy P. Marie na základě zachovaných fragmentů a domodelovány chybějící části (pod vedením restaurátora Jana Bradny na ní pracovali sochaři Miroslav Krátký a Karel Kronych). Odlitkem této rekonstrukce je i socha v Bražné, zhotovená z umělého pískovce. Je to natolik věrná kopie původní barokní sochy Bendlovy, nakolik je to vůbec možné.\n\nBražná tak získala díky přípravným pracím Společnosti a díky Ing. Kloudovi cenné barokní umělecké dílo, které doplňuje na návsi její malou kapličku a lidový kamenný kříž. Srovnatelně kvalitní barokní socha se nachází nejblíže snad až v Osečanech (sv. Jan Nepomucký klečící v oblacích s rozestřenýma rukama, socha postavená někdy v letech 1720–1725 Janem Jiřím Bechyněm z Lažan).\n\nV případě sochy P. Marie jde o umírněné, ale vznešené rané baroko, založené na vzorech římské antiky, kterou Bendl poznal v Římě a Itálii (1638–1640). Zvláště tvář P. Marie je odvozena od antického portrétu (nejbližší je jí portrét císařovny Livie z Ermitáže v Petrohradu). Mimořádně propracované jsou dlouhé vlasy Panny Marie: nahoře uprostřed jsou rozděleny, na skráních zvlněné, vzadu spletené do uzlu. Avšak na zádech a ramenou jsou rozpuštěny do bohatých pramínků, takže socha je i zezadu mimořádně působivá. Kopie v Bražné je upravena do podoby nažloutlého pískovce, ale je nutno si představit, že originál sochy byl ještě opatřen pozlacenou svatozáří s dvanácti hvězdami (každá měla průměr 13 cm) a celá socha byla původně natřena na červeno, aby připomínala červený mramor, a později byla celá pozlacena. Tyto úpravy byly snad vhodné pro sochu, umístěnou téměř v patnáctimetrové výšce na sloupu, ale pro sochu, umístěnou na návsi, byla zvolena prostá, nepřibarvovaná krása pískovce. Kromě toho na originálu sochy na sloupu byl ještě drak doplněn na obě strany trčícími křídly z měděného plechu.\n\nKrása sochy je umocněna kontrapostem, v němž postava P. Marie stojí na drakovi (symbolizujícím poraženého ďábla), a bohatou drapérií, která šroubovitě obtáčí postavu ve směru k sepjatým rukám Marie. Dokonce i šroubovitý ocas draka důmyslně dotváří tuto prostorovou kompozici. Ruce jsou spjaty v prosebném gestu na levém boku postavy, ale socha se tváří obrací nahoru doprava, což vytváří pohybové napětí a dynamiku, aniž by bylo třeba přikročit k oněm přehnaně rozevlátým postojům, typickým pro pozdější české baroko.\n\nI před rokem 2007 byla kaplička na návsi duchovně spojena se sochou P. Marie z mariánského sloupu. Kaplička byla totiž po svém obnovení zasvěcena podle tradice sv. Janu Nepomuckému a P. Marii. A kromě malé sošky sv. Jana byla v kapličce uchovávána právě hlava sochy P. Marie (také v odlitku) ze staroměstského sloupu. U této kapličky se často místní věřící modlili za obnovu duchovních tradic vesnice. Pod dojmem toho, jak byla tato kaplička v Bražné v devadesátých letech 20. století obnovena, jak se u ní sloužily bohoslužby a věřící při svých večerních modlitbách u ní zvonili, byla nedaleko v Brzině postavena podobná, úplně nová kaplička (ve tvaru miniaturní rotundy) se zvonkem v malé lucerničce nahoře.\n\nSamotná kaplička v Bražné je stavebně a umělecky méně významná, ale má své místo v srdcích místních věřících. Starší než kaplička (z roku 1852, z téhož roku byl i původní zvonek) je kamenný křížek z roku 1837 (nebo 1831?), který na návsi stál už v roce 1839, kdy je zaznamenán na nejstarší katastrální mapě Bražné. Podle zakreslení křížku na této mapě se zdá, že původně stával o něco jižněji, přibližně v místech pozdější velké lípy (dnes už je poražena a nahrazena novou), a teprve po postavení kapličky a asi i v souvislosti s úpravou silnice byl přesunut těsně před kapličku, mezi dvě asi tehdy právě vysazené lípy. Křížek nese nápis v naivním venkovském pravopise: „\"Tento kriz obietowala obecz kecti a chwále bozi 1837\"“. Vnitřní vybavení kapličky je obnovené, po nedávné krádeži sošky sv. Jana Nepomuckého z 19. století sem byla dána novější (a méně cenná) náhrada.\n\n\nKrajina u Sedlčan a kolem potoka Brziny prý patřila do dědictví kněžny Kazi, nejstarší dcery Krokovy, která se tu prý ráda zdržovala. Když pak zemřela, pochovali ji někde vysoko nad břehem potoka Brziny.\n\nLidové etymologie pomístních jmen z okolí zmiňuje Čeněk Habart:\n\n\"„Za dávných dob byla zlá vojna. Tehdy mnoho vojska šlo přes okolní města a vesnice. V místě, kde stojí nyní dvůr Radobyl, se radili, kudy mají táhnouti dále. Proto se tam říká Radobyl. Dále cestou u nynější vsi Dražkova se prý vojáci dráždili, z čehož povstalo jméno Dražkov; část vojáků se skryla v lese a tak vzniklo jméno Skrýšov. V blízkém dvoře jedli svou menáž a tak i ten dvorec nese jméno Jedle. Posilněni, na cestě přepadli bezbranné obyvatelstvo a u Bražné je vraždili. Ze jména „Vražná“ vzniklo prý dnešní Bražná. Dále pak přišli vojáci do velikého lesa habrového, posledního místa v okolí, kde se zdržovali. A vesnice Hrabří či Habří podržela své jméno od tohoto habrového lesa.“\"\n\n"}
{"id": "98738", "url": "https://cs.wikipedia.org/wiki?curid=98738", "title": "Letecký rychloměr", "text": "Letecký rychloměr\n\nRychloměr je přístroj, který se používá na palubách letadel pro indikaci rychlosti letadla. Jde především o rychlost vůči okolnímu vzduchu, která je významná pro pilotáž. Odlišnými způsoby se zjišťuje rychlost vůči zemi, která je významná pro navigaci.\n\nFunkce přístroje je založena na Bernoulliho rovnici.\n\nZpravidla porovnáváme celkový a statický tlaku vzduchu v okolí letadla. Tím získáme kinetický tlak který závisí na rychlosti letu.\n\nRychlost tedy získáme vyjádřením z předešlé rovnice: \n\nformula_3 \n\nK měření celkového tlaku používáme Pitotovou trubici, která je většinou umístěna v přední části letadla nebo na křídle, aby byla pokud možno v neovlivněném proudu vzduchu. Pro lety v podmínkách námrazy bývá elektricky vyhřívána. Dalším typem je Pitot-statická trubice, kde se kromě měření celkového tlaku nachází sonda pro odběr statického tlaku. \n\nMěřícím elementem je membrána barokrabice uvnitř vlastního rychloměru. Na jednu její stranu pouštíme celkový tlak a na druhou statický tlak. Její průhyb (který je potom úměrný kinetickému tlaku a tím i rychlosti) přenášíme na ručku rychloměru. Rychloměr je cejchován podle MSA.\n\nRychlost lze měřit také pomocí Venturiho trubice, kdy porovnáváme statický tlak v jejím zúženém místě a vně trubice. Jejich rozdíl je úměrný rychlosti letu. Tento způsob je přesnější, ale hodí se pouze pro malé rychlosti (ve zúženém místě může dojít již při malé rychlosti letu k překročení rychlosti zvuku)\n\n\n\n\n\n\n\nPro pilotáž je nejvýznamnější EAS, protože popisuje nejlépe tlakové poměry na křídle. Připomeňme, že vztlak je úměrný kinetickému tlaku (viz nahoře). Vypočteme ho buď tak, že dosadíme EAS a hustotu vzduchu na hladině moře podle MSA - 1,225 kg/m, nebo dosazením TAS a reálné hustoty vzduchu. Např. minimální rychlost EAS je ve všech výškách stejná. Pokud by chtěl pilot řídit letadlo podle TAS, musel by si pro každou výšku pamatovat jinou minimální rychlost TAS. Rozdíl přístrojové rychlosti a EAS je nevýznamný, proto je základní rychlostí pro pilotáž přístrojová rychlost. \n\nPro pilotáž při velkých rychlostech, kdy se projevuje stlačitelnost vzduchu a mění se aerodynamické charakteristiky letadla, je významné Machovo číslo.\n\nPro letadla, která létají malými rychlostmi a v malých výškách naprosto postačuje jednoduchý rychloměr, protože EAS a TAS je téměř shodná. \n\nU rychlých, vysoko létajících letadel, je již rozdíl mezi přístrojovou rychlostí a TAS velký a je vhodné znát i Machovo číslo. Proto se používá kombinovaný rychloměr, který má tlustou ručičku (přístrojová rychlost), tenkou ručičku (TAS) a někdy i okénko se třetí ručičkou pro Machovo číslo. Machmetr může být instalován zvlášť.\n\nStupnice bývá cejchována v km/h, uzlech (kts) nebo v mph. Většinou je doplněná barevnými oblouky.\n\n\n\n\n\nRychlost vůči zemi je nutné znát pro účely navigace. Pokud letoun není vybaven prostředkem pro její přímé měření, je možné jí vypočítat z TAS a směru a rychlosti větru pomocí navigačního trojúhelníku rychlostí.\n\n"}
{"id": "98740", "url": "https://cs.wikipedia.org/wiki?curid=98740", "title": "Raroh", "text": "Raroh\n\nRaroh je český název některých sokolovitých ptáků z rodu \"Falco\". Ačkoli se v češtině používá jako název rodový, značí podrod \"Hierofalco\". V Česku žije raroh velký a před rokem 1950 byl vzácně zaznamenán i raroh jižní a raroh lovecký.\n\n"}
{"id": "98747", "url": "https://cs.wikipedia.org/wiki?curid=98747", "title": ".bz", "text": ".bz\n\n.bz je internetová národní doména nejvyššího řádu pro Belize.\n\nJednu dobu byla doména prodávána nejmenovanou americkou společností jako zkratka pro „business“ a dokonce tato firma podala stížnost organizaci ICANN, kde žádala zrušení domény .biz pro nekalou konkurenci. V současnosti je registrátor v Belize, ale stále prodává doménu jako související s byznysem. Je k dispozici také řada domén s non-ASCII znaky v názvu.\n\nMnoho webových stránek z italského regionu Jižní Tyrolsko používá tuto doménu, protože zkratka provincie a jejího hlavního města Bolzano je BZ. Hodně stránek používá také doménu .bz.it.\n\n"}
{"id": "98753", "url": "https://cs.wikipedia.org/wiki?curid=98753", "title": ".ro", "text": ".ro\n\n.ro je internetová národní doména nejvyššího řádu pro Rumunsko.\n\nWebové stránky http://www.nic.ro/ nejsou oficiálními stránkami registrátora, ale firmy Internet Service Romania S.A., která nakoupila doménová jména .co.ro, .ne.ro, .or.ro, .sa.ro a .srl.ro a nyní prodává jména pod těmito subdoménami.\n\n"}
{"id": "98755", "url": "https://cs.wikipedia.org/wiki?curid=98755", "title": ".ru", "text": ".ru\n\n.ru je internetová národní doména nejvyššího řádu pro Rusko.\n\nRegistrátor také spravuje doménu .su, která byla v roce 1990 přidělena záhy se rozpadnuvšímu Sovětskému svazu.\n\nDoména se těší velkému zájmu a je hojně rozšířena v Rusku.\n\nOd 13. května 2010 je k dispozici také doména v podobě IDN pro ruské (cyrilicí psané) stránky .рф (.rf podle Ruská federace). Pro použití v Domain Name System je její ASCII tvar pomocí Punycode codice_1.\n\n\n"}
{"id": "98757", "url": "https://cs.wikipedia.org/wiki?curid=98757", "title": "Jestřáb", "text": "Jestřáb\n\nJestřáb je český název některých jestřábovitých dravců z rodu \"Accipiter\". Ačkoli se v češtině používá jako název rodový, značí podrod \"Astur\".\n\n"}
{"id": "98759", "url": "https://cs.wikipedia.org/wiki?curid=98759", "title": ".su", "text": ".su\n\n.su je internetová národní doména nejvyššího řádu pro Sovětský svaz.\n\nV roce 1990 byla přidělena Svazu sovětských socialistických republik. Přestože federace již neexistuje, doména se stále těší relativně velkému zájmu a je zřejmě komerčně úspěšná. V roce 2001 se NIC.RU pokusil o zrušení domény, ale dodnes zůstala aktivní a není jasné, zda by to vůbec bylo slučitelné s pravidly ICANN.\n\nRegistrace pod doménou .su jsou oblíbené, zejména pro humor a nostalgii z vlastnictví URL se jménem neexistujícího státu a bývalé komunistické mocnosti. Začátkem dubna 2013 se cena pohybovala kolem 30 amerických dolarů za doménu druhého řádu.\n\n"}
{"id": "98760", "url": "https://cs.wikipedia.org/wiki?curid=98760", "title": "Opiát", "text": "Opiát\n\nTermín opiát označuje alkaloidy obsažené v opiu, extraktu z nezralých makovic máku setého (Papaver somniferum L.). Tradičně se jím též označují přírodní a polosyntetické deriváty opiových alkaloidů.\n\nTermín opiát je občas nesprávně používán k označení všech látek s farmakologickým účinkem podobným opiátům, pro které se používá vhodnější termín opioidy.\n\nHlavními opiáty z opia jsou morfin, kodein a thebain. Dalšími jsou papaverin a noskapin, ale tyto v podstatě nemají žádný účinek na centrální nervový systém a většinou se za opioidy nepovažují.\n\n"}
{"id": "98763", "url": "https://cs.wikipedia.org/wiki?curid=98763", "title": "Stará Klausová synagoga", "text": "Stará Klausová synagoga\n\nStará Klausová synagoga byla založená roku 1564 tehdejším starostou pražského židovského ghetta Mordechajem Maiselem stávala na místě dnešní Klausové synagogy u Starého židovského hřbitova. Byla založena spolu s dalšími dvěma budovami, kde se nacházela židovská rituální lázeň a škola Talmudu rabi Loewa. Byla vystavěna v renesančním slohu a sloužila svému účelu až do roku 1689, kdy byla zničena velkým požárem pravého břehu Vltavy. Její tehdejší představený Šalamoun Chališ Kohen, pak inicioval vznik nové synagogy, tzv. „\"Klausové\"“, nazvané podle 3 malých „clauster“, které byly zničeny požárem.\n\n"}
{"id": "98766", "url": "https://cs.wikipedia.org/wiki?curid=98766", "title": "Ulica Akademika Jangelja (stanice metra v Moskvě)", "text": "Ulica Akademika Jangelja (stanice metra v Moskvě)\n\nUlica Akademika Jangelja ( ) je jedna z více než 150 stanic moskevského metra. Nachází se na nejdelší, Serpuchovsko-Timirjazevské lince, v její jižní části a nese název po ulici, která se nad ní nachází.\n\nStanice je hloubená, jednolodní s ostrovním nástupištěm. Založena je mělko, pouhých 8 m hluboko pod zemí. Patří k nejmladším z moskevských stanic; v provozu je teprve od 31. srpna roku 2000; otevřena byla tehdy jako jediná nová stanice na krátkém úseku Pražskaja – \"Ulica Akademika Jangelja\"; jednalo se o první prodloužení této linky od roku 1994. Výstupy má stanice dvě, vycházejí z obou konců nástupiště do podpovrchových vestibulů po dvou pevných schodištích. V prostoru nástupiště je asi nenjnápadnějším nezvyklé oranžové osvětlení, které zajišťují sodíkové výbojky; vestibuly jsou však nasvíceny již světlem bílým. Obklad stěn již není tolik okázalý, jako v jiných stanicích; pouze na podlahu byla použita žula a mramor. Za stanicí se dále jižním směrem nacházel až do otevření stanice Annino kolejový přejezd.\n\n"}
{"id": "98772", "url": "https://cs.wikipedia.org/wiki?curid=98772", "title": "Internet Corporation for Assigned Names and Numbers", "text": "Internet Corporation for Assigned Names and Numbers\n\nICANN (vyslovováno anglicky „aj ken“) je zkratka organizace Internet Corporation for Assigned Names and Numbers. Jedná se o neziskovou organizaci, která byla založena 18. září 1998, aby dohlížela na množství věcí souvisejících s Internetem, které dříve spravovaly jiné organizace, například IANA. Její sídlo je v Marina Del Rey v Kalifornii. K odstátnění došlo v roce 2016.\n\nJedním z úkolu ICANN je přidělování a správa doménových jmen a IP adres. ICANN provádí registraci generických domén a zároveň zastřešuje regionální organizace, které provádějí registrace na jednotlivých kontinentech (ARIN, APNIC, LACNIC, RIPE NCC). Režim, který určuje ICANN pro registraci nových domén jasně vymezuje rozhodčí orgány, které mají případné spory mezi účastníky sporu o doménové jméno vyřešit. ICANN byla zřízena za účelem převzetí odpovědnosti za přidělování místa v prostoru internetu a také doménových jmen, dohlíží nad dodržováním protokolárních parametrů a zajišťování serverového systému.\n\nZákladním dokumentem jsou stanovy. Jejím cílem je ochrana stability na internetu, podpora soutěže, reprezentace internetové veřejnosti a rozvoj pravidel ochrany internetu.\n\nV čele celé organizace stojí \"Představenstvo \"(Board of Directors). ICANN se dále dělí na:\n\n\nBoard of Directors (BD). Představenstvo má 14 členů s hlasovacím právem a jednoho prezidenta, který je volen všemi 14 členy. Představenstvo sestává z dalších šesti nehlasujících členů. Osm ze členů Představenstva jmenuje nominační výbor Představenstva. Šest členů je voleno (vždy po dvou) ze Supporting Organisations (SO). SO jsou v rámci ICANNu tři. \"Address Support Organisation, Generic Name Support Organisation \"a\" Country-Code Name Support Organisation\".\n\nGovernmental Advisory Committee (GAC). ICANN dostává přes (GAC) návrhy a postřehy od vlád. Klíčovou rolí GACu je poskytnout ICANNu informace, které se týkají veřejných opatření, aby byly v souladu s mezinárodním právem a mezinárodními smlouvami. GAC se schází obvykle třikrát až čtyřikrát do roka. V současnosti je v GACu 30 národních vlád a mezinárodních vládních organizací jako například \"World Intellectual Property Organisation (WIPO)\". Členství v GACu je otevřeno všem národním vládám a mezinárodním vládním organizacím.\n\nAddress Suporting Organisation (ASO). ASO je sdružení regionálních distributorů IP adres, kterými jsou organizace RIPE pro Evropu, AFRINIC pro Afriku, ARIN pro Severní Ameriku, LACNIC pokrývající Latinskou Ameriku a APNIC pro Asii a Pacifik. Cílem ASO je vyvíjet a zdokonalovat politiku přidělování IP adres, poskytovat doporučení a rady Představenstvu ICCANu.\n\nGeneric Names Support Organisation (GNSO). Předmětem činnosti GNSO jsou generické domény nejvyšší úrovně (gTLD). Více informací naleznete o GNS rovněž naleznete v angličtině zde. Také GNSO má svůj jednací orgán zastoupený takzvanými \"Constituencies\", kteří reprezentují jednotlivé uživatele internetu.\" Constituencies\" jsou:\n\nCountry Code Names Supporting Organization (CCNSO). CCNSO má na starosti všechny národní domény. CCNSO má radu složenou z 18 členů. Do rady jsou voleni tři zástupci z každého regionu. (CCNSO je rozdělen na pět regionů - Afriku, Asii/Austrálii/Pacifik, Evropu, Latinskou Ameriku/Karibské ostrovy a Severní Ameriku). Další tři jsou stanoveni ICCAN nominačním výborem.\n\nAT-Large Advisory Committee (ALAC). ALAC zastává zájmy běžných, individuálních uživatelů internetu. Je rozdělen do regionů - Afrika, Asie/Austrálie/Pacifik, Evropa, Latinská Amerika/Karibské ostrovy a Severní Amerika. ALAC se skládá z deseti členů volenými regionálními ALAC organizacemi doplněnými pěti členy jmenovanými ICCAN nominačním výborem.\n\nSecurity And Stability Advisory Committee (SSAC). SSAC dává ICCANu doporučení v záležitostech týkajících se bezpečnosti a integrity internetového systému a lokace internetových jmen a adres. To zahrnuje:\n\nDNS Root Server System Advisory Committee (RSSAC). V RSSAC jsou sdruženi správci kořenových serverů, které jsou rozmístěny různě po světě. RSSAC dává Představenstvu návrhy týkající se operací kořenových serverů. RSSAC sleduje operační požadavky kořenových serverů zahrnující kapacity host hardwarů, operačních systémů, verze softwarů jmenných serverů a propojitelnost sítí a fyzického prostředí. RSAC hodnotí počet, umístění a rozložení kořenových serverů vzhledem k celkovému výkonu, odolnosti a spolehlivosti systému.\n\nTechnical Liaison Group (TLG). TLG se skládá ze čtyř organizací:\n\nÚkolem TLG je přinášet technické informace a směrnice Představenstvu a ostatním členům ICCANu. Zprostředkovává Představenstvu a ostatním ICCAN organizacím zdroje technických expertiz. TLG odpovídá za konkrétní technické standardy a dohlíží na jejich globální dodržování.\n\n"}
{"id": "98773", "url": "https://cs.wikipedia.org/wiki?curid=98773", "title": "Prusko-rakouská válka", "text": "Prusko-rakouská válka\n\nPrusko-rakouská válka (také známá jako německá válka, ) byla válka vedená v roce 1866 mezi Pruským královstvím, Italským královstvím a jejich spojenci na straně jedné a Rakouským císařstvím a jeho spojenci na straně druhé o převahu v Německém spolku. Vítězství Pruska nad Rakouským císařstvím vedlo ke vzniku Rakousko-Uherska a pruské hegemonii v Severoněmeckém spolku, což byl krok vedoucí ke sjednocení Německa a jeho maloněmecké řešení s vyloučením Rakouska. Důsledkem války získala Itálie Benátky odstoupené Rakouskem.\n\nV polovině 60. let 19. století zesílily rozpory Rakouska s jeho severním sousedem a dlouholetým rivalem, Pruskem. Prusko, které se po napoleonských válkách zařadilo mezi pět rozhodujících evropských mocností, stále více usilovalo o svou hegemonii v celém Německu. Dříve nebo později se jeho mocenské zájmy proto musely opět dostat do protikladu se zájmy rakouskými. Rakousko tehdy zastávalo ideu uspořádání poměrů v německy mluvících zemích bývalé Svaté říše římské spíše jako volné federace jednotlivých států – tedy Německého spolku.\n\nNaproti tomu zájmem Pruska bylo co nejrychlejší sjednocení celého Německa pod jeho vlastní nadvládou. Ne všechny tehdejší německé státy byly pruské politice sjednocování „krví a železem“, kterou zosobňoval především kancléř Otto von Bismarck, nakloněny. Na stranu Rakouska se přiklonila některá království (Bavorsko, Hannoversko či Sasko) a také řada menších vévodství a knížectví, která se (často oprávněně) obávala pruské anexe. Prusko naopak mohlo počítat s podporou středně velkých německých zemí jako Meklenbursko či Oldenbursko a také většiny svobodných měst (Hamburk, Brémy, Lübeck). Paradoxně byl častým motivem „spojenectví“ těchto státečků se silným Pruskem vlastně jen strach z okupace. Znepřátelené „bloky“ však již byly vytvořeny a rozhodující zápas o vliv v Německu byl tedy jen otázkou času.\n\nPřímou záminkou k válečnému měření sil se stala situace v tzv. zálabských vévodstvích (ležících severně od řeky Labe u dánských hranic), především ve Šlesvicku a Holštýnsku. Obě země v roce 1863 anektovalo Dánsko, čímž vyprovokovalo ráznou protiakci Německého spolku a především obou jeho nejsilnějších států, Rakouska a Pruska. Během války, která vypukla v roce 1864, porazily společně armády obou států Dány na souši a námořní eskadra pod vedením Rakušana Wilhelma von Tegetthoff svedla u Helgolandu úspěšný boj s dánským loďstvem.\n\nDánský král se tak po porážce musel zříct nároků na zálabská vévodství, která přešla pod správu obou vítězných mocností. Pro Rakousko, kterému připadla správa Holštýnska, se tato jakási vzdálená severní kolonie, obklopená pruskými državami, stala skutečnou noční můrou. Nejen, že zde muselo udržovat vojenský kontingent pod velením podmaršálka Ludwiga von Gablenz, vykonávajícího zde de facto vojenskou správu, ale stále víc bylo všem zainteresovaným stranám jasné, že Prusové si připravují půdu pro anexi obou vévodství.\n\nNěkolik rakouských praporů by v takovém případě nemohlo území Holštýnska proti pruské armádě ubránit. Rakouský císař František Josef I., vědom si této nevýhodné situace, se sice pokusil přimět Prusko k výměně problematického Holštýnska za část pruského Slezska nebo za Kladsko, ale kancléř Bismarck o těchto návrzích nechtěl ani slyšet. Naopak, počátkem roku 1866 Bismarck přímo obvinil Rakousko v oficiální nótě z toho, že Holštýnsko se pod jeho liknavou správou proměnilo v ohnisko protipruských nálad. Rakousko tuto nótu pochopitelně odmítlo a vztahy mezi oběma zeměmi poté ještě více ochladly. Bismarck přitom svůj nátlak stupňoval, neboť dobře věděl, že situace v Evropě je k měření sil s Rakouskem velmi vhodná a nemusí se v budoucnu opakovat. Rakousko nemohlo jako se skutečným spojencem počítat s žádnou ze zbývajících tří mocností tehdejší Evropy. Sblížení s Ruskem bránily jejich vzájemně protichůdné zájmy na Balkáně. Francie Napoleona III. nebrala pruské ambice vážně a jako nepravděpodobný se jevil i zásah ze strany Velké Británie. Nadto mělo Prusko v krátké době získat dalšího spojence, nedávno sjednocenou Itálii.\n\nPrusko a Itálie uzavřely 8. dubna 1866 spojeneckou smlouvu zaměřenou jasně proti Rakousku. Italské království totiž považovalo za sféru svého, téměř bytostného zájmu Benátsko, doposud držené Rakouským císařstvím. Spojenectví s Pruskem v nadcházející válce a stále sílící armáda nového státu měly Italům zaručit tento územní zisk. Florencie se však válce s Vídní mohla velice snadno vyhnout, neboť rakouský císař byl ochoten předat Benátsko arbitrovi tehdejší evropské politiky Napoleonu III., jenž je zase obratem zamýšlel svěřit do rukou italského krále Viktora Emanuela II.. Podobný „obchod“ se však italské straně velmi zajídal, stejně jako bylo pro Rakousko politicky neúnosné vydat Benátsko Viktoru Emanuelovi přímo a bez boje. Zbraně na jižním bojišti tedy měly promluvit vlastně jen proto, aby přes nevyhnutelný vývoj mezinárodní situace bylo zachováno určité „dekórum“a Benátsko nepadlo do italských rukou bez výstřelu.\n\nPo uzavření prusko–italského spojenectví bylo jasné, že válku půjde odvrátit jen stěží. Rakouský požadavek na zastavení válečných příprav z 18. dubna byl v Berlíně i Florencii odmítnut a neuspěl ani návrh císaře Napoleona III. svolat k řešení „německé otázky“ mezinárodní kongres (zejména proto, že jeho cílem byla pouze snaha vrátit poměry v Německu o šedesát let zpět do období Rýnského spolku, což nebylo přijatelné ani pro Prusy ani pro Rakušany).\n\nUdálosti pak nabraly opravdu rychlý spád. Prusové okupovali 7. června 1866 Holštýnsko, které rakouské jednotky včas bez boje vyklidily a stáhly se do Čech. Pruský vyslanec Savigny krátce na to oznámil na Spolkovém sněmu ve Frankfurtu, že zasedání opouští, protože Prusko již pokládá Německý spolek za zrušený. Od 12. června byly přerušeny diplomatické styky mezi Rakouskem a Pruskem a od 18. června i vzájemné poštovní, telegrafní a železniční spojení.\n\nJiž o den dříve byl saský královský dvůr, který stál na straně svého rakouského spojence, donucen opustit Drážďany. Vzápětí došlo k pruské okupaci Saska, opět takřka bez výstřelu. Saský armádní sbor se pod vedením korunního prince Alberta stáhl také do Čech, aby v nadcházejícím konfliktu bojoval po boku rakouských vojsk.\n\nItalové předali své poselství o vypovězení války veliteli rakouské Jižní armády arcivévodovi Albrechtu Bedřichovi 20. června poblíž Mantovy. Den na to se objevili s podobnou depeší pruští parlamentáři u rakouských pohraničních hlídek např. u Osvětimi, Opavy a Zlatých Hor.\n\nNebudeme-li brát v potaz pro výsledek války celkem bezvýznamné střety pruských vojsk s oddíly jiných německých států (např. bitvu mezi Prusy a Hannoveřany u Langensalzy), staly se hlavním bojištěm války České země. S výjimkou jediného symbolického vpádu rakouských husarů na pruské území u dnešních Głuchołaz se také veškeré válečné operace odehrály výlučně na rakouské straně hranic v Čechách, na Moravě, ve Slezsku a v samém závěru války i v rakouských zemích a na Slovensku. Válka v Itálii byla sice z taktického hlediska zcela samostatným konfliktem, vývoj střetu v Čechách však přímo ovlivňoval i její výsledek.\n\nRakousko, které bylo nuceno vést válku na dvou frontách, vytvořilo dvě armády. Proti Prusku postavilo tzv. Severní armádu pod velením polního zbrojmistra Ludwiga von Benedeka (1804–1881), v Itálii pak Jižní armádu arcivévody polního maršála Albrechta (1817–1895). O tom, zda bylo v dané situaci vhodné svěřit funkci velitele Severní armády Benedekovi, byla napsána řada pojednání, uveďme zde pouze to, že Benedek byl osobně velmi čestný a statečný voják, vynikající sborový velitel, který se vyznamenal např. v roce 1859 v bitvě u Solferina. Neměl však zkušenost (ani dostatečnou odbornost) potřebnou pro velení kolosu jakým byla armáda o síle více než 250 000 mužů. Nadto do jeho pravomocí neustále zasahoval císař a dvorská generalita. Arcivévoda Albrecht byl přece jen schopnějším vojevůdcem a v případě, že by bylo velení na severu svěřeno jemu, by se zřejmě dopustil i méně chyb než Benedek. Císař František Josef však nechtěl riskovat, že by hrozící porážka v Čechách byla napříště spojována s osobou z panovnického rodu (Albrecht byl vnukem císaře Leopolda II.), a tak se „černý Petr“ odpovědnosti za průběh války s Pruskem dostal do rukou Benedekových, a to přesto, že to byl muž, který se pro svou dokonalou znalost italského válčiště přímo nabízel jako ideální velitel podstatně menší (a tím i snáze ovladatelné) Jižní armády. Arcivévoda měl tedy svou roli v boji s nepříliš zkušenými Italy jistě podstatně ulehčenou. To však nikterak nesnižuje jeho následné vojenské úspěchy v bitvě u Custozy.\n\nSeverní armáda se shromáždila v polovině června 1866 v prostoru Olomouce. Od olomoucké pevnosti potom armáda vyrazila do východních Čech ve třech pochodových proudech. Tyto proudy však neznamenaly, že armáda bude operovat ve třech taktických celcích. Naopak Prusové vtrhli do Čech se třemi víceméně samostatnými armádami, jejichž cílem bylo přesně v duchu zásad náčelníka pruského generálního štábu Helmuta von Moltke „odděleně pochodovat, společně udeřit“. Od západu na východ to byly tzv. Labská armáda generála Herwartha von Bittenfeld, která vstoupila na naše území z okupovaného Saska směrem k České Lípě, dále 1. armáda prince Fridricha Karla postupující do Čech od Žitavy a nakonec největší uskupení, 2. armáda korunního prince Fridricha Viléma, jejímž úkolem bylo vpadnout do východních Čech. (Prusové měli nad rakousko – saským vojskem nepatrnou početní převahu, která však nesehrála ve válce podstatnou roli.)\n\nPokud jde o výzbroj obou hlavních soupeřů, není úplně pravda, že o vítězství Pruska ve válce rozhodla pouze moderní výzbroj pěchoty, především nová puška jehlovka. Perkusní předovky rakouské pěchoty systému Lorenz měly například větší dostřel, přesnost i spolehlivost. Pokud Rakušané místo bodákového útoku použili střeleckou taktiku, měly „lorencky“ nad jehlovkami, kterým se také často lámaly právě jehly v závěrovém mechanismu, navrch. Z dalších druhů vojsk jak rakouské jezdectvo (považované už tradičně za jedno z nejlepších v Evropě), tak zejména dělostřelectvo, vybavené na svou dobu moderními čtyř a osmi liberními předovkami s rýhovanou hlavní, překonávaly své pruské protějšky takřka ve všech směrech. Hlavním rakouským nedostatkem byla naopak neschopnost konzervativních velitelů přizpůsobit novým zbraním dosud používanou zastaralou bitevní taktiku. Klasický bodákový útok sevřených praporních mas rakouské pěchoty s důstojníky na koních za oddílem se v nemilosrdné a rychlé palbě pruských fyzilírů využívajících všechny výhody terénu (včetně palby v leže) nutně musel za velkých ztrát zhroutit.\n\nZnačně rovněž vázla komunikace Benedekova štábu s podřízenými jednotkami. Benedek, na rozdíl od Moltkeho, měl ve své přímé podřízenosti veškeré armádní sbory, jezdecké divize i dělostřeleckou zálohu. Navíc s oblibou velel vojsku tzv. „ze hřbetu koně“. Takto však nemohl mít jasný přehled o činnosti celé armády. Nemohl se ani tolik spoléhat na samostatné jednání svých podřízených vyšších velitelů, kteří by v zájmu naplnění strategického plánu postupovali pružně a přitom samostatně. Důkazem toho může být např. kontrast mezi jednáním pruského korunního prince, který se v bitvě u Hradce Králové dle Moltkeho rozkazu snažil přivést za každou cenu 2. pruskou armádu na bojiště a postojem velitelů II. a IV. rakouského armádního sboru, kteří se bez ohledu na Benedekovu bitevní dispozici dali vtáhnout do zbytečného boje o les Svíb.\n\nBenedekovou první větší strategickou chybou bylo, že věnoval více pozornosti operacím proti Labské a 1. armádě Fridricha Karla, čímž dopřál 2. armádě korunního prince možnost rozvinout se a ohrožovat jeho bok. V posledních dnech června (v rozmezí 27. - 29. června) došlo k prvním bitvám války: u Náchoda, u Trutnova, u České Skalice, u Mnichova Hradiště, u Svinišťan, u Dvora Králové a u Jičína. S výjimkou bitvy u Trutnova, v níž 27. června 1866 slavil dočasný úspěch X. armádní sbor podmaršálka Gablenze, Rakušané všechny tyto střety prohráli. Zároveň začaly výrazně narůstat rakouské ztráty. Bilance jednotlivých střetů ukazuje, že poměr rakouských a pruských ztrát dosahoval většinou hrozivého čísla 5:1! Za této situace stáhl Benedek dlouhými přesuny a neustálým bojem unavenou Severní armádu směrem k Labi a zároveň naléhavě žádal císaře Františka Josefa telegramem z 1. července o uzavření míru. Císařova odpověď však byla odmítavá. Rakušané i saský armádní sbor se v té době nacházeli již v blízkosti Hradce Králové. Armáda zde měla původně pouze načerpat nové síly k dalším operacím, avšak zprávy o pohybu Prusů z 1. a 2. července 1866 ukázaly, že do tohoto prostoru směřují i hlavní pruské síly a že bude třeba zde přijmout boj. Totéž si o pár hodin později uvědomil i Moltke na pruské straně. Bitvy se, podle jím zastávaných zásad moderního vedení boje, měly zúčastnit všechny tři pruské armády a v tomto duchu byly také vydány příslušné rozkazy. Armáda korunního prince však musela spěchat, protože ji od bojiště dělila ještě značná vzdálenost. Do boje zasáhla o něco později než armády Bittenfeldova a prince Fridricha Karla.\n\n3. července 1866 v 7 hodin ráno tedy nedaleko Hradce Králové propukla krvavá bitva, v níž se střetlo více než 400 000 mužů. Zpočátku se zdálo, že rakouská postavení ve zvlněném terénu za říčkou Bystřicí s mohutnou podporou vynikajícího dělostřelectva, pro které vybudovali ženisté plukovníka Pidolla již předem řadu dělostřeleckých okopů, pruský nápor zadrží. Na levém křídle pak s Labskou armádou bojoval saský armádní sbor a rakouský VIII. sbor. Ztráty Rakušanů (např. v prudkých bojích o les Svíb, který zuřivě bránila 7. pruská pěší divize) brzy začaly opět dosahovat děsivých rozměrů. Zvrat situace však definitivně nastal s příchodem 2. pruské armády korunního prince na bojiště po poledni.\n\nPruské jednotky postupující od Hořiněvsi (2. armáda) po tvrdém boji ovládly kolem 14. hodiny střed rakouského postavení na Chlumu, odrazily zoufalé pokusy I. armádního sboru o znovudobytí této pozice a v zásadě tak rozhodly o svém vítězství v bitvě. Ne však o zničení celé Severní armády. Rakouští pěšáci krytí silnou palbou dělostřelecké zálohy a jezdectvem se, byť s řadou obtíží po 16. hodině přece jen pomalu začali stahovat z bojiště za řeku Labe. Benedekovi se přes všechny omyly podařilo zdecimovanou armádu alespoň odpoutat od nepřítele a zachránit její podstatnou část pro další operace. Ustoupili rovněž spojenečtí Sasové. Draze za to však zaplatili především rakouští dělostřelci, kteří kryli ústup pěchoty, často i za cenu vlastního sebeobětování. Výsledek bitvy u Hradce Králové (také nazývané u Sadové) byl naprosto strašlivý: Prusové odepsali ze stavu 9 172 mužů, Rakušané a Sasové celkem 44 313! Jde o souhrnná čísla mrtvých, raněných, pohřešovaných a zajatých. Mimo to ztratily obě strany asi 11 000 koní. Sama vítězná pruská armáda neměla po bitvě dostatek sil na účinné pronásledování protivníka a význam vítězství si pruská generalita v čele s králem Vilémem, který se bitvy rovněž zúčastnil, uvědomila až v následujících dnech. Bojovalo se také u Jičína, Podůlší a v okolním kraji.\n\nRakušané a Sasové se po prohrané bitvě přesouvali jednak směrem k Vídni, kterou zamýšleli ochránit před pruským útokem, jednak opět k Olomouci, o niž chtěli opřít své postavení. Trauma z porážky u Hradce Králové však začalo nahlodávat bojeschopnost rakouské armády. Nadále sice docházelo k drobným potyčkám i větším bojům s postupujícím nepřítelem (Tovačov, Dub nad Moravou atd.), ale na výsledku války už to mnoho nezměnilo. K poslední větší bitvě došlo 22. července 1866 nedaleko Bratislavy u Lamače. Tuto bitvu již přerušilo sjednané příměří, které přivítaly obě strany. Prusové, jejichž hlavní stan se nacházel již v Mikulově, byli neustálými přesuny velmi vyčerpáni a příliš se jim nezamlouvala ani myšlenka na dobývání Vídně. Rakušané na tom byli ještě o něco hůř. Navíc se měl velmi brzy objevit nový zákeřný nepřítel, jenž nemilosrdně kosil pruské vojáky i civilní obyvatelstvo okupovaných území – cholera. A především: Bismarckovy dalekosáhlé politické plány počítaly s porážkou Rakouska, nikoliv s jeho potupou.\n\nZa těchto okolností se mikulovská jednání o příměří brzy přehoupla v dohodu o konečné mírové smlouvě uzavřenou v Praze (Pražský mír). Večer 23. srpna 1866 byl podepsán závěrečný protokol garantující s výjimkou Benátska územní celistvost Rakouska, které zároveň vystoupilo ze stávajícího Německého spolku a vzdalo se svých práv v Holštýnsku. Kromě toho mělo Prusku zaplatit i válečnou náhradu 40 milionů zlatých, značně však poníženou díky rakouským pohledávkám v opouštěném Holštýnsku a kompenzacím za pruské rekvizice na okupovaném území. Sasko si zachovalo územní celistvost, ovšem mělo se stát členem nového Severoněmeckého spolku v čele s Pruskem.\n\nDruhým bojištěm války 1866 se stala Itálie, kde se bojové operace nazývají třetí italská válka za nezávislost. Italové překročili hraniční řeku Mincio ráno 23. června a vyrazili směrem k Veroně. Velitel početně slabší rakouské Jižní armády, arcivévoda Albrecht Bedřich, spolu se svým náčelníkem štábu generálem von John, následně rozhodl, že neustoupí, nýbrž na postupujícího nepřítele zaútočí. O den později, 24. června, tedy v kopcovité krajině nedaleko Gardského jezera došlo k bitvě, která vešla ve známost jako bitva u Custozy. (Byla to už druhá bitva toho jména, poprvé zde zvítězil v roce 1848 maršál Radecký nad sardinským králem.) Italská armáda vedená králem Viktorem Emanuelem II. a generálem La Marmorou zde byla poražena. Arcivévoda však ustupující italskou armádu prozíravě nepronásledoval. Jednak jeho jednotky utrpěly velké ztráty, a navíc bylo třeba myslet na budoucnost. Benátsko mělo být tak či tak z rozhodnutí panovníka odevzdáno a cíle zastrašit Italy a ukázat jim svou sílu, bylo dosaženo. Armáda se ostatně brzy měla začít přesouvat na sever, kde se schylovalo ke královéhradecké katastrofě.\n\nItalové se pokusili zlepšit svou pozici na očekávaných mírových jednáních alespoň útokem na válčišti, kde byly jejich šance na úspěch mnohem větší – na moři. Výsledkem byla bitva o ostrov Vis (Lissa) svedená 18.-20. července 1866. Italská flotila doprovázená armádními invazními jednotkami se při ní pokusila obsadit strategicky enormně významný ostrov Vis, neuspěla však a 20. července 1866 na místo dorazila rakouská flotila kontradmirála Tegetthoffa. Následovala druhá největší námořní bitva 19. století (po bitvě u Trafalgaru) a první větší bitva pancéřovaných parolodí. Slabší Rakušané díky neortodoxní Tegetthoffově taktice a neschopnosti italského admirála Persana nečekaně zvítězili. Italové ztratili dvě moderní obrněné parolodi i pracně budovanou pověst námořní mocnosti a jejich námořnictvo se už po zbytek války nezmohlo na žádnou větší akci.\n\nPříměří bylo na jižním bojišti podepsáno 12. srpna 1866 v Cormóns a vzápětí začalo Rakousko vyklízet Benátsko, které se mělo stát součástí Italského království. Konflikt s Itálií, která se brzy v rámci Trojspolku měla stát dokonce rakouským spojencem však definitivně vyřešen nebyl. To se mělo ukázat již za necelých padesát let v roce 1915.\n\nPrusko se díky vítězství nad Rakouskem stalo hegemonem v Severoněmeckém spolku, který byl však jen dočasným předstupněm ke vzniku sjednoceného Německa. V roce 1871 po vítězné válce s Francií se pruský král stal zároveň i německým císařem.\n\nVálečný konflikt slábnoucího Rakouska, které již nestačilo na svou dlouholetou roli evropské velmoci, s ambiciózním a dynamicky se rozvíjejícím hohenzollernským Pruskem a s nedávno vytvořeným italským královstvím je dnes poněkud neprávem zapomenutý. Přitom se jednalo o důležitý mezník jak v historii habsburské monarchie a českých zemí, tak i v dějinách vojenství. Jedním z hlavních vnitrostátních důsledků prohrané války se, krom ztráty některých území, totiž stal vznik Rakouska-Uherska v roce 1867. Úspěšně se tím završila (dlužno dodat, že především na úkor slovanských národů) snaha politické reprezentace Uher o dualistické uspořádání monarchie, jejíž kořeny musíme hledat dokonce již o sto let dříve v době vlády Marie Terezie.\nZ hlediska evropských dějin se jako mnohem významnější jeví zase ten fakt, že strašlivá kanonáda na Chlumu u Hradce Králové zároveň symbolicky ohlašovala, že příštích bezmála osmdesát let se na starém kontinentě opět povede tvrdý boj o rozdělení mocenského vlivu, který tentokrát bude iniciovat právě se rodící sjednocené Německo. Tento boj nakonec přivede téměř všechny evropské národy ve 20. století do zákopů dvou nejkrvavějších válek novodobých dějin.\n\nV této válce již o vítězství nerozhodovaly jen početní stavy armád, nýbrž i technická převaha moderních zbraní a kvalita fungování rozsáhlých velitelských štábů té či oné strany. Výraznou roli tu sehrály nové vynálezy jako železnice či telegraf a také cílená politická propaganda. Vůbec poprvé začal během bojů v našich zemích aktivně působit např. Červený kříž. „Blesková“ prusko – rakouská válka v roce 1866 se zkrátka stala první válkou „moderní“ doby se všemi důsledky, které to s sebou přináší.\n\nDokonce i samotná královéhradecká bitva má svůj poněkud neblahý historický primát, neboť se co do počtu zúčastněných vojsk a výsledných ztrát stala největší generální bitvou, která kdy byla na českém území svedena a východočeskou krajinu, v níž se odehrála, do určité míry poznamenává dodnes.\n\n\n"}
{"id": "98775", "url": "https://cs.wikipedia.org/wiki?curid=98775", "title": "Scott Weiland", "text": "Scott Weiland\n\nScott Weiland, narozen jako Scott Kline, (27. října 1967 – 3. prosince 2015) byl americký hudebník, textař a zpěvák. Zpíval v kapele Velvet Revolver, ale známý je zejména pro členství ve Stone Temple Pilots, se kterou vydal v 90. letech 6 alb. Objevil se také ve skupině Art of Anarchy a nahrál několik skladeb jako sólový umělec.\n\nWeiland byl 3. prosince 2015 ve věku 48 let nalezen mrtvý ve svém cestovním autobusu v Bloomingtonu ve státě Minnesota. On a členové The Wildabouts měli domluvené vystoupení, na které již nedorazil. Když policie autobus prohledala, našlo se malé množství kokainu v ložnici, kde byl mrtvý Weiland objeven. Našly se také pilulky na spaní a nějaké léky na předpis, zahrnujíc xanax, buprenorfin, ziprasidon a viagru. Dále byly nalezeny dva pytle kokainu a další látky. Přesto však zprvu nebyla dána přesná příčina úmrtí, ačkoliv lékařský examinátor později usoudil, že se jednalo o nečekané předávkování kokainem, alkoholem a methylendioxyamfetaminem (MDA). Také se zmínila jeho srdeční ischemická choroba, zkušenosti s astmatem a dlouhodobé zneužívání lékařských předpisů.\n"}
{"id": "98780", "url": "https://cs.wikipedia.org/wiki?curid=98780", "title": "Stone Temple Pilots", "text": "Stone Temple Pilots\n\nStone Temple Pilots (zkráceně STP) je populární hard rocková/heavy metalová/grungeová kapela 90. let pocházející ze San Diega, jejímiž původními členy jsou , , a Scott Weiland. Kapela je stále aktivní, vokálních povinností se ujal bývalý soutěžící X-factoru, .\n\nKapela se zpočátku orientovala spíše ke stylu grunge, jejich první album, (1992), je dodnes považováno za jedno ze stěžejních nahrávek tohoto stylu. Ačkoliv byla kapela kritiky ze začátku odsuzována jako kopie slavnějších Pearl Jam, jejich druhý počin, (1994), se dočkal obrovského úspěchu mezi kritiky a fanoušky. Taktéž úspěšné bylo jejich třetí album, nazvané (1996), ve kterém se kapela ponořila i do bizarnějších žánrů, jako například neo-psychedelia nebo bossa nova. Po vydání Tiny Music v kapele rostly tenze a zpěvák a textař Weiland kapelu na dobu opustil, aby se vypořádal se svou závislostí na heroinu. Weiland se ke kapele přidal znova v roce 1999, kdy vychází \"typické rockové album\" s názvem Své páté album, , původní sestava STP vydává v roce 2001. Toto album již nebylo tak komerčně úspěšné a kapela se rozpadla v roce 2002. Scott Weiland s bývalými členy Guns N' Roses sestavil superskupinu Velvet Revolver, bratři DeLeovi pak s Richardem Patrickem ze skupiny Filter tvoří skupinu . Bubeník Eric Kretz se v tomto období připojil ke skupině Spiralarms. \n\nV roce 2008 skupina obnovila svou činnost. Následovalo turné, v průběhu kterého byli Stone Temple Pilots headlinery několika významných festivalů a jiných hudebních událostí. V květnu 2010 vydali album, které dostalo název shodný se jménem kapely – \"Stone Temple Pilots\". 27. února 2013 byl z kapely opět vyhozen zpěvák Scott Weiland a v květnu ho nahradil zpěvák Linkin Park Chester Bennington. Na prvním společném vystoupení zahráli novou píseň Out of Time. S Benningtonem kapela vydává EP s názvem (2013). Bennington po dvou letech kapelu v roce 2015 opustil, aby se mohl víc soustředit na hudbu Linkin Park.\n\nScott Weiland se v mezidobí věnoval své kapele The Wildabouts, se kterou vydal album Blaster. Na turné podporující toto album Weiland zemřel 3. prosince 2015, když se omylem předávkoval kombinací alkoholu a prášků na spaní, když kapela stavěla v Bloomingtonu ve státě Minnesota. Zbývající členové STP po jeho smrti veřejně poděkovali Weilandovi za jeho kontribuce.\n\nV roce 2017 STP oznámili, že novým zpěvákem skupiny po odchodu Benningtona (který později zemřel v roce 2017) a smrti Weilanda bude , se kterým kapela téhož roku vydává single a v roce 2018 celé album, opět nazvané . V roce 2020 se mohou fanoušci těšit na nové album s názvem , jehož první singl, Fare Thee Well, vychází 2. prosince 2019, jeden den před čtvrtým výročím smrti původního zpěváka Scotta Weilanda. Perdida má být album orientované především akusticky, kompletní s flétnovým sólem.\n\nSTP prodali asi 17 milionů kopií svých alb a patnáct jejich singlů se umístilo na žebříčku US Mainstream Rock, šest z nich na prvním místě. Album \"Purple\" se umístilo na prvním místě amerického žebříčku. STP v roce 1994 získali Grammy za nejlepší hard rockový vokální výkon („Best Hard Rock Performance with Vocal“) za píseň \"Plush\". Vedle původního materiálu nahráli STP cover verze písní od Led Zeppelin, The Doors, nebo The Beatles.\n\n\n\n"}
{"id": "98781", "url": "https://cs.wikipedia.org/wiki?curid=98781", "title": "Mezikruží", "text": "Mezikruží\n\nJako mezikruží označujeme geometrický útvar rozlišený v dvourozměrném prostoru (v rovině) dvěma soustřednými kružnicemi. Jedná se právě o plochu mezi těmito dvěma kružnicemi.\n\n\nTypicky mají tvar mezikruží podložky pod šrouby, těsnění spojek potrubí, disky kol, ložiska a další součástky.\n\nTvar mezikruží má řez dutou koulí nebo dutým válcem kolmo na podélnou osu.\n\nS mezikružím se můžeme setkat též na polích a loukách v podobě odlišného (nebo žádného) růstu kulturních rostlin. Tyto jevy bývají nejčastěji připisovány anomáliím v půdním profilu (podhoubí, archeologická památka), ale také jevu označovaném jako UFO (resp. agrosymboly).\n\n"}
{"id": "98783", "url": "https://cs.wikipedia.org/wiki?curid=98783", "title": "Tonlésap (jezero)", "text": "Tonlésap (jezero)\n\nTonlésap ( znamená \"Velké jezero\") je jezero v provinciích Battambang, Kampong Thom, Pursat a Siem Reap v Kambodži. Tonlésap, které pozůstatkem mořského zálivu, je největším jezerem v jihovýchodní Asii na poloostrově Zadní Indie. Má rozlohu 2500 až 3000 km² (v létě až 10 000 km²). Hloubka jezera se mění od 1 až 2 m do 10 až 14 m.\n\nJezero Tonlésap s přilehlou oblastí bylo v roce 1997 zapsáno na seznam biosférických rezervací UNESCO.\n\nPři nižší hladině v suchém období jsou odvodněné rozsáhlé roviny, na kterých se úrodný jíl využívá k pěstování rýže.\n\nJe spojené s Mekongem řekou Tonlésap. Při vysokém stavu vody v \"Mekongu\" část jeho vody postupuje do jezera a se začátkem suchého období se voda vrací do \"Mekongu\". Úroveň vodní hladiny značně kolísá. Nejvyšší je v období letních monsunů a nejnižší během suché zimní sezóny.\n\nJezero je bohaté na ryby (kaprovití).\n\nPobřeží je hustě osídleno. Charakteristické jsou stavby na pilotech. Poblíž severního břehu se nachází chrám Angkor Wat z 9. až 13. století.\n"}
{"id": "98786", "url": "https://cs.wikipedia.org/wiki?curid=98786", "title": ".rw", "text": ".rw\n\n.rw je internetová národní doména nejvyššího řádu pro Rwandu.\n\n"}
{"id": "98794", "url": "https://cs.wikipedia.org/wiki?curid=98794", "title": "Kopřivka", "text": "Kopřivka\n\nKopřivka může být:\n\n"}
{"id": "98795", "url": "https://cs.wikipedia.org/wiki?curid=98795", "title": "Mnich", "text": "Mnich\n\nMnich (lat. \"monachus\", z řec. μοναχός \"monachos\" – osamocený) je muž praktikující formu života ve víře, podřízenou konkrétnímu cíli víry. Cvičí mysl a tělo podle své víry; a to činí buď sám nebo s ostatními lidmi podobného zaměření, zatímco udržuje odstup od lidí, kteří toto zaměření nesdílejí.\n\nV křesťanském světě to dnes obvykle znamená, že je členem mnišského řeholního řádu a žije v klášteře. Dříve však tak byli označováni i poustevníci a po faktické stránce je toto označení přesné i dnes. Nesprávné je zaměňovat slovo mnich za slovo řeholník (člen řeholního řádu), neboť ne každý mnich je řeholník a ne každý řeholník je mnich (podrobněji viz řád). V Česku je možno se běžně setkat s řadou křesťanských mnichů: benediktinů, cisterciáků nebo trapistů (odnož cisterciáků). Řidčeji je možné potkat mnichy východních náboženství, jako je taoismus, buddhismus aj.\n\nV Buddhismu je členem mnišské sanghy (buddhistické řádové komunity) a většinou žije v buddhistickém klášteře. Buddhistický mnich je muž – Bhikkhu (plně ordinovaný mnich). Dodržuje striktně 4 pravidla (parádžika), po jejichž překročení automaticky přestává být mnichem. Bhikkhu skládá slib při vstupu do sanghy (buddhistické řádové komunity) a očekává se, že bude dodržovat pravidla jednání – Vinaja-pitaka.\n\n\n"}
{"id": "98796", "url": "https://cs.wikipedia.org/wiki?curid=98796", "title": "Řeholník", "text": "Řeholník\n\nŘeholník, také řeholní bratr, je v katolické církvi osoba mužského pohlaví, která se zavázala k doživotní službě Bohu a lidem a žije ve společenství osob, jež se řídí stejným pravidlem čili řeholí (z lat. \"regula\", pravidlo). Řeholníci většiny řádů mohou být jak kněží, tak také laičtí bratři. Řeholní způsob života – i když pod různými názvy – hraje velmi významnou roli také ve východních, pravoslavných církvích a vyskytuje se i v některých protestantských církvích (anglikáni, presbyteriáni aj.). \n\nŘeholníci nosí zvláštní společný oděv čili hábit a žijí většinou v klášterech nebo řeholních domech, často pro veřejnost uzavřených (\"klausura\"). Některé starší řehole vyžadují, aby jejich členové zůstávali v tomtéž společenství a nepřemisťovali se (\"stabilitas loci\"). Těm se pak říká také mniši. Naproti tomu novější kongregace nevyžadují, aby klášter byl pro veřejnost uzavřen a svoji službu vykonávají často mimo své domy ve školách, nemocnicích atd.\n\nŘeholníkem se může stát každý katolický křesťan, který se nejdříve stane na určitý čas postulantem (žadatelem), nejméně na rok novicem (nováčkem) a pokud usoudí, že se skutečně chce stát řeholníkem, složí časné sliby na dobu určitou, po jejichž uplynutí je buď obnovuje (celková doba časných slibů nesmí přesáhnout devět let), nebo skládá slavné sliby. \n\nPoněkud odlišné postavení mají řeholní kanovníci, což jsou vesměs kněží, kteří se řídí řeholí sv. Augustina (augustiniáni, premonstráti, křižovníci) a kladou hlavní důraz na studium, modlitbu a výchovu.\n\n\n\n"}
{"id": "98799", "url": "https://cs.wikipedia.org/wiki?curid=98799", "title": "Čechovskaja (stanice metra v Moskvě)", "text": "Čechovskaja (stanice metra v Moskvě)\n\nČechovskaja ( ) je jedna ze stanic moskevského metra. Nachází se na nejdelší, Serpuchovsko-Timirjazevské lince, v střední části, jedná se o jednu z významných stanic přestupních.\n\nČechovskaja je podzemní, trojlodní ražená stanice založená hluboko pod zemí (62 m; je to jedna z nejhlubších stanic na lince). Otevřena byla 31. prosince 1987 jako součást úseku deváté linky mezi stanicemi Borovickaja a \"Čechovskaja\". Výstup má jeden, vede z východního konce střední lodě po dvou na sebe navazujících čtyřramenných eskalátorech (mezi nimi je ještě jeden vestibul přestupní) do podpovrchového mělce založeného vestibulu (společného i pro stanici Tverskaja). Denně na stanici vystoupí a nastoupí okolo 35 000 lidí.\n\nV prostoru stanice byl k obkladu pilířů použit mramor. Na stěny, které se nacházejí za kolejemi pak také, kromě toho jsou tam i florentinské mozaiky s tématem různých prací A. P. Čechova. Osvětlení je speciální; je umístěno na nosiči zavěšeném v prostředku každé lodě a vyzdobeném mnoha různými motivy.\n\nPřestup na Zamoskvoreckou linku a její stanici Tverskou je umožněn pomocí přestupní chodby, která vychází z prostředka střední lodi kolmo k ose stanice a nad jednou lodí boční. Na Puškinskou na Tagansko-Krasnopresněnské lince je potom přestup také umožněn, a to z vestibulu, který se nachází mezi dvěma čtyřramennými eskalátory umístěnými na přímém výstupu nad úrovní stanice a pod úrovní hlavního vestibulu společného.\n\n"}
{"id": "98802", "url": "https://cs.wikipedia.org/wiki?curid=98802", "title": ".ax", "text": ".ax\n\n.ax je internetová národní doména nejvyššího řádu pro Alandy.\n\nDne 17. ledna 2006 schválil finský parlament změnu zákona o finských doménách a přidal doménu .ax. Během následujících tří let měla být doména .aland.fi postupně rušena a další registrace z Aland budou probíhat pod novou ccTLD. Všichni stávající vlastníci domén obdrží k doméně .aland.fi také doménu pod .ax.\n\nDne 9. června 2006 přidělila ICANN doménu alandskému parlamentu.\n\n"}
{"id": "98804", "url": "https://cs.wikipedia.org/wiki?curid=98804", "title": "Kostka", "text": "Kostka\n\nKostka může být:\n\n\nViz Kostka (příjmení)\n\n\n\n"}
{"id": "98808", "url": "https://cs.wikipedia.org/wiki?curid=98808", "title": "Typ 89 (kulomet)", "text": "Typ 89 (kulomet)\n\nType 89 byl japonský lehký kulomet masivně využívaný během druhé světové války. Jeho základem byl britský kulomet Vickers.\nJeho letecká varianta tvořila výzbroj japonského stíhacího letadla Mitsubishi A5M.\n"}
{"id": "98809", "url": "https://cs.wikipedia.org/wiki?curid=98809", "title": "ArmA", "text": "ArmA\n\nArmA: Armed Assault je počítačová hra vydaná patnáctičlenným týmem české společnosti Bohemia Interactive Studio (BI). Je to taktická akční hra označovaná za nástupce \"Operation Flashpoint\". Od původní hry se liší zejména vylepšenou grafikou, pokročilejším herním enginem a novým editorem misí. Pro hru nebyl zvolen žádný globální distributor, ale několik různých pro různé oblasti.\n\nKvůli právním sporům mezi BI a Codemasters, distributorem a majitelem ochranné známky \"Operation Flashpoint\", není Armed Assault považován za přímé a plné pokračování původní hry, ale spíše za její vylepšení. Codemasters vydal, bez jakéhokoli podílu BI, konkurenční titul pod jménem \"Operation Flashpoint 2\".\nHra obsahuje jak mód singleplayer, tak i multiplayer – k hraní tedy není třeba připojení k internetu – pro multiplayer přes internet je však vyžadováno vysokorychlostní připojení. Přes Internet jsou také dostupné některé změny a vylepšení, stejně jako případné aktualizace.\n\nVe spolupráci s Black Element Software byl 28. září vydán datadisk ArmA: Queen's Gambit. Obsahuje dvě nové kampaně, dvě multiplayerové mise, několik nových zbraní a vojenské techniky, ostrovy Spojené Sahrani a Porto a také patch 1.08.\n\nV České republice byla hra vydána 10. listopadu 2006. Vývojáře zastupuje při jednáních o vydavateli a při propagaci hry česká asociace vývojářů IDEA Games.\n\nOdehrává se v současnosti na smyšleném ostrově Sahrani kdesi v Atlantském oceánu. Ten je rozdělen na dvě části, sever a jih, přičemž na každé panuje jiný režim. Zatímco na jihu vládne prozápadní demokratická monarchie, sever ovládá komunistická \"Demokratická republika Sahrani (DRS)\". Hráč se vžije do role řadového vojáka US ARMY, která provádí v jižní části výcvik tamních ozbrojených složek. Právě v okamžiku, kdy celý americký kontingent opouští po dlouhé době klidu ostrov, zaútočí armáda DRS na hraniční město Corazol a jižní armáda je spolu s dosud nestaženými americkými vojáky nucena se bránit.\n\n\nOficiální odkazy:\n\nFan stránky:\n\n\nEditační stránky\n"}
{"id": "98820", "url": "https://cs.wikipedia.org/wiki?curid=98820", "title": "Harmonia", "text": "Harmonia\n\nHarmonia – dcera boha války Area a bohyně lásky Afrodíty, manželka prvního thébského krále Kadma.\n\nŽila dlouho šťastně, ale nebylo jí osudem dopřáno těšit se ve stáří ze svých dětí. Ztratila dvě dcery, Semelu a Ínó, které jí zahubila bohyně Héra a později i vnuka Aktaióna, který byl obětí hněvu bohyně Artemidy.\n\nZe žalu opustila i s manželem Théby a odešli do Illyrie. Když jednou Kadmos přemýšlel, za co je stihl takový trest bohů, vzpomněl si, že při zakládání Théb zabil posvátného hada boha Area, který mu rozsápal druhy. Povzdechl si, že by sám byl raději hadem než takto trpět. Sotva slova vyřkl, jeho tělo se protáhlo, srostly mu nohy a než se dovolal Harmonie, byl proměněn v hada. Nešťastná Harmonia nato zvolala, že měli bohové změnit v hada spíš ji samotnou. V tom okamžiku bylo její přání také splněno.\n\nHarmonia byla starořecká bohyně harmonie a svornosti. Jejím římským protějškem byla Concordia.\n\nSvatba Kadma a Harmonie je námětem opery Jeana-Baptisty Lullyho \"Cadmus et Hermione\" z roku 1673. Toto dílo je považováno za první francouzskou operu.\n\nV Hérakleitově theogonii je Harmonia považována za sestru Deima a Fobose (jeho vědění se nám uchovalo pouze v podobě zlomků, takže máme z jeho theogonie zachované pouhé útržky, ale vykazuje zajímavé odlišnosti oproti běžnému výkladu). Někteří historikové se pozastavovali nad otázkou, proč nepatří mezi skupinu Múz, které se měly vyznačovat jejími schopnostmi.\n\n"}
{"id": "98821", "url": "https://cs.wikipedia.org/wiki?curid=98821", "title": "Ostralka", "text": "Ostralka\n\nOstralka je český název některých kachen rodu \"Anas\". Ačkoli se v češtině používá jako název rodový, značí podrod \"Dafila\".\n\n"}
{"id": "98824", "url": "https://cs.wikipedia.org/wiki?curid=98824", "title": "Biwa", "text": "Biwa\n\nBiwa ( , [Biwako]) je sladkovodní jezero v prefektuře Šiga na ostrově Honšú v Japonsku. Je to největší jezero v zemi. Nachází se v mezihorské tektonické kotlině. Má rozlohu 670,3 km². Je 63 km dlouhé a maximálně 20 km široké. Dosahuje maximální hloubky 103,8 m. Leží v nadmořské výšce 85 m.\n\nZápadní břehy jsou vysoké a východní nízké.\n\nZ jezera odtéká řeka Jodo do Ósackého zálivu Vnitřního moře, které spojuje Japonské moře a Tichý oceán.\n\nSplavné vodní kanály spojují jezero s městy Ósaka a Kjóto.\n\n"}
{"id": "98829", "url": "https://cs.wikipedia.org/wiki?curid=98829", "title": "Hymén", "text": "Hymén\n\nHymén nebo Hymenaios (řecky \"Ὑμέναιος\", latinsky \"Hymenaeus\") je jméno, které v řecké mytologii má více významů.\n\nHymén je bůh sňatku a ochránce manželství, bůh svatebních zpěvů. O jeho původu existuje několik verzí. Podle jedné verze je synem boha Apollóna a některé z múz (Kalliopy, Úranie nebo Terpsichory). Podle jiné byli jeho rodiči bůh Dionýsos a bohyně Afrodité.\n\nI přes nejistý původ je ctěn, zejména milenci a novomanžely. Na každé antické svatbě zazněla píseň na jeho počest. Jeho jméno zobecnělo a znamenalo svatbu nebo svatební píseň.\n\nNěkteré verze uvádějí, že sám Hymén zemřel v den své svatby.\nŘímským protějškem Hymena byl bůh sňatků Talassius.\n\nV mýtech se vyskytuje také thrácký pěvec svatebních písní Hymenaios, který byl rovněž považován za syna jedné z Múz (Úranie nebo Terpsichory).\n\nVypráví se, že se zamiloval do velmi bohaté dívky. Aby mohl být v její blízkosti, převlékl se za děvče a na slavnosti bohyně Démétry se k ní přiblížil. Jenže skupinu dívek i s Hymenaiem unesli mořští loupežníci na vzdálený ostrov. Hymenaios je pobil a vrátil se do Athén, kde si vymohl příslib, že jestliže vrátí všechny dívky, bude si moci tu svou vzít za ženu. Stalo se a byli spolu tak šťastni, že se o nich zpívalo ve všech svatebních písních, které se také nazývají \"hymenaios\".\n\nUvádí se, že byl zbožněn a přijat do družiny bohyně Afrodíty.\n\nByla obvykle zpívána dívčím sborem nebo střídavě dívkami a chlapci. Byla složena v hexametrech. U hellénistických a římských básníků byla obvykle zvaná epithalamion.\n\n\n"}
{"id": "98833", "url": "https://cs.wikipedia.org/wiki?curid=98833", "title": "Lošák jelení", "text": "Lošák jelení\n\nLošák jelení (\"Sarcodon imbricatus\", syn.: \"Hydnum imbricatum\") je jedlá stopkovýtrusá houba charakteristická tmavým šupinatým kloboukem a zejména ostny hustě pokrývajícími spodní stranu klobouku.\n\n\nRoste nehojně až vzácně v jehličnatých lesích většinou pod smrky a borovicemi na písčitých půdách, koncem léta a na podzim. Do Červeného seznamu hub České republiky je lošák jelení zařazen v kategorii téměř ohrožený druh (NT).\n\nV mládí je jedlý, má výraznou kořenitou chuť. V dobách kdy býval hojnější byl často sbírán a prodáván na trzích.\n\n"}
{"id": "98835", "url": "https://cs.wikipedia.org/wiki?curid=98835", "title": "Hvízdák", "text": "Hvízdák\n\nHvízdák je český název některých kachen rodu \"Anas\". Ačkoli se v češtině používá jako název rodový, představuje podrod \"Mareca\".\n\n"}
{"id": "98836", "url": "https://cs.wikipedia.org/wiki?curid=98836", "title": "Inawaširo (jezero)", "text": "Inawaširo (jezero)\n\nInawaširo ( , , \"[Inawaširoko]\") je jezero v prefektuře Fukušima na ostrově Honšú v Japonsku. Nachází se v kotlině, jižně od sopky Bandai v pohoří Óu. Vzniklo zahrazením toku řeky lávou a popelem. Má rozlohu 103,3 km². Dosahuje maximální hloubky 93,5 m. Leží v nadmořské výšce 514 m.\n\nZ jezera odtéká řeka Agano do Japonského moře.\n"}
{"id": "98839", "url": "https://cs.wikipedia.org/wiki?curid=98839", "title": "Kuššaro", "text": "Kuššaro\n\nKuššaro ( , [Kuššaroko]) je jezero v prefektuře Hokkaidó na východě stejnojmenného ostrova v Japonsku. Nachází se ve velké kaldeře na území Národního parku Akan. Má rozlohu 79,3 km². Dosahuje maximální hloubky 117,5 m. Leží v nadmořské výšce 121 m. Obvod jezera činí 57 km.\n\nNa březích jsou termální prameny využívané jako koupaliště. Jsou porostlé lesy. Na jižní straně jezera se nachází poloostrov Wakoto.\n\nNa jezeře se nachází velký zalesněný ostrov Nakadžima (中島), který je centrálním konusem kaldery.\n\nZ jezera odtéká řeka Kuširo do Tichého oceánu. Kuššaro je největším japonským sladkovodním jezerem, které v zimě celé zamrzá. V ledu se pak objevují až desetikilometrové trhliny. Voda v jezeře je kyselá a téměř bez ryb.\n\n"}
{"id": "98840", "url": "https://cs.wikipedia.org/wiki?curid=98840", "title": "Lžičák", "text": "Lžičák\n\nLžičák (\"Spatula\") je český název některých kachen rodu \"Anas\". Ačkoli se v češtině používá jako název rodový, představuje podrod \"Spatula\". Jako lžičák se v češtině označuje i jediný druh monotypického rodu \"Malacorhynchus\".\n\n"}
{"id": "98844", "url": "https://cs.wikipedia.org/wiki?curid=98844", "title": "Towada (jezero)", "text": "Towada (jezero)\n\nTowada ( , , \"[Towadako]\") je jezero na hranici prefektur Aomori a Akita na severu ostrova Honšú v Japonsku. Nachází se v kaldeře vyhaslé sopky v pohoří Óu. Má rozlohu 62,2 km². Dosahuje maximální hloubky 326,8 m. Leží v nadmořské výšce 400 m.\n\nZ jezera odtéká řeka Oirase do Tichého oceánu.\n\nNa východním břehu se nachází město Utarube.\n"}
{"id": "98850", "url": "https://cs.wikipedia.org/wiki?curid=98850", "title": "Sigfrid Edström", "text": "Sigfrid Edström\n\nJohannes Sigfrid Edström (21. listopadu 1870, Morlanda – 18. března 1964) byl švédský průmyslník a sportovní funkcionář. Působil jako předseda MOV a IAAF.\n\nEdström studoval na univerzitě v Göteborgu a také ve Švýcarsku a USA. V mládí se věnoval sprintu a byl schopný uběhnout 100 metrů za 11 sekund. Od roku 1903 do roku 1933 pracoval jako ředitel elektrotechnické společnosti ASEA, do roku 1939 byl předsedou dozorčí rady.\n\nV té době se Edström angažoval jako sportovní funkcionář a pomáhal organizovat olympijské hry ve Stockholmu. Během těchto her byla založena Mezinárodní asociace atletických federací (IAAF) a Edström byl zvolený za jejího prvního předsedu, kterým zůstal až do roku 1946.\n\nČlenem MOV se stal v roce 1920 a po členství ve výkonném výboru se stal roku 1931 místopředsedou. Po smrti tehdejšího předsedy, Henriho de Baillet-Latoura, se v roce 1942 Edström stal dočasným zastupujícím předsedou, kterým byl až do skončení druhé světové války.\n\nNa schůzi MOV byl v roce 1946 v Lausanne byl zvolen formálně novým předsedou MOV. Sehrál významnou úlohu při obnově olympijského hnutí po válce. V průběhu Her XV. olympiády v Helsinkách roku 1952 se vzdal funkce (bylo mu 81 let) a nahradil ho Američan Avery Brundage.\n"}
{"id": "98855", "url": "https://cs.wikipedia.org/wiki?curid=98855", "title": "Beyşehir", "text": "Beyşehir\n\nBeyşehir ( ) je jezero v tureckých provinciích Isparta a Konya v Turecku. Nachází se v tektonické propadlině v západní části pohoří Taurus. Má rozlohu 656 km². Je 45 km dlouhé a maximálně 25 km široké. Dosahuje maximální hloubky 9 m. Leží v nadmořské výšce 1121 m.\n\nNa jezeře se nachází několik ostrovů.\n\nOdtok z jezera je zabezpečen průtokem do sousedního jezera Sugla.\n\nVoda se využívá k zavlažování.\n\n"}
{"id": "98858", "url": "https://cs.wikipedia.org/wiki?curid=98858", "title": "Nová židovská škola", "text": "Nová židovská škola\n\nJako Nová židovská škola je někdy označována synagoga, která stávala v dnešní ulici „V Jámě“ na Novém Městě v Praze. Byla vystavěna snad roku 1482 v gotickém slohu a se zánikem tamní osady se jí přestává užívat. K tomu došlo někdy na počátku 16. století.\n"}
{"id": "98860", "url": "https://cs.wikipedia.org/wiki?curid=98860", "title": "Henri de Baillet-Latour", "text": "Henri de Baillet-Latour\n\nHrabě Henri de Baillet-Latour (1. března 1876 – 6. ledna 1942) byl belgický šlechtic a třetí předseda MOV. Ve funkci byl od roku 1925 až do své smrti v roce 1942.\n\nDe Baillet-Latour se stal členem MOV v roce 1903 a ještě téhož roku spoluzakládal Belgický olympijský výbor. Spoluorganizoval Letní olympijské hry 1920, které se konaly v Antverpách. Po rezignaci Pierra de Coubertina na funkci předsedy MOV byl Henri de Baillet-Latour zvolen za jeho nástupce. MOV vedl až do své smrti v roce 1942.\n\nVe funkci předsedy MOV jej nahradil Sigfrid Edström.\n"}
{"id": "98861", "url": "https://cs.wikipedia.org/wiki?curid=98861", "title": "Çıldır", "text": "Çıldır\n\nÇıldır ( ) je jezero v Turecku, provinciích v Ardahan a Kars. Nachází se v Karské vysočině na Arménské náhorní plošině v mezihorské kotlině. Je hrazeno lávovými potoky. Má rozlohu 115 km². Dosahuje maximální hloubky 42 m. Leží v nadmořské výšce 1959 m.\n\nZ jezera odtéká řeka Kars (povodí Araksu).\n\nV zimě zamrzá.\n\n"}
{"id": "98868", "url": "https://cs.wikipedia.org/wiki?curid=98868", "title": "Čížek", "text": "Čížek\n\nČížek je český název některých pěnkavovitých ptáků z rodu stehlík (\"Carduelis\"). Ačkoli se v češtině používá jako název rodový, představuje podrod \"Spinus\". Jediným českým druhem čížka je čížek lesní (\"Carduelis spinus\").\n\n\n\n"}
{"id": "98871", "url": "https://cs.wikipedia.org/wiki?curid=98871", "title": "Petrolejová lampa", "text": "Petrolejová lampa\n\nPetrolejová lampa nebo zkráceně petrolejka je jednoduché osvětlovací těleso resp. zdroj světla, který osvětluje plamenem hořícího petroleje. Chemická energie vázaná v palivu, petroleji, je hořením resp. oxidací uvolňována a je přeměňována na tepelnou a světelnou energii. Plamen obsahuje velké množství uhlíkových částic. Tyto rozžhavené částice jsou zdrojem světla. Čím je povrch plamene větší, tím intenzivnější je vydávané světlo (při stejné spotřebě petroleje). Proto je knotová lampa konstruovaná tak, aby plamen byl tenký, plochý a široký. Vysoký skleněný cylindr tvoří jakýsi komín, který vytváří silný tah. Uvnitř lampy vzniká podtlak, díky kterému se spodem ke knotu přisává velké množství atmosférického vzduchu. Vzduch vedený plechovým výliskem s oválným otvorem uprostřed tvaruje a rozdmýchává plamen. Tím zvyšuje jeho teplotu a zvyšuje svítivost lampy. Bez tohoto uspořádání by lampa svítila jen málo a silně čadila.\n\nZa vynálezce petrolejové lampy je považován polský chemik a průkopník zpracování nafty Ignacy Łukasiewicz.\n\nPetrolejka se skládá z nádrže na petrolej, knotu, skleněného cylindru, případně dalších pomocných ochranných, upevňovacích nebo okrasných částí. Petrolejky určené k zavěšení na zeď mají obvykle pomocné zrcátko, které odráží zpět do místnosti jinak nepoužitelné světlo.\n\nCeloskleněná lampa je určená především do místnosti, protože je poměrně choulostivá na průvan. Ve větru plamen kolísá a zháší. Při každém zapálení je zapotřebí sejmout skleněný cylindr a po zapálení ho opět nasazovat. Lampa je technicky a výrobně jednoduchá, každodenní obsluha se tím však komplikuje. Také teplota spalin vystupujících z horní části skleněného cylindru je velmi vysoká, proto nelze lampy tohoto typu zavěšovat pod hořlavý strop nebo na trámy. Aby se neznečistil vylíčený strop, upevňoval se v minulosti kouskem drátu nad ústí skleněného cylindru kotouček vystřižený ze slídy. Slídová \"stříška\" snižovala žár a zachycovala saze. Nevýhodou bylo, že petrolej má pronikavý pach, pokud při dolévání ukápl, byl dlouho cítit.\n\nU vozových petrolejových lamp (typ lucerna), které jsou určeny pro zavěšení doprostřed místnosti či pod vůz tažený zvířetem (tedy pod povoz) se zrcátko nepoužívá vůbec, tyto petrolejové lampy se stále běžně prodávají.\n\nMenší typy vydrží na jedno naplnění svítit průměrně 22 hodin, větší například Meva-865 svítí o trochu jasněji, ale vydrží v průměru jen 18 hodin. Obě mají nádržku na 0,32 litru petroleje. Jedna standardně prodávaná plechovka petroleje o objemu 0,7 litru pak představuje zásobu světla průměrně na 40 hodin. Doba svitu záleží samozřejmě na seřízení plamene. Doporučená výška plamene je v rozmezí od 15 do 35 mm. Spaliny nad plechovým komínkem nedosahují příliš vysoké teploty, takže lampu lze zavěsit i pod dřevěný strop, či na trám. Vzduch přiváděný ke knotu je nasáván nahoře v blízkosti horkého komínku - takže tento typ lampy využívá určitý způsob rekuperace, díky které má o něco menší spotřebu paliva. Plechová lampa je také dostatečně stabilní. Může svítit ve větru a v dešti. Cylindr je zpravidla chráněný jednoduchým drátěným košíkem. Pro její zapálení stačí páčkou nadzdvihnout cylindr – což je velmi pohodlné.\n\nV petrolejových lampách se používají tkané bavlněné knoty různé šířky. Jde o „spotřební materiál“, který je vhodné mít uschovaný v zásobě. Jejich rozměry jsou už několik desítek let normalizované. Protože knoty nelze podélně rozstřihnout aniž by se rozpadly, je nezbytné použít vždy knot předepsaného rozměru. Pro lampy stolní, nástěnné, železniční a lucerny Meva-865 se používá knot šířky 15 mm. Lucerna Meva-864 má knot šířky 12 mm. Oba rozměry jsou běžně v prodeji.\n\nK rozšíření petrolejových lamp došlo až po roce 1859 po objevení prvních ložisek nafty v Pensylvánii (předtím převládaly lampy na velrybí tuk), jejich užívání pak pokračovalo do první poloviny 20. století, ale coby nouzový zdroj světla nebo zdroj světla v místech bez elektrorozvodné sítě se užívá dodnes. Petrolejky mohou být konstruovány také jako tlakové, ty pracují na podobném principu na jakém fungují tlakové petrolejové vařiče (či obecně vařiče na kapalná paliva).\n\nPetrolejové lampy mohou být také konstruovány jako tlakové lampy, kde místo knotu hoří petrolejové páry, ohřívající osvětlovací punčošku. Jedná se o princip podobný tlakovému petrolejovému vařiči, či plynové lampě.\nU tohoto typu lampy se po naplnění petrolejem nádrž hermeticky uzavře a pomocí malé ruční pumpičky natlakuje vzduchem. Vzduch pak vytlačuje petrolej do horké trubky výparníku, kde petrolej vře. Jeho páry unikají malou tryskou do směšovače, kde se mísí s atmosférickým vzduchem. Tato vysoce hořlavá směs se následně v rekuperátoru (kolénku) umístěném v prostoru komínku lampy předehřívá (zplodinami odcházejícími z lampy) a již horká se přivádí do hlavice keramického hořáku. V hořáku směs vzduchu a petrolejových par hoří. Teplota plamene je velmi vysoká, spalování dokonalé, efektivní, avšak plamen neobsahuje volné částice uhlíku a proto je nesvítivý. Teprve od velmi horkého plamene je rozehřívána žárová punčoška, která svým povrchem vydává velmi silné světlo (obdobně jako vlákno žárovky).\n\nPunčoška se vyrábí z hedvábí (dříve s příměsí azbestu) nasyceného sloučeninami vzácných zemin, především thoria a yttria. Před prvním použitím se nově nainstalovaná punčoška sirkou zapálí, nechá vydoutnat a shořet. To, co po ní zbude je vlastně jen jakási malá křehká kostra z vypáleného žáruvzdorného popela. A právě tato síťovina vydává v tlakové lampě světlo. Punčoška vydrží v lampě poměrně dlouho. Při denním provozu i několik měsíců, při víkendovém užití klidně rok. Více než samotné svícení jí vadí otřesy při přepravě lampy, při příliš intenzivním pumpování či neopatrném zapalování. Je vždy zapotřebí mít v rezervě jednu punčošku náhradní, protože když se časem zkřehlá a vypálená punčoška protrhne, musí se ihned nahradit novou. Jinak by plamen vyšlehující otvorem v punčošce poškodil sklo lampy. Punčošky jsou \"spotřební materiál\".\n\nLampy tohoto typu se vyrábějí už sto let. Jejich světlo je oslnivě bílé, u větších typů srovnatelné s výkonem čtyřsetwattové žárovky. Tlakovou lampu nelze rozsvítit ihned, její systém je zapotřebí nejprve předehřát buď zapálením trošky denaturovaného lihu nalitého na malou misku pod výparníkem nebo vestavěným rychlopředehřívačem, se kterým trvá start necelou minutu. Nejčastěji vyráběný typ tlakových lamp (odvozený od konstrukce Petromax) má svítivost 500 Cd, výšku 40 cm, nádrž o objemu 1 litr a na jedno naplnění vydrží svítit průměrně 8 hodin.\n\n"}
{"id": "98877", "url": "https://cs.wikipedia.org/wiki?curid=98877", "title": "Armeniapedia", "text": "Armeniapedia\n\nArmeniapedia (též Armenia Encyclopedia) je otevřená internetová encyklopedie. Používá princip wiki, kde může přihlášený uživatel vytvořit článek. Články jsou děleny do kategorií a týkají se Arménie, psané jsou anglicky.\n\n"}
{"id": "98887", "url": "https://cs.wikipedia.org/wiki?curid=98887", "title": "Aichelburg (hrad)", "text": "Aichelburg (hrad)\n\nAichelburg (zvaný také Hrádek) je malý krkonošský hrad. Nachází se na skalnatém úbočí Světlé hory nad řekou Úpou v katastrálním území Velká Úpa, necelý kilometr západně od osady Temný Důl. Je přístupný po vycházkové trase z Horního Maršova. Hrádek je tvořen kamennou vyhlídkovou věží a přilehlou dřevěnou budovou, ve které je umístěna hradní síň.\n\nHrádek byl vystavěn roku 1863 lesním personálem panství Maršov k poctě zesnulého hraběte Bertholda Aichelburga († 1861), po kterém byl pojmenován. Berthold Aichelburg proslul jako dobrý hospodář a mecenáš východních Krkonoš.\n\nStavbu hrádku řídil nadlesní Johann Miksch, slavnostně byl hrádek otevřen 9. září 1863. Hrádek byl postaven ve stylu středověkých tvrzí. V původně kamenné síni byla umístěna busta Bertolda Marii Aichelburga. Z nádvoří se po padacím mostě přes příkop vstupovalo do hlavní síně, odkud byla přístupná věž s vyhlídkou. Klenutý sklep sloužil jako stáj pro dva poníky. Součástí hrádku byly krytá lesní střelnice a nějakou dobu také restaurace, při různých slavnostech se na nádvoří a okolních terasách tancovalo.\n\nOdlehlost a obtížná přístupnost hrádku (zejména z oblíbených Janských Lázní) však vedla k zanedbávání údržby. Poté, co v roce 1883 celé panství zakoupil rod Černín - Morzinů již stavba byla opuštěna, začala chátrat a zanikly i přístupové cesty. Došlo i k propadu stropu hradní síně. Busta byla přesunuta do hrobky Aichelburgů v Horním Maršově. Po celé 20. století již byl hrádek popisován jako zřícenina.\n\nObnovy se ujala v 90. letech 20. století Hradní společnost Aichelburg, která byla za tímto účelem založena v roce 1996 (již 14. října 1995 bylo dohodnuto její založení), přičemž k provedení prvního historického průzkumu došlo v roce 1992. V té době zbyla z původně kamenné stavby kryté dřevěným krovem s šindelovou krytinou jen čtyřboká věž a klenutý sklep. Přístupové cesty byly zničené. \n\nObnova hrádku byla zahájena v roce 1998 a dokončena v roce 1999. 6. listopadu 1999 byla do hrádku vrácena busta Bertholda Aichelburga. Při obnově nebyl hrádek vrácen zcela do původní podoby; namísto původní kamenné síně byla nad zachovalým sklepem postavena budova ze dřeva. Stavba byla provedena z příspěvků okolních obcí, Ministerstva životního prostředí i soukromých dárců. Správa KRNAP obnovila dva historické chodníky. V roce 2000 byl hrádek znovu zpřístupněn veřejnosti.\n\n6. července 2010 došlo na hrádku k neštěstí. Propadl se dřevěný mostek pod skupinou svatebčanů, kteří se na něm shromáždili, aby se společně vyfotografovali. Ze sedmnácti lidí se sedm zranilo. Nejvážněji se zranila nevěsta, kterou přepravil do nemocnice vrtulník záchranné služby. Mostek byl vyměněn za ocelový. V roce 2012 byla zproštěna obžaloby jediná obviněná Lenka Klimešová z krkonošského turistického centra, která měla na starosti údržbu hrádku.\n\n"}
{"id": "98892", "url": "https://cs.wikipedia.org/wiki?curid=98892", "title": "Junkers Ju 88", "text": "Junkers Ju 88\n\nJunkers Ju 88 byl německý dvoumotorový víceúčelový bojový letoun. Firma Junkers Flugzeug- und Motorenwerke (JFM) letoun navrhla v polovině třicátých let jako tzv. \"Schnellbomber\" (rychlý bombardér), který by byl příliš rychlý pro stíhačky tehdejší doby, které ho měly zachytit. Během vývoje a raných provozních období trpěl řadou technických problémů, ale stal se jedním z nejuniverzálnějších bojových letadel války. Stejně jako řada dalších bombardovacích letounů \"Luftwaffe\" sloužil jako bombardér, střemhlavý bombardér, noční stíhač, torpédový letoun, průzkumný letoun, těžký stíhač a konci války jako létající puma.\n\nNavzdory táhlému vývoji se stal jedním z nejdůležitějších letadel \"Luftwaffe\". Výroba na montážních linkách probíhala nepřetržitě od roku 1936 do roku 1945 a vzniklo kolem 16 000 letounů typu Ju 88 v mnoha variantách, což je více než jakéhokoliv jiného dvoumotorového německého letadla této doby. Během výroby zůstala základní konstrukce letadla nezměněna.\n\nVznikl na základě požadavku německého ministerstva letectví z roku 1935 na tzv. \"Schnellbomber\" (rychlý bombardér), který by měl nosnost 500 - 800 kg pum a maximální rychlost okolo 500 km/h. První prototyp Ju-88 V-1 s dvanáctiválcovým motory DB 600A o výkonu 746 kW vzlétl nad městem Desava v prosinci 1936. Byl to celokovový, obratný středoplošník, který se rychlostí vyrovnal všem tehdejším stíhačkám a mohl si dovolit i akrobacii. Dosahoval rychlost kolem 580 km/h, ale při plném zatížení (munice atd.) klesla jeho rychlost na 450 km/h. Další prototyp Ju-88 V-6 s motory Jumo 211B-1 v březnu 1939 dosáhl rychlostního rekordu, když na 1000 km dlouhé trati odvezl 2000 kg nákladu při rychlosti 517 km/h.\n\nNa přelomu let 1939 a 1940 se začala vyrábět sériová verze Ju-88 A-1, která byla sice pomalejší než prototyp, ale měla větší nosnost. Stroj měl originálně řešenou přetlakovou kabinu - tzv. \"Vollschitkanzel\", v níž byla soustředěna celá posádka. Předpokládalo se, že taková konfigurace posílí morálku posádky. Nevýhodou však byla stísněnost kabiny, v níž se tlačili 4 členové posádky. Výzbroj tvořily 3 kulomety MG 15: jeden před druhým pilotem pro střelbu dopředu, jeden na ochranu vrchní části zadní polosféry a třetí byl umístěn v nesymetricky uložené pancéřové vaně pod kabinou a chránil spodní část zadní polosféry. 1800 - 2400 kg pum stroj nesl jednak na závěsníkách pod křídly, ale i ve vnitřní pumovnici. Bombardovací Junkersy 88 byly vybaveny i aerodynamickými brzdami pro střemhlavé bombardování. Další verze Ju-88A-2 mohla nést malé raketové motory pro zkrácení startu.\n\nPozdější verze A-4, měla kromě delších křídel i větší nosnost pum. Pod křídly stroje této verze odnesly po jedné 1000 kg pumě. Během bitvy o Británii se ukázala obranná výzbroj jako nedostatečná a verze A-4 proto dostala silnější kulomety MG 81 (jeden vpředu, dva vzadu nahoře a jeden nebo dva MG 81Z vzadu dole, někdy i dva na bocích) a ještě jeden MG 131 pro střelbu dopředu. Z této verze vycházelo i mnoho dalších variant, jak bylo stroj určený k odřezávání přehradových balónů, torpédový bombardér nebo těžký stíhač.\n\nNa přelomu let 1943 a 1944 se objevila verze Ju-88S, která dostala výkonné motory BMW 801, měla jen tříčlennou posádku a jen jeden obranný kulomet. Její hlavní obranou byla vysoká rychlost, která strojem umožňovala operovat i přes den. Pozdější verze S dosahovaly rychlosti až 615 km/h. Verze Ju-88 S-2 měla nosnost až 3000 kg pum.\n\nPrůzkumná verze D (D-0 až D-5) z roku 1940, byla vybavena třemi kamerami a přídavnými nádržemi. V roce 1944 ji nahradila verze T s hvězdicovými motory. Verze C (C-1 až C-4), odvozená od základní bombardovací verze A-1, byla těžký stíhač. Verze C-4, které bylo vyrobeno asi 100 ks, byla již odvozena od bombardovací verze A-4, měla proto delší křídla a silnější výzbroj. Na strojích verze C-6 se poprvé objevila zbraňová konfigurace označována \"Schräge Musik\", což byly šikmo dopředu střílející kanóny, poměrně účinné proti spojeneckým bombardérům. Některé stroje byly vybaveny radiolokátor FuG 202. Verze R byla také stíhací, byla však poháněna hvězdicovými motory. Obě tyto stíhací verze v noci často operovaly nad britskými letišti.\n\nÚspěch získala také noční stíhací verze G, která se do výzbroje dostala koncem roku 1943. Tento typ měl zesílené ocasní plochy, vylepšenou pancéřovou ochranu a nové motory BMW 801. Neměl prosklenou přední část kabiny ani spodní pancéřovou vanu, místo toho však mohl nést baterii kanónů MG 151/20 ráže 20 mm. Původně se počítalo se šesti, ale později musel být jejich počet snížen na 4, protože při střelbě byla posádka jejich záblesky oslňována. Pasivní obranu tvořil jeden dozadu střílející kulomet MG 131. Stroje také dostaly radary FuG 220 SN-2, zařízení FuG 227 Flensburg. Ju-88 této verze často pronásledovaly britské bombardéry až nad jejich domovské základny. Jeden stroj tak omylem přistál na anglickém letišti a Britům se tak do rukou dostalo zařízení \"Flensburg\", které bylo naváděné na jejich výstražné radary Monica. Ty se proto zanedlouho přestaly používat. Němci také používali radiolokátor FuG 228 Lichtenstein, který měl měnitelnou frekvenci, což podstatně ztěžovalo jeho rušení. Na Ju-88 byly nainstalovány i mnohé jiné přístroje včetně FuG 240 Berlin, což byla kopie britského zařízení H2S ukořistěného z jednoho ze sestřelených britských bombardérů. Verze G-6, která se objevila v polovině roku 1944, dostala opět řadové motory (Jumo 213A-1) a šikmo pálící kanóny \"Schräge Musik\". Noční stíhací verze Ju-88 zničily více spojeneckých nočních bombardérů, než všechny ostatní typy dohromady. Od verze G byla odvozena i průzkumná verze H.\n\nPoslední verze byla označena P a měla sloužit v boji proti tankům, na co byla vybavena protitankovým kanónem PaK 40 ráže až 75 mm (verze P-1) nebo lehčím 37 mm BK 3,7 (verze P-2) nebo BK 5 ráže 50 mm (verze P-4). Němci laborovali i s výzbrojí jako byly plamenomety (např. NSGr 2) a raketomety (např. RZ 65), tyto komplikované experimenty však přerušil konec války.\n\nPřed koncem války Němci vyrobili i několik speciálních Junkersů 88 přestavěných na bezpilotní létající pumy tzv. Mistel. Stroje byly naloženy výbušninami a řízeny byly z menšího stíhacího stroje (Bf 109 nebo Fw 190) připevněného z vrchu zvláštní konstrukcí k jejich trupu. Pilot stíhačky nejprve doletěl s celým mistely k cíli, na který nasměroval stroj, oddělil se od Junkersu a unikl. Mist letěl nasměrován na cíl udržujíc směr pomocí gyroskopů.\n\nCelkem bylo vyrobeno asi 15 000 ks Ju-88 všech verzi. Jako další vývojové typy vznikly stroje Ju 188 a Ju 388.\n\n\n\n"}
{"id": "98899", "url": "https://cs.wikipedia.org/wiki?curid=98899", "title": "Mistrovství Evropy v ledním hokeji 1921", "text": "Mistrovství Evropy v ledním hokeji 1921\n\n6. mistrovství Evropy v ledním hokeji se konalo 21. února ve Stockholmu ve Švédsku. Do historie vešlo jako nejkratší, protože se ho zúčastnila pouze dvě mužstva. První mezinárodní titul zde získali hokejisté Švédska.\n\nNa kongresu LIHG, který se konal během hokejového turnaje na OH v Antverpách, bylo československým zástupcům nabídnuto pořadatelství ME 1921. Důvodem bylo, že československý hokejový svaz byl přímým nástupcem Českého svazu hokejového v LIHG (členství Čech v LIHG nikdy nezaniklo, bylo jen převedeno na Československo), který byl posledním mistrem Evropy a měl být pořadatelem ME 1915.\nČeská strana ale pořadatelství odmítla z obavy ze špatného počasí a nabídla pořadatelství Švédsku. Švédská strana tuto nabídku přijala. Účast na turnaj přislíbily všechny země, které se zúčastnily OH v Antverpách (Kanada, USA, Švýcarsko, Francie, Belgie a Československo). Turnaj měl být druhým mistrovstvím světa, ale zámořské i evropské týmy postupně odmítly vážit dlouhou cestu na sever Evropy. Českoslovenští hokejisté se však jako obhájci titulu mistra Evropy (navazovali přirozeně na české účasti na předválečných mistrovstvích) přijet rozhodli. Domácí byli za tuto skutečnost vděčni a soupeři dovolili v dějišti odehrát dvě přípravná střetnutí proti tamním klubům.\n\nJediné utkání mistrovství se hrálo na stadiónu, který sloužil při Letních olympijských hrách v roce 1912 za umělého osvětlení. Než si českoslovenští hráči na tuto novinku zvykli, rychle prohrávali. Přes zlepšení ve druhé části střetnutí již náskok soupeře nedokázali dohnat. Domácí publikum pak oslavovalo zdařilou odvetu za utkání o bronzové medaile z olympiády, která se konala o rok dříve.\n\n\n Švédsko – Československo 6:4 (4:1, 2:3)\n\n21. února 1921 – Stockholm (Olympiastadion)\nBranky: 1:0 Lundell, 2:0 Burman, 3:0 Burman, 4:0 Johansson-Brandius, 5:1 Johansson-Brandius, Burman (tento gól Česká strana neuznává), 6:4 Burman – 4:1 Pešek-Káďa, 5:2 Šroubek, 5:3 Loos, 5:4 Jirkovský.\nRozhodčí: Raoul Le Mat (USA)\nVyloučení: (2pol) Lindqvist na 2 min, (2pol) Lundell na 2 min – (1pol) Palouš na 2 min.\nDiváků: 6 000\n\nŠvédsko: Säfwenberg – Lindqvist, Lundell – Johansson-Brandius, Burman, Svensson – Arwe\n\nČSR: Wälzer – Palouš, Vindyš – Jirkovský, Šroubek, Pešek-Káďa – V. Loos.\n\n1. Švédsko\nBrankáři: Sven Säfwenberg.\nObránci: Einar Lundell, Einar Lindqvist, (Erik Abrahamsson nenastoupil).\nÚtočníci: Wilhelm Arwe, Erik Burman, Georg Johansson-Brandius,Einar Svensson, (Gunnar Galin a Louis Woodzack nenastoupili).\n\n2. Československo\nBrankáři: Karel Wälzer, (Jan Hamáček nenastoupil).\nObránci: Jan Palouš, Otakar Vindyš, (nenastoupil Karel Hartmann).\nÚtočníci: Josef Šroubek, Karel Pešek,Jaroslav Jirkovský, Valentin Loos, (Jan Fleischmann, Karel Kotrba a Trachta nenastoupili).\nVedoucí výpravy: předseda svazu J. Říha.\n\n\n"}
{"id": "98904", "url": "https://cs.wikipedia.org/wiki?curid=98904", "title": "Papoušek", "text": "Papoušek\n\nPojem papoušek se užívá ve více významech:\n\n\n\n"}
{"id": "98905", "url": "https://cs.wikipedia.org/wiki?curid=98905", "title": "Romain Sardou", "text": "Romain Sardou\n\nRomain Sardou (* 6. ledna 1974, Boulogne-Billancourt) je francouzský spisovatel, žije ve Švýcarsku v Neuchâtelu. Jeho babička Gertruda Finková je narozena v Příšovicích. Pochází z umělecké rodiny, jeho otcem je zpěvák Michel Sardou a dědečkem herec Fernand Sardou.\n\n\n\n"}
{"id": "98909", "url": "https://cs.wikipedia.org/wiki?curid=98909", "title": "Syndicate", "text": "Syndicate\n\nSyndicate je strategickou real-time strategii z izometrického pohledu od společnosti Bullfrog Productions.\n\nHra vznikla v roce 1993 pro systémy MS-DOS, jako jedna z prvních strategií používala rozlišení 640×480, což bylo v té době poměrně vysoké rozlišení. V době svého vzniku byla hra velice dobře hodnocena a získala si velkou popularitu, jak svou hratelností a tak originální myšlenkou, čímž byla společnost Bullfrog Productions známá.\n\nVe hře se stanete majitelem Syndikátu a vaším cílem je podmanit si celý svět. K tomu máte svoje agenty, které řídíte během akce ze vzducholodi. Během každé akce použijete až 4 agenty, kteří disponují různou výzbrojí a výstrojí. Každá akce, která proběhne, se odehrává na území cizího státu a pokud uspějete, daný stát se stane součástí vašeho Syndikátu. Vlastněný stát vám odvádí daně, jejich výši si můžete určit sám. Samozřejmě jsou zde další jiné syndikáty, jejichž zájmy jsou v rozporu s vašimi, což se vám snaží zabránit pomocí jejich vlastních agentů.\n\nHra obsahuje dva režimy, strategický a taktický. V taktickém režimu rozhodujete o tom, jaký stát si vyberete pro vaši nadcházející akci, nastavujete výši daní, vybíráte agenty pro nadcházející akci a vybíráte pro ně zbraně a vybavení. V tomto režimu také ovlivňujete vývoj nových zbraní a výstroje. Kromě tohoto můžete upravovat samotné agenty pomocí různých kybernetických doplňků, jako jsou nové oči nebo mozek, případně měnit celé orgány a části těla jako jsou srdce, ruce nebo nohy. Například pomocí nového hrudníku se zvýší odolnost daného agenta. Také tyto kybernetické doplňky se vyvíjejí a přináší vyšší výkon nebo odolnost.\n\nVe strategickém režimu probíhá vlastní akce díky níž získáte daný stát do državy. Během mise ovládáte agenty v průběhu celé jejich mise. Myší vybíráte místo, kam mají jít nebo po kom mají střílet. Zbraně nebo výstroj se vybírají ve společném panelu. Je možné také ovlivňovat rychlost a reakce agentů zvýšením hladiny hormonů pomocí posuvníků v barevných pruzích.\n\nNáplní mise jsou různé úkoly, od zabití či zajmutí důležité osoby, přes postřílení všech agentů v městě nebo případnou kombinací všeho. Misi zpestřují nové druhy zbraní, které vlastníte nebo které vlastní nepřátelští agenti. Občas se stane, že je potřeba dojít na důležité místo včas, jinak vás předběhnou cizí agenti a mise není splněna (protože odstraní objekt vašeho zájmu).\n\nPřibližně po roce vydala společnost Bullfrog datadisk, který se později stal součástí novější edice hry Syndicate Plus. Syndicate Plus obsahuje nové mise a také multiplayer pro sítě IPX/SPX (tehdejší standard). Hra také existuje již ve španělské verzi, ale jinak neobsahuje významnější změny.\n\nV roce 1996 vydala společnost Bullfrog očekávané pokračování jménem Syndicate Wars. Tentokrát se hra moc neujala a byl z ní propadák. Hra neobsahovala téměř nic nového, jen byla přepracována grafika do skutečného 3D engine, hra však obsahovala spousty nedodělků typu - spritové postavičky v 3D engine - a celkově bylo vidět, že sází zejména na věhlas původní hry.\n\n19. února 2012 vydala společnost EA novodobou předělávku původního Syndicate. Hra je z pohledu 1. osoby stejně jako jeho předchůdce Syndicate Wars. Remake také mění styl hry z taktické střílečky na v dnešní době velmi oblíbené FPS. Hra nese název Syndicate, protože se jedná o remake.\n"}
{"id": "98916", "url": "https://cs.wikipedia.org/wiki?curid=98916", "title": "Pec pod Sněžkou", "text": "Pec pod Sněžkou\n\nPec pod Sněžkou (dříve Velká Úpa III, německy \"\", česky dříve \"Pecr\") je město v Královéhradeckém kraji na severovýchodě Čech. Město leží v Krkonoších na řece Úpě a Zeleném potoku. Žije zde  obyvatel. Město se rozkládá na ploše 5214 ha.\n\nPec pod Sněžkou je významným horským střediskem zimní i letní rekreace a významným centrem cestovního ruchu. Přímo ve městě se nachází lyžařský areál, který je součástí největšího lyžařského resortu v Česku SkiResortu ČERNÁ HORA - PEC. Na území obce se nachází nejvyšší hora České republiky Sněžka a Studniční hora.\n\nVe městě je též sídlo Správy Krkonošského národního parku a horské služby. V Peci pod Sněžkou končí silnice II/296 z Mladých Buků a několik autobusových linek.\n\nJe několik teorií o původu názvu města. Původně se převážně německá horská obec nazývala kvůli zavedení číslovaní v 18. století \"Gross Aupa III\", teda česky \"Velká Úpa III\". Už v té době místní používali raději jméno \"Petzergrund\" (v místním německém dialektu doslova \"Medvědí důl\"), to se později zkratilo na \"Petzer\", česky \"Pecr\". Teprve za První republiky vznikl český název \"Pec v Krkonoších\". Současný název se začal užívat až několik let po druhé světové válce. Podle české teorie nese město svůj název podle historických tavicích pecích, které v ní kdysi stály. Kronikář obce Stefan Dix se oproti tomu zmiňuje, že název měl vzniknout buď z místní německé nadávky \"Peetzer\" - udavač, nebo že město odvodilo svůj název od západokrkonošského německého názvu pro medvěda - \"Petz\". V Hospodě Na Peci ještě v roce 1947 visel obraz údajně posledního medvěda zastřeleného v Krkonoších s poznámkou „Obří důl 1804“. I podle toho mohla obec údajně získat své pojmenování.\n\n\n\nNejstarší osídlení oblasti je doloženo z hornické osady Obří důl, odkud pochází i první přesný záznam o dolování z roku 1511. V dolech byly těženy hlavně měděné rudy a arsenopyrit. Poslední těžba v Peci proběhla v roce 1959, kdy byla definitivně ukončena po téměř 450 letech.\n\nObec Pec pod Sněžkou vznikla ale až v druhé půli 16. století, kdy byla jednou ze tří částí Velké Úpy. Jednalo se o důsledek těžby dřeva a rozsáhlému mýcení lesního porostu v oblasti. První písemná zmínka o Peci pod Sněžkou je z roku 1790.\n\nSoučástí katastru města je i nepatrná část historického Slezska, ležíci severovýchodně od horského hotelu Luční bouda. Dotčené území náleželo do roku 1959 k Polsku (resp. k Německu do roku 1945).\n\nNovodobou dominantou města je devatenáctipatrový a padesátimetrový hotel Horizont, projekt vznikl v roce 1964 a jeho výstavba započala roku 1971.\n\nLyžařské středisko Pec pod Sněžkou nabízí od zimy 2015/16 odpojitelnou čtyřsedačkovou lanovku Zahrádky Express, také čtyřsedačkovou lanovou dráhu na Hnědý vrch, deset lyžařských vleků s přepravní kapacitou 11 680 osob za hodinu, 12,5 km sjezdovek, freestyle park, nejdelší a nejlépe osvětlený svah pro večerní lyžování, 900 m dlouhou bobovou dráhu, ledový kanál na snowtubing a množství běžeckých tras. SkiResort Černá hora – Pec tvoří největší české lyžařské středisko s nabídkou 41 km sjezdovek na 1 skipas.\n\nPřes nedalekou osadu Růžový Důl vede moderní čtyřsedačková kabinková dvouúseková lanovka na Sněžku.\n\n\n"}
{"id": "98917", "url": "https://cs.wikipedia.org/wiki?curid=98917", "title": "Mosad", "text": "Mosad\n\nMosad ( , \"ha-Mosad le-modi'in u-le-tafkidim mejuchadim\", ) je zpravodajská služba Izraele s vnějším polem působnosti (tj. rozvědka). Oficiálně vznikl 2. března 1951, svou činnost zahájil 1. dubna 1951. Původní název Mosadu („Institutu“) zněl \"Institut pro koordinaci\" (ha-Mosad le-Teum), svůj nynější název získal v roce 1963. Do jeho kompetence spadá sběr informací, plánování a provádění zvláštních operací mimo území Státu Izrael a dále pak koordinace všech aktivit zpravodajských služeb Izraele v zahraničí (podobnou funkci plní CIA Spojených států amerických nebo MI6 Spojeného království).\n\nCentrála Mosadu sídlí v Tel Avivu. V čele stojí ředitel, který je přímo zodpovědný premiérovi, protože Mosad nepodléhá kontrole izraelského parlamentu (Kneset).\n\nV Mosadu pracuje přibližně 1200 zaměstnanců (např. koncem roku 1980 jich měl až 2000). Mosad je civilní služba a neužívá vojenské hodnosti. Přesto je mezi zaměstnanci hodně důstojníků. Své hodnosti ale získali při službě v Izraelských obranných silách (IOS).\n\nMosad je rozdělen do osmi oddělení:\n\nV roce 1940 bylo, jako odezva na masivní zatýkání členů Hagany britskou kriminální policií, zřízeno samotnou Haganou kontrašpionážní oddělení zaměřené na Židy spolupracující s britskou správou a židovské extremisty z organizace Irgun. V tom samém roce vzniklo i tzv. arabské oddělení. Koncem roku 1940 pak došlo k vytvoření zpravodajské služby Šaj, pod kterou příslušela kontrašpionáž. V roce 1942 byla do Šaj začleněna všechna zpravodajská oddělení Hagany pod krycím názvem Výbor pro péči o vojáky. V srpnu 1948 byla začleněna do IOS jako její zpravodajská služba.\n\nPalmach (zkratka z Plugot Machac – „Úderné roty“) byly motorizované útvary založené Haganou v roce 1941. Jejich součástí byla i tzv. Syrská četa, která úzce spolupracovala s britskou Special Operations Executive (Útvarem zvláštních operací). Příslušníci Syrské čety se rekrutovali z Židů, kteří hovořili plynně arabsky a dokázali se bez problémů infiltrovat do určeného prostředí. Princip těchto čet, jejichž příslušníci plnili nejen zpravodajské, ale i diverzní úkoly, se osvědčil natolik, že později vznikly např. i Balkánská či Německá četa.\n\nSoučást Palmachu, krycí jméno Arabské čety bylo Šahar (hebrejský název Mista aravim), založena roku 1943. Jejím úkolem byla zpravodajská, špionážní a diverzní činnost v arabské Palestině. Pracovala již plně ve službách Hagany a Židovské agentury. V srpnu 1948 byla společně s Šaj začleněna do IOS jako její zpravodajská služba.\n\nZpravodajské oddělení generálního štábu Hagany. Jeho prací bylo získávat informace a podklady pro válečné operace sběrem v poli a vytěžování (výslechy) zajatců.\n\nV 30. letech 20. století bylo území dnešního Izraele pod mandátní správou Velké Británie. Na tomto území žilo vedle sebe arabské a židovské obyvatelstvo v ovzduší neustálého napětí, které čas od času explodovalo do násilných činů. Vojenské jednotky Velké Británie měly za úkol udržovat klid a paralyzovat oba znepřátelené tábory. Proto byly také oběma stranami považovány za jednotky okupační.\n\nV roce 1929 vznikla na území Palestiny Židovská agentura, která měla za úkol nejen vytvářet jakousi židovskou obdobu místní správy, ale i zabezpečovat přistěhovalectví a osídlování území. Ta, společně s milicemi Hagany (předchůdkyní budoucích Izraelských obranných sil) začala počátkem 40. let 20. století systematicky sbírat a vyhodnocovat informace o protivnících.\n\nJedním z prvních „sběračů“ informací byl Ezra Danin, který pro svou práci využíval své četné osobní styky v arabském prostředí. Postupem času se počet takových operativců zvětšoval. K získávání informací o protivníkovi, tj. Arabech, byli využíváni zejména informátoři arabského původu, kteří to dělali buď pro peníze, nebo pro výhody, které jim mohla židovská správa nabídnout. Informace byly poté předávány zpravodajským důstojníkům Hagany a politickému oddělení Židovské agentury. Dalším ze zakladatelů špionáže v Palestině byl Re'uven Zaslanski, absolvent fakulty orientálních studií Hebrejské univerzity. Ten společně s Daninem položil základy izraelského zpravodajství, když obecně definoval zásady, které by tato služba měla mít.\n\nPřímý předchůdce Mosadu se nazýval Politická sekce (hebr. ha-machlaka ha-medinit) a vznikl při izraelském ministerstvu zahraničí. Byl tvořen vesměs příslušníky rozpuštěné Šaj a politického oddělení Židovské agentury. V roce 1951 byla Politická sekce rozpuštěna, její šéf B. Guriel propuštěn. Následovala tzv. „vzpoura špionů“, tj. pracovníků Politické sekce (ti argumentovali, že zrušení Politické sekce znamená přímé ohrožení izraelské zpravodajské činnosti). Vzbouřenci byli zčásti propuštěni a zbylým byla omezena činnost. Nově vzniklý Mosad byl vyňat z působnosti Ministerstva zahraničí.\n\nJména šéfů Mosadu patřila v Izraeli vždy k nejutajovanějším informacím. Pokud se o nich v tisku objevila zmínka, vždy byli označováni pouze počátečním písmenem svého příjmení. Tato praxe byla ukončena v roce 1995, kdy po atentátu na Jicchaka Rabina byla veřejně oznámena abdikace šéfa Mosadu Š. Šavita (dosud uváděného jako „Š“).\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "98919", "url": "https://cs.wikipedia.org/wiki?curid=98919", "title": "Sahure", "text": "Sahure\n\nSahure, též Sefrés (řecky) byl egyptským faraonem 5. dynastie. Na trůn nastoupil po králi Veserkafovi., vládl přibližně v letech 2428–2416 př. n. l.\n\nSahure se během své vlády výrazně zapsal do dějin starého Egypta, podobně jako jeho předchůdce velmi podporoval kult boha Rea. Dovršil reformy, které zahájil jeho předchůdce Veserkaf. Za účelem získání otroků vyslal válečnou výpravu do Núbie, kde údajně, podle jednoho jeho nápisu, navíc ukořistil 822 941 kusů dobytka. Zorganizoval také výpravy na Sinaj a do Núbie, kde měly za úkol získat zlato, měď, tyrkys (tyrkys se těžil ve Wádí Magháře na Sinaji) a diorit (diorit se nacházel západně od Abú Simbelu), jednu výpravu vyslal dokonce až na území dnešního Libanonu (do Byblu), kde měla za úkol získat cedrové dřevo a krásné asijské ženy, aby si doplnil svůj harém. Obchodoval i s Puntem. Po jeho smrti jej vystřídal na trůnu Neferirkare, který zdědil velice mocnou říši.\n\nPyramidu si Sahure nechal postavit poblíž dnešního Abúsíru v blízkosti Veserkafova slunečního chrámu a založil tím abusírské královské pohřebiště. V porovnání s pyramidami králů Chufua a Chafreho nepůsobila tolik velkolepě. Její základna měřila 78,1x78,1 metru a dosahovala výšky 49,6 metrů. Pohřební komora, která se nachází na úrovni základny přesně pod špicí samotné pyramidy je neobvykle rozměrná, její rozměry jsou 15,3x15,x3,6 metru, její strop byl tvořen mohutnými vápencovými bloky, jež byly proti sobě vzpříčené vážily okolo 50 tun. Neodolaly však tíze částí pyramidy, které byly nad nimi, a zbortily se, pohřební komora je tedy nepřístupná. V blízkosti pyramidy se nacházejí trosky zádušního chrámu. Tento chrám měřil na délku přes 100 metrů, na šířku okolo 50 metrů. Vzestupnou cestou byl spojen s údolním chrámem, jenž byl tvořen dvěma budovami, které však nebyly stejně vysoké, a kolonádami, u nichž začínaly rampy, které vedly až k břehům Nilu.\n\nZádušní chrám faraona Sahure se rozprostíral nad vzestupnou cestou směřující od nilského přístavu k jeho pyramidě. K upřesnění polohy chrámového komplexu došlo až po roce 1994, z podnětu tehdy generálního inspektora egyptských památek Hawasse, na místech, kde na začátku 20. století ukončil výzkumy německý archeolog Borchardtem. Na vzestupnou cestu, v délce asi 200 m, navazují bohatě zdobené bloky z červené žuly zádušního chrámu. Jsou zde scény o návratu lodí ze země Punt (historicky zřejmě u východních hranic Súdánu ), včetně zobrazení námořní lodě s veslující posádkou . Do zádušního chrámu se vstupovalo dlouhou síní, za ní se pokračovalo do otevřeného dvora s řadou sloupů ve tvaru palmových stvolů. Původní výzdoba se zachovala jen ve zlomcích. Dá se předpokládat, že pokračování vykopávek odhalí další památky z období 5. egyptské dynastie (2435–2306 př.Kr.).\n\n"}
{"id": "98920", "url": "https://cs.wikipedia.org/wiki?curid=98920", "title": "Petrovsko-Razumovskaja (stanice metra v Moskvě)", "text": "Petrovsko-Razumovskaja (stanice metra v Moskvě)\n\nPetrovsko-Razumovskaja () je jedna ze stanic moskevského metra na jeho deváté lince. Jedná se o přestupní stanici mezi Serpuchovsko-Timitjazevskou a Ljublinsko-Dmitrovskou linku metra.\n\nPetrovsko-Razumovskaja je podzemní, trojlodní, raženou, sloupovou (západní sál) a sloupovo-stěnovou (východní sál) stanicí. Založena byla hluboko pod zemí, 61 m. Co se západního sálu týče, poloměr bočních lodí činí 4,25 m, u střední lodě potom 4,75 m. Jednotlivé sloupy se nacházejí v místech mezi dvěma loděmi; tvoří celkem dvě řady mající rozestup 6 m. Stanice má dva vestibuly - severní nadzemní (otevřen v roce 1991, rozšířen v roce 2016 a rekonstruován v roce 2017), který se nachází na křižovatce ulic \"Linii\" \"Okťábrskoj Železnoj Dorogi\" a \"Lokomotivnyj projezd\", a který je spojen jak s východním tak západním sálem prostřednictvím eskalátorů a jižní podzemní, ze kterého východy směřují na ulici \"Dmitrovskoje šosse\" a který je spojen pouze s východním sálem.\n\nNa obklad stanice byl použit na stěny a sloupy bílý mramor, na slepém konci střední lodě jsou umístěny dekorativní vázy s umělými květinami. Podlahu tvoří tmavá žula.\n\nPetrovsko-Razumovskaja byla otevřena jako součást úseku Savjolovskaja - Otradnoje 7. března roku 1991. Patří k vytíženějším ze stanic, denně zde do vlaku podzemní dráhy nastoupí a z něj vystoupí kolem 80 až 90 tisíců lidí. Od 16. září 2016, kdy byla plně zprovozněn úsek Marina Rošča - Petrovsko-Razumovskaja na Ljublinsko-Dmitrovské lince, se jedná o stanici přestupní a zároveň dočasně konečnou na Ljublinsko-Dmitrovské lince. Západní a východní sál jsou navzájem propojeny přechodem. Ze západního sálu míří obě linky na jih směrem do centra, kdežto z východního sálu se vlaky vydávají severním směrem.\n\n"}
{"id": "98923", "url": "https://cs.wikipedia.org/wiki?curid=98923", "title": "Bullfrog Productions", "text": "Bullfrog Productions\n\nBritskou společnost Bullfrog Productions založili v roce 1987 Les Edgar spolu s Petrem Molyneuxem. Jejich cílem bylo tvořit originální počítačové hry s unikátním příběhem a velkou hratelností v malé skupině lidí. Molyneux, velmi schopný designér a programátor, byl pilířem celé firmy a díky němu vznikaly celé desetiletí v Bullfrog Productions herní trháky.\n\nElectronic Arts (EA), jež byla v roce 2000 v dominantní pozici na trhu, masivně skupovala menší vývojářská studia, což vedlo i k akvizici Bullfrog Productions. Peter Molyneux byl proti tomu a z firmy odešel. Díky jeho ztrátě začala společnost upadat, až byla původní skupina v srpnu 2001 rozpuštěna. EA si nechala značku do roku 2004.\n\n"}
{"id": "98925", "url": "https://cs.wikipedia.org/wiki?curid=98925", "title": "Josef Šroubek", "text": "Josef Šroubek\n\nJosef Šroubek (2. prosince 1891 Praha – 29. srpna 1964 Praha) byl český fotbalista a lední hokejista. V ledním hokeji se zúčastnil deseti mistrovství Evropy a tří olympiád, které byly zároveň též mistrovstvími světa. Vstřelil první gól reprezentačního týmu nově vzniklého Československa v mezinárodním zápase. Mezi jeho záliby patřily automobilové závody, výtvarná činnost a fotografování. Vyšel ze secesního piktorialismu, ale spolu s Adolfem Schneebergerem, Jaromírem Funkem a Josefem Sudkem byl kvůli kritice nízké náročnosti a starých manýr vyloučen z Českého klubu fotografů amatérů v Praze (1922). Spolu s jmenovanými založil Českou fotografickou společnost (1924), otevřenou profesionálům. V roce 2008 byl in memoriam uveden do Síně slávy českého hokeje.\n\nJosef Šroubek hrál od mládí především fotbal. Začínal s ním ve Spartě Praha v roce 1905. Často však přestupoval (SK Slavia Praha, Viktoria Žižkov, SK Židenice). Jednou hrál také za fotbalovou reprezentaci. Znovu ve fotbalové Spartě hrál jako spojka s Pilátem v letech 1913 až 1933.\n\nMnohem více se však na mezinárodním poli prosadil v hokejovém dresu. Lední hokej hrál od roku 1910 za ČSS Praha a velmi brzy se stal důležitým hráčem hokejové reprezentace. Byl členem mužstva, které získalo první titul mistra Evropy. Po první světové válce k němu přidal další tři. Největší slávu si však získal, když vstřelil jediný gól československé reprezentace na Letních olympijských hrách v roce 1920, který znamenal zisk bronzových medailí. Reprezentoval celkem ve 40 zápasech, v nichž vstřelil 18 gólů. Zúčastnil se také ZOH 1924 a 1928.\n\nVýtečný technik i v hokeji měnil klubový dres, když hrál rok za Spartu Praha, a následně v roce 1924 zamířil do Slavie Praha. Byl velmi populární.\n\n\n"}
{"id": "98926", "url": "https://cs.wikipedia.org/wiki?curid=98926", "title": "Genetické výzkumy o Etruscích", "text": "Genetické výzkumy o Etruscích\n\nPodle výsledků genetické studie zveřejněné 15. května 2006 pravděpodobně nelze starověké Etrusky považovat za předky dnešních Toskánců. \n\nVědci na Stanfordově univerzitě jako první využili statistické počítačové modelování k simulaci demografických procesů, které ovlivnily populaci dnešního Toskánska za období zhruba 2500 let.\n\nVýzkumníci použili nově vyvinutý software „Serial SimCoal“ pro simulaci dat založených na různých populačních scénářích, jako je konstantní malý (25 000 žen) či konstantní velký (300 000 žen) populační rozsah, při uvážení rozpínající se populace a populace zahrnující migraci a selekci. I přes široký záběr těchto scénářů nebyli schopni najít souvislost mezi pozorovanými archeologickými daty a simulacemi. \n\nBývalá studentka Standfordské Univerzity Christiana Anderson vyvinula tento software ve spolupráci s Elizabeth Hadly, profesorkou biologie. Jedná se o výpočetně náročnou techniku, která zároveň vyžaduje data DNA získaná od mnoha jedinců. Použila tento postup původně pro analyzování DNA nalezené v pozůstatcích malých savců pocházejících ze starověku. Nyní byla tato metoda použita vůbec poprvé pro analyzování DNA starověkých lidí. Etruskové jsou jedinými předklasickými obyvateli Evropy, kteří byli do dnešního dne v tomto rozsahu geneticky analyzováni.\n\nV roce 2004 italští genetikové extrahovali mitochondriální DNA z kostních pozůstatků 27 lidí považovaných za Etrusky, nalezených v šesti různých nekropolích v Toskánsku. Předmětem výzkumu byly ženy, protože na rozdíl od mužského chromozomu Y je možno najít v každé buňce mnoho kopií mitochondriální DNA a tudíž je snadnější ji extrahovat. Tato data dosud představují jednu z nejlepších kolekcí DNA starověkých lidí, která v současnosti existuje. Předmětem sběru dat bylo také 49 lidí, obývajících region v dnešní době. \n\nPřestože údaje získané z obou skupin vykazovaly několik podobností, nemohli je výzkumníci charakterizovat jako významné. \nPo provedení simulační studie se nepodařilo prokázat vztah mezi moderním obyvatelstvem a Etrusky coby jeho předky. Nebylo možné najít odpovídající vazby v modelu přímé linie příbuznosti. \nDůsledné testování potom v podstatě vyloučilo genetické pouto mezi Etrusky, starověkými obyvateli centrální Itálie, a současnou populací žijící v tomto regionu. \n\nTato zjištění jsou významná, protože zpochybňují v současnosti běžnou domněnku, že obyvatelé určitého regionu jsou potomky jeho dřívější populace. Zároveň na základě těchto výsledků vyvstávají četné další otázky, jako \"co se stalo s Etrusky?\" Je to stimulující problém pro archeology a sociální výzkumníky, najít možnou příčinu geneticky prokázaného zeslábnutí etruské populace. Výsledky experimentu totiž naznačují, že se mohlo jednat o poměrně prudký skok.\n\nZjištěné nálezy naznačují, že nějaká významná událost buďto náhle vymýtila Etrusky, nebo úzkou elitní skupinu jejich populace, která měla jen málo společného s lidmi, kteří se později stali skutečnými předky moderních Toskánců. \n\nVýsledky testování jsou popsány v dokumentu „Serial Coalescent Simulations Suggest a Weak Genealogical Relationship Between Etruscans and Modern Tuscans“ (řadová koalescentní simulace odhaluje slabou genetickou příbuznost mezi Etrusky a dnešními Toskánci) publikovaném 15. 05. 2006 v on-line verzi PNAS (Proceedings of the National Academy of Sciences of the United States of America). Na tomto dokumentu spolu s docentkou antropologie Joannou Mountain spolupracoval bývalý postgraduální student Standfordské Univerzity Uma Ramakrishnan a dále M. S. Belle a Guido Barbujani z Ferrarské Univerzity v Itálii.\n"}
{"id": "98927", "url": "https://cs.wikipedia.org/wiki?curid=98927", "title": "Milan Kopic", "text": "Milan Kopic\n\nMilan Kopic (* 23. listopadu 1985 v Pelhřimově) je český fotbalový obránce, momentálně bez angažmá.\n\nKariéru začínal v FK Humpolec, pak se přesunul do Jihlavy. Zde také poprvé nakoukl do profesionálního fotbalu a hned po první sezóně v A týmu Jihlavy si ho vyhlédla Sparta a tak v létě 2006 s ní podepsal smlouvu. Za celou podzimní část si však zahrál pouze v B-týmu. V lednu 2007 odešel na hostování do Mladé Boleslavi, jako součást přestupu Marka Kuliče do Sparty. V létě 2008 odešel do nizozemského Heerenveenu.\n\nV lednu roku 2010 odešel na půlroční hostování do týmu SK Slavia Praha, protože v Heerenveenu se neprosadil a za rok a půl odehrál celkem pouze čtyři ligové zápasy a jeden v Poháru UEFA proti Wolfsburgu. V srpnu 2012 zamířil na Slovensko do týmu ŠK Slovan Bratislava.\n\nV únoru 2013 přestoupil do FC Vysočina Jihlava. Dlouho dobu ho sužovaly problémy s kolenem, kvůli nim nehrál od září 2013 a v lednu 2014 se rozhodl podstoupit transplantaci chrupavky. V letech 2011–2014 absolvoval celkem 7 operací kolene. Za Jihlavu odehrál do konce sezony 2013/14 pouze 6 ligových utkání a dal jeden gól. Dostal také trest na 4 zápasy za vyloučení v Liberci. S Jihlavou se v létě 2014 nerozešel v dobrém. Poté trénoval s týmem FK Mladá Boleslav.\n\nS českou reprezentací do 21 let se zúčastnil Mistrovství Evropy v roce 2007, kde ČR skončila po zápasech s Anglií (0:0), Srbskem (prohra 0:1) a Itálií (prohra 1:3) se ziskem 1 bodu na poslední čtvrté příčce základní skupiny B. Nastoupil v utkáních proti Srbsku a Anglii. Celkem odehrál v letech 2006–2007 za jedenadvacítku 6 zápasů, branku nevstřelil.\n"}
{"id": "98929", "url": "https://cs.wikipedia.org/wiki?curid=98929", "title": "Zdeněk Bárta", "text": "Zdeněk Bárta\n\nZdeněk Bárta (* 22. března 1949 Praha) je český evangelický farář a bývalý politik, který v letech 2000–2006 zastával úřad senátora v obvodu Litoměřice. Do horní komory kandidoval jako společný kandidát Čtyřkoalice navržený za KDU-ČSL. V roce 2006 získal při obhajobě svého mandátu 8,63 % a skončil tak jako kandidát KDU-ČSL a Strany zelených až na 5. místě.\n\nBěhem svého působení v Senátu proslul několika kontroverzními činy, například navrhovanou žalobou proti prezidentovi Václavu Klausovi z velezrady kvůli tomu, že údajně blokoval jmenování kandidátů členů Ústavního soudu, a dále pak také tím, že hlasoval pro přijetí zákona o registrovaném partnerství.\n\nZdeněk Bárta, který absolvoval Gymnázium Na Zatlance a následně vysokoškolská studia teologie, má disentskou minulost. Roku 1977 podepsal jako jeden z prvních Chartu 77, spolupracoval s VONSem. Roku 1989 stál v čele Sametové revoluce na Litoměřicku. Počátkem devadesátých let 1990–1992 byl členem českého parlamentu (ČNR). Před svým zvolením do Senátu roku 2000 působil v Litoměřicích jako evangelický kazatel.\n\nNyní je zástupcem ředitelky střediska Diakonie ČCE v Litoměřicích a seniorátním farářem pro Ústecký seniorát.\n\nV letech 2014-2019 byl členem Rady Ústavu pro studium totalitních režimů. Podruhé již zvolen opakovaně nebyl.\n\n\n\n"}
{"id": "98933", "url": "https://cs.wikipedia.org/wiki?curid=98933", "title": "GMT", "text": "GMT\n\nGMT může být\n"}
{"id": "98934", "url": "https://cs.wikipedia.org/wiki?curid=98934", "title": "Čečetka", "text": "Čečetka\n\nČečetka je český název některých pěnkavovitých ptáků z rodu stehlík (\"Carduelis\"). Ačkoli se v českém názvosloví používá jako název rodový, představuje pouze podrod \"Acanthis\". V ČR hnízdí čečetka tmavá. V zimě hojně přezimují čečetky zimní (\"Carduelis flammea\") a občas se rovněž v zimním období vyskytne i čečetka bělavá.\n\n\n"}
{"id": "98936", "url": "https://cs.wikipedia.org/wiki?curid=98936", "title": "Yahoo!", "text": "Yahoo!\n\nYahoo! je internetový portál provozovaný americkou společností Verizon Media z koncernu Verizon Communications. Portál založili v lednu 1994 David Filo a Jerry Yang, studenti Stanfordovy univerzity. Sídlo firmy je v Sunnyvale v Silicon Valley v Kalifornii. Slovo Yahoo je tvořeno prvními písmeny slov Yet Another Hierarchical Officious Oracle.\n\nYahoo je celosvětově známé svým internetovým portálem, vyhledávačem Yahoo Search a dalšími službami jako Yahoo Mail, Yahoo zprávy, Yahoo finance, Yahoo skupiny, Yahoo odpovědi a další. V roce 2007 byla zrušena služba Yahoo fotky, protože došlo k integraci s webem Flickr, který Yahoo získala již v roce 2005. 16. července 2012 byla výkonnou ředitelkou a prezidentkou společnosti jmenována Marissa Mayerová, bývalá vedoucí pracovnice Googlu. 20. května 2013 oznámila Yahoo oficiálně převzetí blogovacích stránek Tumblr. Akcie firmy od nástupu Mayerové, která přešla k Yahoo z Googlu s cílem oživit jednu z nejznámějších internetových značek, stouply o téměř 70 procent. Roku 2013 hack zasáhl všechny uživatelské účty.\n\n"}
{"id": "98937", "url": "https://cs.wikipedia.org/wiki?curid=98937", "title": "Českomoravská myslivecká jednota", "text": "Českomoravská myslivecká jednota\n\nSpolek Českomoravská myslivecká jednota (ČMMJ) vznikl v roce 1992 za účelem znovuobnovení tradice Československé myslivecké jednoty a za účelem ochrany myslivosti, přírody a krajiny a v ní volně žijící zvěře, životního prostředí, ochrany ohrožených nebo zraněných živočichů a za účelem práce s dětmi a mládeží. Na úkolech k rozvoji myslivosti a ochraně přírody spolupracuje ČMMJ se státními orgány a orgány územní samosprávy, při řešení výzkumných úkolů a zavádění výsledků výzkumu do myslivecké praxe spolupracuje s výzkumnými ústavy, veterinárními a obdobnými institucemi. Činnost ČMMJ řídí myslivecká rada. Předsedou je Ing. Jan Janota, zvolený od roku 2015. Nedílnou součástí ČMMJ jsou zájmové kluby, organizované pod Kulturně-propagační komisí, až na Klub sokolníků a Klub loveckých lukostřelců, které jsou organizovány pod Mysliveckou komisí.\n\nV roce 1923 založená Československá myslivecká jednota prošla obdobím první a druhé Československé republiky, obdobím Protektorátu Čechy a Morava a nakonec poválečným obdobím třetí Československé republiky. Pretotalitní proces, nastartovaný zejména po volbách v roce 1946, vyústil v únorový komunistický puč 1948. Od března 1948 byla ministerstvem zemědělství dosazena do ČSMJ národní správa (Ing. J. Vyleta). K 1. lednu 1951 následovalo zrušení zemských svazů a v průběhu roku 1952 se konaly nařízené volby do okresních a krajských výborů ČSMJ. Ve dnech 28. - 29. 3. 1953 se uskutečnil v Praze I. celostátní sjezd ČSMJ, na kterém byl zvolen předsedou ČSMJ Ing. Gustav Baráček. Na II. sjezdu ČSMJ, konaném ve dnech 7. - 8. 7. 1956 v Brně byly schváleny nové stanovy a předsedou zvolen Otakar Lhota. III. sjezd ČSMJ v Praze, uspořádaný ve dnech 4. - 5. 7. 1959 v Praze zvolil nového předsedu Karla Šindelíře a schválil opět nové stanovy. Mimořádný IV. sjezd ČSMJ v Praze, ve dnech 28. - 29. 1. 1961, sloučil ČSMJ se slovenským „Zväzom poĺovných ochranných združení” do jedné celostátní socialistické organizace Československý myslivecký svaz (ČSMS). Schválena byla také nová organizační struktura ČSMS (organizace krajské, okresní, základní - jednoty ČSMS). Vedle nových stanov byly schváleny svazové směrnice. Po vydání zákon o myslivosti č. 23/1962 Sb. Československá myslivecká jednota prakticky zanikla.\n\nPo listopadu 1989 se konaly ve všech složkách ČMS nové volby a celý demokratizační proces vyvrcholil mimořádným sjezdem ČMS dne 31. března 1990 v Praze. Po úpravě stanov musel být opětovně vybudován celý svazový život na demokratických principech. Předsedou byl zvolen prof. Ing. Josef Hromas, CSc. S účinností od 1. června 1992 přijala Česká národní rada (před rozpadem České a Slovenské federativní republiky) novelu zákona o myslivosti č. 270/1992 Sb. ČMS se stala organizací s členstvím myslivců zcela dobrovolným a byla zbavena spoluúčasti na řízení myslivosti. Myslivecká sdružení nabyla podle zákona o sdružování občanů č. 83/1990 Sb. statut samostatných právních subjektů. Po přijetí zákona o myslivosti č. 449/2001 Sb. byl svolán na 12. září 1992 do Prahy sjezd ČMS, na kterém také nastal návrat k původnímu názvu Českomoravská myslivecká jednota (ČMMJ), což mělo signalizovat návrat k tradicím ČSMJ. Od roku 2005 do roku 2014 byl předsedou Českomoravské myslivecké jednoty Ing. Jaroslav Palas, poté do konce volebního období ji vedl místopředseda Ing. Jiří Chmel.\n\nČMMJ má mnoho dalších aktivit. Stará se o přípravu nových adeptů pro výkon myslivosti a následně provádí zkoušky, sdružuje mnoho různých klubů (Klub sokolníků, Klub trubačů, Klub fotografů, Videoklub ČMMJ, Klub přátel ČMMJ, Klub autorů, Klub vábičů, Klub dam české myslivosti, Klub mladých myslivců, Klub lovecké lukostřelby), stará se o kontakt se zahraničními spolky atd. Myslivost byla zapsána na seznam nehmotného kulturního dědictví České republiky, samotné sokolnictví je již zapsáno jako nehmotné kulturní dědictví UNESCO.\n\n"}
{"id": "98940", "url": "https://cs.wikipedia.org/wiki?curid=98940", "title": "Konopka", "text": "Konopka\n\nKonopka (\"Linaria\") je rod pěnkavovitých ptáků. Dříve byl považován pouze za podrod rodu stehlík (\"Carduelis\"), nově však byl na základě molekulárních analýz uznán za samostatný rod. Jsou známy čtyři druhy, z nichž dva – konopka obecná (\"Linaria cannabina\") a konopka žlutozobá (\"Linaria flavirostris\") – žijí i na území Česka.\n\n"}
{"id": "98944", "url": "https://cs.wikipedia.org/wiki?curid=98944", "title": "Linaria", "text": "Linaria\n\nLinaria může být:\n\n"}
{"id": "98946", "url": "https://cs.wikipedia.org/wiki?curid=98946", "title": "Bulvar Dmitrija Donskogo (stanice metra v Moskvě)", "text": "Bulvar Dmitrija Donskogo (stanice metra v Moskvě)\n\nBulvar Dmitrija Donskogo () je stanice moskevského metra. Pojmenována je podle nedaleké ulice (bulváru), její projektový název zní \"Kačalovo\".\n\nStanice je jižní konečnou a zároveň nejnovější stanicí Serpuchovsko-Timirjazevské linky, otevřena byla jako součást úseku Annino - \"Bulvar Dmitrija Donskogo\" dne 26. prosince 2002. Je přestupní a první stanicí v celé síti metra, která se nachází za MKADem (moskevským městským dálničním okruhem). Konstruována byla jako podzemní (nástupiště je ostrovní a umístěné v hloubce 10 m; spojené s povrchovým vestibulem po pevném schodišti). Kolem nástupiště se rovněž nachází ochoz, což je v síti moskevského metra neobvyklé. Její komplex navazuje na další ze stanic, a to severní konečnou Ulica Starokačalovskaja butovské linky lehkého metra.\n\n"}
{"id": "98949", "url": "https://cs.wikipedia.org/wiki?curid=98949", "title": "Moskevský dálniční okruh", "text": "Moskevský dálniční okruh\n\nMoskevský dálniční okruh ( , \"Moskovskaja kolcevaja avtomobilnaja doroga\", zkratka ), lidově kalcó () je dálniční okruh, vedený kolem hlavního města Ruska, Moskvy.\n\nDálnice je desetiproudá (v obou směrech) a dlouhá 108,9 km. Není přesně kruhového tvaru, spíše tvoří elipsu. První plány její realizace se objevovaly v 50. letech 20. století, kdy doprava v centru města (hlavně dálková) začala pomalu dosahovat problematické úrovně. První část dálnice tak byla otevřena roku 1961, tehdy pouze jako čtyřpruhová (dva pruhy v každém směru). Jednalo se však tehdy pouze o úsek přes řeku Moskvu, spojující čtvrti Strogino a Kapotni. Dlouhou dobu platil i okruh jako administrativní hranice města, v 80. letech 20. století se však i některé oblasti za ním začaly k velkoměstu připojovat. V roce 2002 pak byla otevřena už i první stanice metra, která se nachází za okruhem (Bulvar Dmitrija Donskogo). V 90. letech se za vlády Jurije Lužkova okruh rozšířil, takže nyní má na obou stranách čtyři až pět dopravních pruhů a mezi oběma směry je pak umístěna betonová bariéra. Vznikly rovněž i nadchody a podchody pro pěší. Rychlost je zde omezena na 100 km/h, přičemž na některých místech existuje proměnlivé dopravní značení, které nejčastěji kvůli hustotě provozu omezuje rychlost na 80 km/h. Není povolen provoz některým pomalým vozidlům.\n\n"}
{"id": "98951", "url": "https://cs.wikipedia.org/wiki?curid=98951", "title": "Úpice", "text": "Úpice\n\nÚpice ( \"Eipel\", dříve \"Aupice\") je město v Královéhradeckém kraji v severovýchodních Čechách. Město leží v Krkonošském podhůří na řece Úpě. Žije zde  obyvatel. Město se rozkládá na ploše 1 529,64 ha.\n\nMěsto se nachází v severovýchodních Čechách 14 km jihovýchodně od Trutnova a 20 km severozápadně od Náchoda. Úpice se prostírá po obou březích řeky Úpy v roklinatém údolí lemovaném výšinou U Lipek a lesy Svobodným, Milešovkou, Velbabou, Dlouhými Záhony a Rtyňkou. Řeka Úpa protéká městem od západu ve vypjatém oblouku k jihu. Na pravém břehu ústí do Úpy potok Radečka, na levém potok Rtyňka. Výška u mostu Svatopluka Čecha je 337 m n. m., práh kostela svatého Jakuba Většího na náměstí se nachází ve výšce 359 metrů, výšina U Lipek 416 metrů a nejvyšší bod na katastru Úpice je na Velbabě (464,2 metrů). Nejvyšší bod na katastru integrované obce Radeč je vrch Na Červené hlíně (501 metrů).\n\nÚpice vznikla asi v 11. století na spojovací obchodní stezce jako stanice u brodu, kde bylo třeba řeku přebrodit. Řeka Úpa tak přispěla k založení osady, které dala i své jméno. Původní osada byla malá, jedna část byla seskupena na vyvýšené rovince nad pravým břehem Úpy, druhá roztroušena při potoce Radečka. Na volném místě mezi domky na ostrohu řeky byl záhy postaven kostel a kolem něho založen hřbitov. S počáteční historií je spojena pozoruhodná pověst o odražení vpádu Mongolů roku 1241 (pověst je označuje jako Tatary); tento letopočet je zaznamenám také na štítě městské radnice římskými číslicemi MCCXLI.\nKolem roku 1270 byl založen hrad Vízmburk a Úpice povýšena na trhové městečko. Hrad s městečkem pak tvořily nerozlučnou dvojici. Úpice měla výsady na trhy, kostelní nadace, právo vybírati clo z mostu, várečné a hrdelní právo, vlastní váhu a míru.\n\nMěsto a radnici navštívil v neděli 11. července 1926 oficiálně prezident republiky Tomáš Garrigue Masaryk.\n\n\nV zeleném poli stojí hrubě otesaný kmen stromu (hnědý) s pěti pahýly větví a se čtyřmi kořeny. Nad kmenem je umístěna zlatá koruna a po stranách kmenu jsou dvě hnědá písmena g. Koruna značí poddanost města náchodským knížecím rodům. Písmena g odkazují na posledního majitele hradu Vízmburk, Jiřího z Dubé (Georgius).\n\nV Úpici se nacházejí dvě základní školy, mateřská škola \"(je tvořena dvěma pracovišti)\", gymnázium, základní speciální škola, střední odborná škola, základní umělecká škola. V Úpici stojí i hvězdárna se zaměřením na výzkum Slunce:\n\n\nV roce 2014 působí v Úpici 13 sportovních organizací:\n\n\n\n\n\n\n"}
{"id": "98953", "url": "https://cs.wikipedia.org/wiki?curid=98953", "title": "Mistrovství České republiky mužů a žen v atletice", "text": "Mistrovství České republiky mužů a žen v atletice\n\nMistrovství České republiky mužů a žen v atletice je každoročně pořádanou nejvyšší domácí soutěží v atletice. Jednotliví atleti bojují každý za sebe (případně za svou štafetu), nesbírají tedy body pro své oddíly do soutěže družstev. O kvalitě mistrovství svědčí také fakt, že zúčastnit se mohou podobně jako na nadnárodních akcích pouze atleti, kteří splní startovní limit.\n\nV uvedeném termínu se soutěží o tituly ve většině disciplín, výjimkou je víceboj, chůze na 20 a 50 kilometrů (muži), běh na 10 000 metrů, půlmaraton a maraton.\n\nPrvní samostatné mistrovství ČR v rámci Československa se konalo v roce 1970 ve Dvoře Králové nad Labem. První mistrovství České republiky jako samostatného státu se konalo v roce 1993. \n\n\"Zde jsou odkazy pro všechna mistrovství\"\n\nDráha\nHala\n"}
{"id": "98957", "url": "https://cs.wikipedia.org/wiki?curid=98957", "title": "Tournai", "text": "Tournai\n\nTournai (nizozemsky , latinsky \"\") je obec a město v belgické provincii Henegavsko na západě Valonska.\nLeží na řece Šeldě 85 km od Bruselu a 25 km od francouzského města Lille. S rozlohou 213,75 km² je Tournai největší obcí v Belgii.\nPočet obyvatel činí 69 756 (údaj k 1. lednu 2015).\n\nSpolu s Arlonem a Tongerenem je Tournai jedním z nejstarších měst Belgie. Pod názvem \"Turnacus\" existovalo již v dobách Římanů. Procházely jím obchodní cesty, z nichž nejdůležitější vedly z Arrasu do Frasne a z Boulogne-sur-Mer do Bavay a dále směrem na Kolín nad Rýnem nebo na Remeš a Lyon.\n\nRoku 432 se Tournai stalo součástí říše sálských Franků. Za vlády králů Childericha I. a Chlodvíka I. z dynastie Merovejců bylo Tournai hlavním městem franské říše a bylo zde založeno biskupství. V 9. století došlo k rozpadu Franské říše a Tournai se stalo součástí flanderského hrabství, které bylo závislé na francouzském království. Od roku 1187 bylo Tournai přímo podřízené Francii. Po ekonomické stránce se městu dařilo, největšího rozvoje se dočkalo v 15. století díky obchodu s textilem a výrobě nástěnných koberců. Pod francouzskou nadvládou zůstalo Tournai do roku 1513, kdy jej dobyl anglický král Jindřich VIII. Tudor (Tournai je jediné belgické město, které se kdy ocitlo pod vládou Anglie).\n\nRoku 1521 se Tournai stalo součástí Španělského Nizozemí, které patřilo Karlu V. 16. století bylo obdobím ekonomického úpadku a náboženských konfliktů mezi katolíky a protestanty. Protestanti plenili církevní budovy a způsobili mnoho škod na katedrále, kostelech a klášterech. Nakonec roku 1581 Tournai po dlouhém obléhání dobyl španělský místodržitel v Nizozemí Alexandr Farnese, a obyvatelé protestantského vyznání byli nuceni město opustit. Roku 1667 se Tournai zmocnil Ludvík XIV. a město patřilo Francouzům až do války o španělské dědictví. Tato válka skončila Utrechtskou smlouvou, která přiřkla Španělské Nizozemí rakouským Habsburkům. V letech 1815-1830 bylo Tournai (stejně jako celá dnešní Belgie) součástí Spojeného království nizozemského a roku 1830 došlo k osamostatnění Belgie.\n\nBěhem obou světových válek bylo město silně poškozeno německými okupanty. Za první světové války na území obce Tournai probíhaly boje mezi francouzskými a německými vojsky a byly zničeny všechny mosty kromě mostu \"Pont des Trous\". Druhá světová válka měla na Tournai ještě tvrdší dopad než první. Od 16. do 20. května 1940 bylo centrum města bombardováno. V důsledku bombardování zemřelo nebo bylo zraněno 250 lidí a došlo k výrazným škodám na budovách – 1732 z nich bylo zničeno a 3500 silně poškozeno.\n\nV Tournai se nacházejí dvě stavby, které figurují na seznamu světového dědictví UNESCO, a sice strážní věž \"beffroi\" (od roku 1999) a katedrála Notre-Dame (od roku 2000).\n\nNěkteré další významné budovy a stavby v Tournai:\n\n"}
{"id": "98967", "url": "https://cs.wikipedia.org/wiki?curid=98967", "title": "Rabín", "text": "Rabín\n\nRabín (někdy také rabi, z hebr. רב \"rav\", popř. רבי \"rabi\") je vysokou náboženskou autoritou v judaismu. Obecně tento pojem znamená „učitel“, původní význam slova \"rav\" je „mistr“, „pán“.\n\nČeským zemským rabínem je v současnosti Karol Sidon.\n\nTitul \"rabi\" začal být používán zprvu jako titul pro učence, jejichž názory zmiňuje mišna (tzv. tana'im) a kteří obdrželi ordinaci od svých učitelů, v nepřerušené řadě na Mojžíše. Pokud je citován tana, který nebyl ordinován, je uváděno jméno jeho otce. Hlava sanhedrinu pak byla titulována \"raban\" (aramejsky: „Náš učitel“). Po dokončení mišny a přesunu náboženského střediska z Izraele do Babylóna se používání titulu proměnilo – titul \"rav\" se užíval pro babylonské učence a titul \"rabi\" pro palestinské.\n\nDnes je termín \"rabín\" spojen s těmito dvěma významy:\n\nNěkdy se používají i označení, která z kořene \"rav\" vycházejí (např. \"reb\", \"rebi\", \"rebe\"). Nicméně není nutné, aby člověk, který je označen jako „reb“ či „rebe“ byl rabín - často se jedná o čestné označení, jímž se dotyčnému prokazuje úcta a znamená totéž co „učený, vzdělaný člověk“ (v záležitostech židovství a halachy).\n\nI když rabínský úřad byl a je v rámci judaismu doménou mužů, v liberálních proudech judaismu začínají pozici rabínů zastávat i ženy. V moderních dějinách je za první rabínku považována Regina Jonasová, která žila v Berlíně a rabínské vysvěcení obdržela několik let před druhou světovou válkou. Po válce byla ve vysvěcování žen pauza až do 70. let, kdy byla v USA v roce 1972 vysvěcena Sally Priesandová. V poválečné Evropě se stala první rabínkou Jackie Tabbicková, která získala rabínský titul ve Velké Británii v roce 1975.\n\n\n"}
{"id": "98971", "url": "https://cs.wikipedia.org/wiki?curid=98971", "title": "Karol Kmeťko", "text": "Karol Kmeťko\n\nKarol Kmeťko (12. prosince 1875 Dolné Držkovce – 22. prosince 1948 Nitra) byl slovenský římskokatolický hodnostář a československý politik, meziválečný poslanec Národního shromáždění za Slovenskou ľudovou stranu (pozdější Hlinkova slovenská ľudová strana).\n\nKarol Kmeťko vystudoval gymnázium v Nitře a teologii v kněžském semináři v Budapešti. 30. října 1918 se stal jedním ze signatářů Martinské deklarace. 13. listopadu 1920 se díky změnám mocenských poměrů na Slovensku stal biskupem v Nitranské diecézi. Šlo o první vlnu obsazování vysokých církevních postů na Slovensku slovenskými představiteli místo dosavadních prouhersky, respektive promaďarsky orientovaných biskupů. V roce 1944 byl jmenován arcibiskupem.\n\nPřed svým nástupem do vysokých církevních postů byl také aktivním politikem. V prosinci 1918 byli Karol Kmeťko, Andrej Hlinka, Martin Mičura a Eugen Tvrdý svolavateli sjezdu katolicky orientovaných Slováků v Žilině, kde byly položeny základy pro obnovení činnosti Slovenské ľudové strany. V letech 1918–1920 zasedal v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Zvolen byl na společné kanditátce Slovenské ľudové strany a celostátní Československé strany lidové. V roce 1921 ovšem slovenští poslanci vystoupili ze společného poslaneckého klubu a nadále již fungovali jako samostatná politická formace. Mandátu se roku 1922 vzdal a jeho poslanecký post zaujal Robert Kubiš. Profesí byl podle údajů k roku 1920 farářem v obci Teplička.\n\nV československém parlamentu se v roce 1919 přimlouval za vynětí církevní půdy z chystané pozemkové reformy. Měla být postavena pod státní dozor a sloužit pro živobytí chudých knězů a na dobročinné účely.\n\nPo roce 1945 byl předvolán jako svědek k procesu s prezidentem Slovenského státu Jozefem Tisem. Kmeťko u soudu prohlásil, že existenci samostatného slovenského státu by uvítal, ale je si vědom neprůchodnosti této koncepce v nynější době. Jeho výroky vzbudily zejména na české straně pozornost a nevoli a to i proto, že Kmeťko nebyl nepřátelsky naladěn vůči Československu a Čechům a nepatřil ani mezi oblíbence Jozefa Tisa.\n\n"}
{"id": "98974", "url": "https://cs.wikipedia.org/wiki?curid=98974", "title": "Obsese", "text": "Obsese\n\nObsese (z lat. \"ob-sessio\", posedlost) je v psychologii označení pro vtíravé (obsedantní) myšlenky, nápady, nebo nutkání k jednání. Může se objevit po celé řadě \"spouštěcích podnětů\", např: při podání ruky s cizí osobou, po zamčení bytu apod. Obsedantní pocity (např. hudební obsese, kdy se stále vtírá určitá melodie) se projevují náhle a nezávisle na vůli postiženého, který se jim často nedokáže bránit.\n\nKompulze zmírňuje nepříjemný pocit, který byl navozen obsesí. Při kompulzi jde o nutkavé chování (nebo myšlenkový pochod), které pod vlivem obsese člověk trpící OCD vykonává, i když si to často uvědomuje, že jde o nesmyslnou nebo nadměrnou činnost. Nepříjemné pocity nezmizí, dokud toto chování, tento rituál neuskuteční. Kompulzivní chování může být \"nápravné\" (jako např. umývání) a ujišťující (jako kontrolování, ujišťování se u okolí apod.).\n\n\n\n"}
{"id": "98983", "url": "https://cs.wikipedia.org/wiki?curid=98983", "title": "Jaroslav Papoušek", "text": "Jaroslav Papoušek\n\nJaroslav Papoušek (12. dubna 1929, Velký Bočkov, Podkarpatská Rus, Československo – 17. srpna 1995, Čimelice, Česká republika) byl český malíř, karikaturista, prozaik, sochař, scenárista a režisér.\n\nJaroslav Papoušek se narodil 12. dubna 1929 ve Velkém Bočkově, sídle v Podkarpatské Rusi, která byla součástí tehdejšího Československa. Během dětství a dospívání žil v Čimelicích na jihu Čech. Studoval na obchodní škole, později byl zaměstnán jako pomocný dělník na stavbách a poté jako ladič harmonik. Na přelomu 40. a 50. let 20. století se přihlásil na uměleckou školu – AVU, kterou roku 1957 úspěšně dokončil. Byl sochařem, malířem a karikaturistou, cizí mu nebyl ani literární projev. Jeho novelu \"Černý Petr\" zfilmoval podle společného scénáře režisér Miloš Forman. Papoušek poté kromě Formana spolupracoval i s Ivanem Passerem a Václavem Šaškem.\n\nRoku 1968 natočil Papoušek svůj filmový debut \"Nejkrásnější věk\". Následovala slavná filmová trilogie o rodině Homolků, která žne úspěchy i řadu let po vydání: \"Ecce homo Homolka\" (1969), \"Hogo fogo Homolka\" (1970) a \"Homolka a tobolka\" (1972). Poslední díl však osobně nepovažoval za tolik zdařilý jako předchozí dva, neboť jej točil v éře pokročilé normalizace, v níž postrádal tvůrčí volnost. Do konce sedmdesátých let natočil ještě tři filmy: komedii \"Televize v Bublicích aneb Bublice v televizi\" (1974), film pro mládež \"Konečně si rozumíme\" (1976) o problémech dospívání a sociální komedii \"Žena pro tři muže\" (1979), v níž sochař hledá pro sebe a svého potomka manželku respektive matku.<br>\nV osmdesátých letech se po prodělaném infarktu věnoval klidnější tvorbě – malování. Proběhlo několik výstav jeho impresionistických olejomaleb krajin, portrétů i karikatur.\n\nDo režisérského křesla se vrátil v roce 1984, kdy natočil rovnou dva filmy. Jedním z nich byla hořká komedie \"Všichni musí být v pyžamu\" o životních peripetiích kontrolora zaměstnanců ve stavu nemocných a druhým vydařený humorný snímek \"Cesta kolem mé hlavy\", v němž se středoškolský profesor trpící nerozhodností jde léčit do psychiatrické léčebny. Následně se věnoval opět malování, pouze v roce 1993 se vrátil k režii televizním seriálem \"Pomalé šípy\" (na režii se podílel i Vlastimil Venclík), v němž se pět kamarádů v pokročilém věku znovu sejde a touží být „akční“ jako zamlada, kdy byly jejich vzory Rychlé šípy.\n\nAutor zemřel v roce 1995 v Čimelicích ve věku 66 let na infarkt. Jeho manželka byla Jindra Schwarzová, společně měli dceru Petru Vlčkovou-Papouškovou.\n\n\n\n\n\n"}
{"id": "98986", "url": "https://cs.wikipedia.org/wiki?curid=98986", "title": "SR-71", "text": "SR-71\n\nOznačení SR-71 pojmenovává několik věcí rozdílných významů.\n\n"}
{"id": "98988", "url": "https://cs.wikipedia.org/wiki?curid=98988", "title": "Louis-Joseph de Montcalm", "text": "Louis-Joseph de Montcalm\n\nLouis Joseph de Montcalm-Gozon, markýz ze Saint-Véran (28. února 1712 – 14. září 1759) byl francouzský šlechtic, který se proslavil jakožto velitel francouzských severoamerických vojsk v sedmileté válce. Jde o do jisté míry kontroverzní postavu: zatímco většina ostatních (a zejména pak francouzských a kanadských) historiků jej hodnotí jako vynikajícího velitele, v americké odborné literatuře i beletrii je většinou značně haněn, ať už jde o jeho vojevůdcovské či morální vlastnosti.\n\nLouis-Joseph byl synem Louise-Daniela de Montcalm a Marie-Thérèse de Lauris. Narodil se v rodinném sídle Chateau de Candiac poblíž Nîmes v jižní Francii. Po smrti svého otce (1735) získal titul markýze a s ním související práva, povinnosti i značně zadlužený rodový majetek. Jeho svízelná finanční situace se však vyřešila krátce poté sňatkem s Angelikou de Bulay. Původně byl původně domluven z čistě politických a finančních důvodů, přesto byl výsledkem milující pár, z něhož vzešlo 10 dětí.\n\nLouis-Josef byl odmalička připravován pro vojenskou kariéru, již zahájil v roce 1729 ve věku 15 let v hodnosti kapitána, kterou mu otec koupil. Sloužil ve válkách o dědictví polské a rakouské, v nichž si vysloužil hodnost plukovníka, a u auxerroiského pluku (1743). O dva roky později byl raněn a zajat při tažení v Itálii. Po několika měsících věznění byl propuštěn na čestné slovo, po návratu k francouzské armádě byl povýšen na brigadýra.\n\nV roce 1756 byl Montcalm vyslán do Severní Ameriky jako vrchní velitel francouzských vojsk na tomto válčišti sedmileté války (v USA se konflikt nazývá francouzsko-indiánská válka). Jeho pozice byla nelehká, neboť musel čelit zdrcující početní převaze britských vojsk. Na počátku války sice dosáhl díky odvážné agresívní strategii a vyspělejší taktice rozsáhlých úspěchů, nicméně převaha na nepřátelské straně spíše rostla. Dokončil stavbu pevnosti Carillon (Ticonderoga) na jezeře Champlain, a zničil britské pevnosti Oswego (bitva o pevnost Oswego, 1756) a William Henry (bitva o pevnost William Henry, 1757). Zejména druhý případ byl jeho vynikajícím vojenským úspěchem, dosaženým promyšlenou lstí; jeho pověsti však přinesl hluboké šrámy poté, co někteří z francouzských indiánských spojenců porušili dohodu o volném odchodu a napadli neozbrojené britské vojáky a jejich rodiny.\n\nV masakru u Fort Henry patrně tkví příčina, proč je Montcalm v americké literatuře tak haněn, ačkoliv se zdá být zřejmé, že se snažil masakru zabránit. Později dokonce vykupoval Brity a Američany odvlečené Indiány, a posílal je domů. To však nezměnilo nepříznivý dopad události na veřejné mínění zejména v amerických britských koloniích a v Evropě a na politických ztrátách, které kvůli tomu francouzská strana utrpěla. Zmíněné události byly popsány (ne zcela přesně a ne zcela nezaujatě vůči Montcalmovi) ve světově proslulém románu J. F. Coopera \"Poslední Mohykán\".\n\nVrchol Montcalmovy válečnické kariéry přišel o rok později: 8. července 1758 připravil zničující porážku 5x silnější britské armádě v bitvě u Carillonu, když britský generál James Abercrombie zcela mylně odhadl Montcalmovy plány a rozestavění jeho jednotek, a neobtěžoval se ověřit si své představy průzkumem. Navzdory tomuto vítězství však Montcalmovy síly upadaly do stále hlubší defenzívy, zapřičiněné rostoucí materiální a početní převahou nepřítele.\nBrzy se musel stáhnout do hloubi svého teritoria, a omezit se na obranu jádra francouzských severoamerických kolonií – Québecu. V roce 1759 ještě odrazil britský pokus o vylodění u Montmorencyho vodopádů, avšak pár dnů poté utrpěl rozhodující porážku v bitvě na Abrahamových pláních, kde byl smrtelně zraněn (v bitvě padl i velitel britských vojsk, generál James Wolfe). O den později, čtyři dny před vstupem britských vojsk do Québecu, svým zraněním podlehl. Byl pohřben v quebeckém klášteře uršulinek ve městě, pravděpodobně v kráteru vyhloubené britským ostřelováním. Jeho lebka je dnes vystavena v klášteře.\n\nPo Montcalmovi byla pojmenována čtyři plavidla francouzského námořnictva:\n\n\n\n"}
{"id": "98990", "url": "https://cs.wikipedia.org/wiki?curid=98990", "title": "Petr Zeman", "text": "Petr Zeman\n\nPetr Zeman (* 3. května 1947) je český bezpečnostní expert a bývalý disident. Patří k první vlně signatářů Charty 77 a v letech 1989–1990 se významně podílel na činnosti Občanského fóra v Brně. V letech 1998–2001 byl ředitelem Úřadu pro zahraniční styky a informace.\n\nVystudoval biologii na přírodovědecké fakultě dnešní Masarykovy univerzity v Brně. V době normalizace se živil převážně v dělnických a později technických profesích.\n\nOd roku 1990 se podílel na utváření nových bezpečnostních struktur demokratického Československa, později České republiky. Měl vliv zejména na novou podobu civilní kontrarozvědky (nyní Bezpečnostní informační služba), jejímž příslušníkem byl od září 1990 do srpna 1998. Následně byl v letech 1998–2001 ředitelem civilní rozvědky – Úřadu pro zahraniční styky a informace.\n\nOd roku 2001 pracuje jako soukromý konzultant v oblasti bezpečnosti, specializován především na zpravodajské služby, o kterých příležitostně publikuje a vyučuje.\n\nPodílel se na činnosti Ústavu strategických studií Univerzity obrany v Brně, kde měl zásadní podíl na vzniku publikace \"Česká bezpečnostní terminologie\".\n\nObdržel dvě státní vyznamenání, Medaili Za zásluhy o bezpečnost České republiky II. stupně (2002) a Cenu Jaroslava Jandy (2003).\n\nJe externím spolupracovníkem Fakulty sociálních studií Masarykovy univerzity, kde v rámci oboru bezpečnostní a strategická studia přednášel a podílel se na výzkumu. V letech 2001–2006 byl členem správní rady Vzdělávací nadace Jana Husa. Je rovněž členem redakční rady odborného politologického a bezpečnostního časopisu \"Obrana a strategie\" vydávaného Univerzitou obrany.\n"}
{"id": "98994", "url": "https://cs.wikipedia.org/wiki?curid=98994", "title": "Pokoj s vyhlídkou", "text": "Pokoj s vyhlídkou\n\nPokoj s vyhlídkou (v originále A Room with a View) je jeden z raných románů britského spisovatele E. M. Forstera. Poprvé byl publikován v roce 1908. Hlavními tématy příběhu mladé Angličanky dospívající na počátku 20. století v pozdně viktoriánské společnosti, jsou ztráta nevinnosti, svazující společenské konvence a právo na osobní nezávislost. Pokoj s vyhlídkou dnes patří k Forsterovým nejčtenějším dílům.\n\nPříběh se odehrává v době současné vydání knihy, tj. v době doznívání viktoriánské éry, kdy se pomalu rozkládají kladné i záporné rysy a hodnoty této společnosti. Všechny postavy v knize jsou ovlivněny (i když se vůči ní mohou negativně vymezovat) viktoriánskou morálkou, která bedlivě střeží čest mladých dívek a vyžaduje úzkostlivou kontrolu vášní a emocí obecně. Na druhou stranu je vyžadována kultivovanost, vřelý zájem o umění a vnímavost vůči kráse. V době po přelomu letopočtu začaly být tyto hodnoty napadány, blížil se čas změn, především ve společenském postavení ženy a v pohledu, kterým je žena vnímána muži.\n\nHlavní postava - Lucy Honeychurch, je taková dívka, která byla vychována v tradičních hodnotách viktoriánství a na prahu dospělosti musí učinit volbu, jestli bude dál žít ve zdánlivé spořádanosti a v souladu se společenskou konvencí a nebo dá přednost lásce a vášni a tímto i vlastní nezávislosti.\n\nDěj knihy je rozdělen do dvou částí, které se odlišují především prostředím. První část a stejně tak i úplný závěr se odehrává ve Florencii, druhá část románu je zasazena do oblasti Surrey v Anglii.\n\nLucy Honeychurch, mladá Angličanka cestuje po Itálii se svou postarší a neprovdanou sestřenicí Charlotte Bartlett a pobyt ve Florencii tráví v penzionu Bertolini, kde dostanou oproti svému očekávání pokoje, jejichž vyhlídka směřuje ne na Arno a historické centrum Florencie, ale do dvora. Když si u společné večeře stěžují před ostatními hosty, jeden z nich, pan Emerson dost netaktně, ale s dobrým úmyslem nabídne vyměnit svůj pokoj a pokoj svého syna George. Takto se Lucy seznámí z pohledu typických viktoriánců, kteří v penzionu bydlí, s nekonvenčním otcem a synem, kteří jsou pro tuto snobskou společnost nepřijatelní, nicméně pro Lucy jsou po opakovaném setkání ve své jinakosti a otevřenosti spíše předmětem zvědavosti než odmítnutí. Jednoho dne se při procházce stane svědkem vraždy a George ji pomůže, když pod vlivem zážitku omdlí. Během zpáteční cesty mezi nimi dojde k první intimní konverzaci, kdy je Lucy poprvé vystavena jinému způsobu myšlení a vnímání, na které není připravená. Během výletu do okolí Florencie ji zamilovaný George políbí, ale jsou vyrušeni slečnou Bartlett, která pohoršená neodpustitelnou intimitou zařídí brzy druhého dne uspěchaný odjezd do Říma a zároveň zaváže Lucy k společnému slibu mlčenlivosti.\n\nDruhá část (po několika měsících a v Surrey ve Windy Corner) začíná scénou, kdy Lucy konečně (napotřetí) přijímá nabídku k sňatku od Cecila Vyse. S Cecilem se blíže seznámila již v Římě, jejich rodiny se povrchně znaly již z předešlého společenského styku. Cecil je v každém případě partie, kterou by Lucy a její okolí mělo považovat za vhodnou. Movitý, vzdělaný, kultivovaný Londýňan, který ale jak se ukáže opovrhuje venkovskou společností, jen těžko snáší Lucyina mladšího a ještě nedospělého bratra Freddyho nebo i její jeho standardům nedosahující matku, a tyto své výhrady nedokáže nedávat najevo i před osobami, kterých se týkají, což někdy sklouzne k netaktním poznámkám či hrubému chování z jeho strany.\n\nBrzy po zveřejnění jejich zasnoubení se do blízké villy Cissie nastěhují Emersonovi. Lucy se snaží s Georgem stýkat pouze jen co zachování zdvořilosti vyžaduje. K Honeychurchyovým brzy přijede i na návštěvu Charlotta. V neděli Freddy, jeho kamarád, Lucy a George, se kterým se Freddy spřátelil, hrají tenis, během kterého je netaktně ruší Cecil četbou z knihy, která se ukáže být nejnovější prací slečny Lavish, spisovatelky, která s Lucy a Charlottou pobývala v penzionu Bertolini a s Charlottou se značně spřátelila. Jedna z pasáží v knize obsahuje první polibek mezi hrdinkou a jejím milencem v polích nad Florencií a je až nepravděpodobně věrným popisem toho, co se stalo mezi Lucy a Georgem. Lucy si uvědomí, že Charlotta přes své sliby vše řekla slečně Lavishové; po cestě zpět do domu ji George, který byl přítomen, znovu políbí.\n\nLucy se hněvivě vypořádá s Charlottou a pak se rozhodne ukončit i věc s Georgem. V Charlottině přítomnosti ho vykáže z domu, a to i přes Georgův protest, během kterého ji pravdivě vysvětlí, že je pro ni Cecil nanejvýš nevhodný, protože není schopen intimního citu, chce pouze získat další ozdobu k svému majetku, ale on naopak ji miluje a přesto by si nepřál omezovat její nezávislost. Ještě toho večera Lucy ukončí zasnoubení s Cecilem, když si uvědomí, že George měl pravdu. Přesto není ochotná ani ostatním a dokonce ani sama sobě přiznat city k Georgovi. Naopak se rozhodne urychleně odjet do Řecka a tak od celého problému utéct. Krátce před odjezdem se náhodou setká s panem Emersonem, který ji konečně svým přímým jednáním donutí přiznat přede všemi i sama sebou, jaké jsou její city.\n\nSamotný závěr románu se vrací zpět do Florencie, kde George a Lucy tráví líbánky a představují nanejvýš šťastný pár a to i přesto, že Lucyina rodina a blízcí nedokázali přijmout způsob, jakým jim tajila svůj vztah k Georgovi.\n\nNedílnou součástí románu jsou i věrná zachycení určitých typických prostředí. V Itálii je představena skupina Britů, jak bylo v té době v určitých vrstvách běžné, na kulturně vzdělávací túře po Itálii, která je měla seznámit s díly předních renesančních malířů, sochařů a architektů. Ve skutečnosti se díky všemocnému bedekru mohou s opravdovou italskou kulturou seznámit jen povrchně turisticky: znají muzea a galerie, ale shlíží na obyčejné Italy a nemají touhu ani potřebu jít do míst, která nejsou doporučená bedekrem. Zároveň se tito turisté stahují do penziónů, které tvoří ostrůvky britské kultury v italských městech. Forster, který měl osobní zkušenost s tímto způsobem cestování a se společností, s kterou bylo možné se v těchto penzionech setkat, tak v první části románu s lehkou satirou popisuje tyto cestovatele s jejich chybami, aniž by sklouzl k ironii.\n\nSymbolický význam má Lucyina přítomnost vraždě, která se stane na náměstí před Santa Croce. Má symbolizovat konec bezstarostného dětství a vstup do života dospělých, tj. konec nevinnosti. Vůbec Itálie a představa o ní v tehdejší společnosti, jako zemi, kde žijí lidé nespoutaní a vášniví, hraje v příběhu důležitou roli jako katalyzátor skrze jejž se z Lucy, v podstatě dítěte, které nemá zásadnějších zkušeností mimo svůj domov a určitý okruh lidí, setkává poprvé s něčím odlišným a tato zkušenost ji přivádí do světa dospělých.\n\nGeorge a především Lucy se svojí volbou, symbolizují společenské změny, které Forster pozoruje v soudobé společnosti a Lucyino rozhodnutí symbolizuje naději, jakou do této mladé generace vkládá.\nForstrer používá techniku plných a plochých charakterů. Plné postavy se během příběhu vyvíjejí, mění se jejich pohled na svět (Lucy, George), ploché charaktery se naopak nemění a často jsou zdrojem humoru (Charlotte, pan Beebe). Jiným způsobem se dají postavy rozdělit na gotické (pan Beebe, slečna Bartlett, Cecil Vyse, jeho matka, paní Honeychurch) a renesanční charaktery (Lucy, Emersonovi, Fredy).\n\nProtiklad mají vyvolat také časté zmínky o \"pokoji\" (spojované s gotickými charaktery spíše než s renesančními) a v protikladu s tím \"výhled\" (a renesanční postavy, které jsou obvykle popsány vně místností – venku). Toto rozlišení symbolizuje jejich způsob myšlení - gotické postavy: tradiční, konvenční, naproti tomu renesanční postavy : otevřené, nespoutané.\nRomán byl úspěšně zfilmován v roce 1985 režisérem Jamesem Ivorym.\n"}
{"id": "98999", "url": "https://cs.wikipedia.org/wiki?curid=98999", "title": "Patnáctiletý kapitán", "text": "Patnáctiletý kapitán\n\nPatnáctiletý kapitán \"(1878, Un capitaine de quinze ans)\" je slavný dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Kromě množství pouček z entomologie, námořnictví a přírodopisu Afriky, poukazuje román na hrůzy obchodu s otroky v druhé polovině 19. století.\n\nK nejznámějším filmovým adaptacím románu patří sovětský film \"Пятнадцатилетний капитан (Patnáctiletý kapitán)\" z roku 1946 režiséra Vasilije Žuravljova.\n\nRomán se odehrává v roce 1873 a vypráví dobrodružný příběh o patnáctiletém plavčíkovi americké velrybářské lodi Poutník Dicku Sandovi. Dick byl jako nemluvně nalezen na ulici v New Yorku a byl vychován majitelem lodi, sanfranciským rejdařem Weldonem, který ho bral jako své vlastní dítě.\n\nPoutník pod vedením kapitána Hulla plul z neúspěšného lovu velryb z jižních částí Tichého oceánu zpět do San Francisca. V Aucklandu na Novém Zélandu vyzvedl ještě paní Weldonovou, ženu majitele lodi, a jeho syna Jacka (oba zde musel pan Weldon před časem zanechat kvůli Jackově nemoci). Dalšími cestujícími se stala ještě černoška Nan, chůva malého Jacka, bratranec Benedikt (což byl vzdálený příbuzný Weldonů a vášnivý entomolog) a Negoro, zamlklý portugalský lodní kuchař, o kterém toho nikdo moc nevěděl. Při plavbě zachránil Poutník z nalezeného vraku ještě pět černochů, mezi nimi siláka Herkula, a také psa Dinga, který z neznámých důvodů Negora nenáviděl.\nPo nějakém čase postihla loď Poutník katastrofa. Celá posádka lodi včetně kapitána Hulla zahynula při lovu na velrybu, která chránila své mládě. Dick jako jediný zbylý námořník je nucen se ujmout řízení lodi. Netuší však, že mají na lodi zločince. Jedné noci vloží Negoro tajně pod kompas magnet a ostatní navigační prostředky pokazí. Protože je Dick Sand příliš mladý na výpočty podle hvězd, pluje loď špatným směrem. Nakonec je loď v hrozné bouři těžce poškozena a cestující jsou nuceni u neznámého břehu Poutníka opustit. Druhý den jednak zjistí, že Negoro zmizel, a jednak potkávají v džungli muže jménem Harris. Ten se jim představí jako starší Američan a zcestovalý lovec a oznámí jim, že jsou v Bolívii. Dále jim slíbí, že je zavede do haciendy San Felice svých přátel a poskytne jim veškerou pomoc.\n\nPo několika dnech pochodu do vnitrozemí, kdy měli ujít dlouhou cestu k haciendě, začínalo být Dickovi divné, proč v okolí And, jak tuto oblast označil Harris, nerostou kaučukovníky a nevyskytují se zde kolibříci, po kterých tolik toužil malý Jack. Když se mu Harris snažil namluvit, že vidí pštrosa místo žirafy, a když zahlédl hrochy a uslyšel řev lva, začínalo mu pomalu docházet, že jsou v Africe, a že Harris musel být s Negorem domluven. Pouze bratranec Benedikt je nadšen objevem afrických hmyzích druhů v Jižní Americe.\n\nPoté, co Harris prchne, jsou všichni zajati místními domorodci, rozděleni a předáni do otrokářské karavany. Ubohá Nan cestou zahyne (jako ostatně většina zajatých černochů). Jediný, komu se podaří uprchnout, je Herkules se psem Dingem. Když dorazí do Kazonde, centra obchodu s otroky, dozvídá se Dick od Harisse, že paní Weldonová a Jack jsou mrtvi. Ve vzteku Harrise zabije a je Negorem odsouzen k smrti. Paní Weldonová zatím ale byla, spolu s bratrancem Benediktem a Jackem, v jedné osadě, kde schovávali otroky, protože Negoro chtěl za ně získat od pana Weldona výkupné.\n\nJednoho dne po dlouhých, v tuto dobu neobvyklých, deštích dorazil do osady slavný šaman, aby tyto deště zažehnal. Ten ukázal na paní Weldonovou a malého Jacka jako na příčinu dešťů, a hloupí domorodci včetně kruté královny nechali obrovitého nemluvícího šamana zajatce beze slov odnést. Byl to ovšem Herkules, který pravého šamana zajal. Herkules zachránil i bratrance Benedikta a také Dicka Sanda, který měl zahynout jako oběť místnímu právě zemřelému králi.\n\nVšichni (včetně psa Dinga) se na malé loďce přikryté listím vypravili po proudu řeky k moři. Jednoho dne narazili na břehu řeky na chatrč, kde nalezli dopis, ze kterého se dozvěděli, že Negoro byl průvodce známého cestovatele, kterého okradl a zavraždil a že Dingo byl cestovatelův pes. V době, kdy všichni četli dopis, se k chatrči přikradl Negoro, který se vrátil pro svůj ukrytý lup. Zuřivý Dingo jej zabil, ale protože Negoro stačil ještě psa bodnout nožem, věrný pes skonal.\n\nOstatní brzy objevili pobřeží, nalodili se na portugalskou loď, která je dovezla do San Franciska. Dick Sand, který byl panem Weldonem odměněn za statečnost a za navrácení jeho blízkých, vystudoval námořnickou školu a stal se kapitánem.\nKnihu \"Patnáctiletý kapitán\" ilustroval Henri Meyer\n\n\n"}
{"id": "99000", "url": "https://cs.wikipedia.org/wiki?curid=99000", "title": "Albireo", "text": "Albireo\n\nAlbireo (β Cygni), někdy i oko Labutě, je pátou nejjasnější hvězdou souhvězdí Labutě a tvoří její hlavu. Jde o dvojhvězdu rozlišitelnou i malými dalekohledy. Jasnosti její žlutooranžové a modravé složky, vzdálených od sebe 34\", dosahují 3. a 4. magnitudy. Žlutá jasnější složka je ve skutečnosti také podvojnou soustavou.\n"}
{"id": "99013", "url": "https://cs.wikipedia.org/wiki?curid=99013", "title": "Rsync", "text": "Rsync\n\nrsync je v informatice název nástroje, který v unixových systémech slouží k synchronizaci obsahu souborů a adresářů mezi dvěma různými umístěními. Nástroj se snaží minimalizovat přenosy dat tím, že přenáší pouze rozdílové informace (tzv. \"delta\", tj. rozdíl množin) a zároveň pomocí kontrolního součtu porovnává skutečný obsah obou kopií. Data jsou proto na rozdíl od jiných nástrojů přenášena v každém směru pouze jednou.\n\nProgram codice_1 je kromě unixu dostupný i na dalších běžných operačních systémech.\n\nAdresář \"archive\" lokálního disku \"/mnt/local\" zálohuje na serverový disk \"/mnt/server\"\n\nPokud se na lokálním disku smaže nějaký soubor, tentýž soubor se smaže na serverovém disku pomocí argumentu \"--delete\"\n\n\n"}
{"id": "99015", "url": "https://cs.wikipedia.org/wiki?curid=99015", "title": "Oroonoko", "text": "Oroonoko\n\nOroonoko je román Aphry Behnové (červenec 1640 – 16. dubna 1689), vydaný v roce 1688. Je v něm zachycen příběh tragické lásky hlavního hrdiny, zotročného Afričana v Surinamu v 60. letech 17. století. Autorka do knihy vložila svoje zkušenosti s novou jihoamerickou kolonií. Obecně je Aphra Behnová považována za první profesionální spisovatelku anglické literatury (hlavně díky Virginii Woolfové). I když to není zcela pravda, Behnová byla určitě první profesionální anglická dramatička a novelistka. Ačkoli napsala alespoň jeden předchozí román, \"Oroonoko\" je jeden z nejranějších anglických románů, ale také jeden z prvních napsaných ženou.\n\n"}
{"id": "99019", "url": "https://cs.wikipedia.org/wiki?curid=99019", "title": "Lovćen", "text": "Lovćen\n\nLovćen ( ) je pohoří nacházející se v Černé Hoře v bezprostřední blízkosti Kotorského zálivu na pobřeží Jaderského moře. Jedná se o rozlohou malé, ale významné pohoří místními přezdívané \"Černohorský Olymp\". Nejvyšším vrcholem je Štirovnik (1749 m), který je z důvodu přítomnosti vojska pro turisty uzavřený. \n\nMasiv se nachází v jižní části země, jihovýchodně od města Kotor. Spolu s ním je masiv Štirovniku spojen úzkou cestou obsahující 32 serpentin. Ze západu severozápadu obklopuje masiv Kotorský záliv do kterého hory přímo spadají. Dále na východ se táhne krasová krajina, uprostřed které leží turistické centrum, město Cetinje. Zcela na jihu pohoří leží město Budva u stejnojmenného zálivu.\n\nV pohoří na malé ploše lze nalézt spoustu bizarních skalních vápencových útvarů, hluboké lesy a vysoko položené alpínské louky. Lovćen se považuje za onu \"Černou Horu\" podle které byla celá země pojmenována; je to velmi významné místo pro obyvatele státu. Pohoří je součástí národního parku Lovćen o rozloze 62,2 km². Ten byl vyhlášen v roce 1952 aby chránil mimořádné přírodní a kulturní hodnoty oblasti. \n\nNa vrcholu Jezerski vrh, který je nejvýše turisticky dostupné místo v pohoří, se nachází mauzoleum vladyky Petra II. Petroviće Njegoše (\"Mauzoleum Petra II. Petroviće-Njegoše\"). Nachází se zde jeho veliká socha z černého mramoru a hrobka. \n\nTěsně pod vrcholkem hory Jezerski vrh je parkoviště, z něhož vede tunel pro pěší výstup skrz horu až na její vrchol. Ve výšce 1620 metrů se nachází nejznámější jezero pohoří - Lovcenské jezero.\n\nPohoří je jako všechny okolní masivy tvořeno vápencem. Kolem nejvyšších vrcholů se nacházejí hluboké krasové deprese (nejhlubší v oblasti) a mnoho štěrbin, rozsedlin, propastí a dalších krasových jevů. Některé z těchto sníženin či puklin (kotliny, pánve) jsou až 200 metrů hluboké (Kuk, Bizaljevac, Vuci podvod, Veliki a Mali Bostur), zatímco jiná mohou být mělká. Jedny z těch mělčích jsou např. Ivanova Korita a Dolovi, kde se nacházejí také největší horské louky a kotliny pohoří. Nejvíce viditelné stopy po posledním glaciálu mohou být nalezeny v severních částech druhého nejvyšší vrcholu Jezerski vrh.\n\n\nGeografická poloha Lovćenu a jeho morfologie jsou hlavním důvodem proč do pohoří zasahují jak středomořské, mírné - kontinentální klima, tak drsné horské klima. Město Kotor má průměrnou roční teplotu 15,4°C a město Budva 17 °C. V severní a východní části masivu se potom teploty pohybují od 10,5 °C (Ivanova korita) po 5,9 °C (Štirovnik). Lovćen je podobně jako sousední masiv Orjen mimořádně bohatý na spadlé srážky, které zde dosahují ročního průměru až 3500 - 4500 mm. Důvod pro tak velké množství srážek je, že Lovćen je velmi často vystavený teplým vlhkým větrům z Jaderského moře. Tyto větry se dále sráží s chladným vzduchem nad pobřežními horskými řetězci a způsobují oblačnost.\n\nPodle pohoří je pojmenován černohorský klub z města Cetinje, FK Lovćen Cetinje.\n\n\n"}
{"id": "99024", "url": "https://cs.wikipedia.org/wiki?curid=99024", "title": "The Elder Scrolls: Arena", "text": "The Elder Scrolls: Arena\n\nThe Elder Scrolls: Arena je fantasy RPG počítačová hra vyvinutá společností Bethesda Softworks v roce 1994. Jedná se o první díl populární série The Elder Scrolls.\n\nV roce 2004, při příležitosti 10. výročí existence herní série, byla hra The Elder Scrolls: Arena uvolněna pro operační systém MS-DOS k bezplatnému stažení.\n\n"}
{"id": "99033", "url": "https://cs.wikipedia.org/wiki?curid=99033", "title": "Mary Bealeová", "text": "Mary Bealeová\n\nMary Cradock (26. března 1633 – 1699) se narodila v malém městečku Barrow, v anglickém hrabství Suffolk. Když jí bylo osmnáct let, vdala se za Charlese Bealea. Poté co studovala u Robert Walker, se stala portrétistkou a to jednou z nejdůležitějších v Anglii 17. století.\n\nKvůli finančním potížím a moru v Londýně, se rodina roku 1665 přestěhovala do Allbrooku v hrabství Hampshire, a na příštích pět let se stal jejím domovem a pracovním studiem patrový zanedbaný dřevěný dům.\n"}
{"id": "99035", "url": "https://cs.wikipedia.org/wiki?curid=99035", "title": "Graffiti", "text": "Graffiti\n\nGraffiti je v obecném smyslu druh neoficiálního výtvarného projevu pracující ve veřejném prostoru rytím, psaním nebo malbou, v současnosti především technikou nanášení barev, často ve formě spreje nebo fixy, případně škrábání, leptání. Vychází z původního řeckého slovesa γραφειν (\"grafein\"), psát. Graffiti se stalo jedním z původních pilířů kultury Hip hopu, označované za kulturu protestu (přestože jde většinou o jev zcela nekulturní). Graffiti lze bez zřetele na Hip hop vnímat jako městský folklór ulice. V pozdější době je obohaceno o další techniky vyjadřování a stává se streetartem, příp. mural artem.\n\nV kontextu pravěku lze považovat za výtvarnou práci ve veřejném prostoru jeskynní malby. V dějinách starověku je graffiti přítomno v Římském impériu (zachovaly dodnes např. v Pompejích) a Egyptě zpravidla jako anonymní škrábání do omítek v podobě nadávek, vyznání lásky nebo reklamy na nevěstinec. \n\nNa fasádách objektů byly uplatňovány techniky sgrafita jako proškrabávání do různobarevných vrstev povrchové úpravy zdiva nebo fresky, kdy jsou barvy nanášeny na vícevrstvou čerstvou vlhkou omítku. \n\nSpontánní rytí do povrchu (do dřeva, omítky kovu, skla) se objevuje na našem území ve středověku a zachovalo se na hradech, v kostelech a dalších historických objektech, současně s ním se objevuje kresba červenohnědou rudkou a v novověku i tužkou a jejich studiem se zabývá epigrafika. Dnešní graffiti však žije z odkazu novodobé historie v USA.\n\nLegenda o vzniku současného graffiti odkazuje do New Yorku, kde na konci šedesátých let jistý Demetrius řeckého původu přezdívaný \"TAKI\" si všimnul nápisu \"JULIO 204\", který byl odvozen od přezdívky a ulice bydliště autora (204. ulice v New Yorku). Tento vtip si Demetrius, pěší doručovatel pošty, osvojil a stal se autorem podpisů \"TAKI 183\" na nesčetných plochách. O jeho intenzivní činnosti reportovali v roce 1971 New York Times a tím se stal vzorem pro své následovníky pro tvorbu podpisů (tagů).\n\nNásledný rozvoj stylu graffiti do podoby dnešní nastal v 70. letech. Další inovátor byl SUPER KOOL 223, který vytvořil první barevný piece za pomoci improvizované výměny trysek na plechovku spreje. Autor FLINT 707 v roce 1973 vytvořil první wholecar na vagónu metra a použil 3D stylizace. Další překonání v roce 1976 bylo 11 vagónů soupravy metra autory CAIN, MAD 103 a FLAME ONE. Fenomén graffiti si tak začali osvojovat jak mladí lidé z černošských ghet tak také absolventi uměnovědných disciplín (např. Keith Harring, Jean Michel Basquiat (New York), Banksy (Anglie)), později si našla cestu do galerií. Establishment, po zkušenostech s hippies, zareagoval od opatření zákazu prodeje barev mladistvým až po zvýšení represí, trestní postihy.\n\nOd počátku existuje několik odlišných principiálních pohledů na graffiti:\n\nZa počátek hiphopového graffiti v západní Evropě se považuje rok 1983, kdy byl natočen dokument \"Style Wars\" o graffiti v New Yorku. V roce 1987 vyšla publikace Spraycan Art, která již prezentuje díla z Ameriky i Evropy dohromady.\n\nJisté náznaky ještě předrevolučního potenciálu graffiti v Čechách mohou poskytnout fenomény Lennonova zeď a Servít je vůl. V Česku je počátek spojen s koncem totalitního režimu okolo let 1989 a to ještě nespojovaného s hip hop stylem. Jako rok nástupu se udává 1993, kdy již několik jedinců na graffiti pracovalo (Maniac v Ostravě od roku 1987, Timothy v Jaroměři, Mascee, Chise, CSB a BC v Praze). Zdrojem informací bylo cestování z a do zahraničí a neoficiální distribuce zahraničních časopisů. Autoři se mezi sebou napříč republikou znají a setkávají se i v běžném životě, hip hop jako životní styl nehrál ještě významnou roli. \n\nPopularizaci v Česku umožnil od roku 1994 hudební časopis Poplife rubrikou \"Graffiti Art\", později časopis o skateboardingu a snowboarding Board. Tím se výrazně zvýšil počet autorů a mohou tak vznikat četné skupiny (anglicky crew). Vznikají však třenice (ideové i fyzické) mezi nováčky a starší generací: ideové o obsah díla (výtvarné umění versus syrové podpisové graffiti) a fyzické konfrontace (okrádání o spreje a potyčky o teritoria). Subkultura si také vydává magazíny o aktuálním dění.\n\nPo roce 2000 se počet autorů zvyšuje natolik, že osobní kontakty figurují jen uvnitř jedné generace aktivních autorů, nikoliv však už mezi nimi. Vznikají první legální plochy a systematicky organizované potírání děl případně i přistižených autorů. Díky dostupné technice natáčí autoři videa z akcí, využívají internet, kde vytváří vlastní archivy děl. V roce 2006 vznikla česká kniha \"In graffiti we trust\", která sice vyšla v regulérním nakladatelství, je ale určena především směrem dovnitř subkultury. Po roce 2007 narůstá obliba služeb fotoblogů, jako možnosti prezentovat svoje výsledky. Později fotoblogy získávají na větší oblibě, díky snaze majitelů posprejovaných ploch, je znovu očistit či přemalovat. Životnost děl se tak stává mnohokrát prchavější, tudíž nutí autory, si je zaznamenávat a vystavovat online ve fotografické podobě. \n\nAutoři jsou zpravidla mladí dospívající. Subkultura graffiti je pro ně jedna z možností, kterak si vytvořit svou identitu při dospívání dítěte v dospělého. Proto je důležitá ilegalita celé činnosti, přítomnost nebezpečí a strachu, překonání překážek (oplocení, ostraha, kamery), nutnost prokázat odolnost, statečnost a schopnost. Příslušnost mužů ke graffiti subkultuře zvyšuje prestiž u dívek. Samotné dívky tvořící graffiti jsou spíše výjimkou a jejich přítomnost spíše odporuje pojetí graffiti jako mužské iniciace.\n\nZe sociologického pohledu nehraje hlavní roli revolta (odpor proti faktickému útlaku), ale spíše podvědomý protest a potřeba se socializovat v prostředí města, tedy výrazně anonymním, sterilním a systematizovaném. Autoři často mluví, že si „berou zpět městský prostor“.\n\nSubkultura vzniká v podvědomé opozici vůči establishmentu (rodiče, škola, stát), do jejichž mechanismů jako mladí nemají přístup ani kontrolu, jsou pouze jejich předmětem. V subkultuře mohou tvořit vlastní pravidla, mají přiměřený vliv na dění. Mužský archetyp lovce vede boj s tvrdou džunglí symbolizovaný systémem města (metra) ve veřejném prostoru, kde sice nezískají skutečnou moc, ale stávají se výstavou jejich dosažených vítězství. Kultura protestu se tedy projevuje až v moderní společnosti jako prostředek sociální integrace a adaptace.\n\nDůležitá je pro začínajícího autora (slangove toy) vrstva generačních autorů se kterou vyrůstá. Musí snést kritiku zkušených a starších (slangove writer), kteří brání své teritorium, styl a piecy. Vypracovat se mezi ně se podaří jen několika jedincům. Začátečník musí nejdříve přijmout pravidla a tradici graffiti, roky pracovat na své technice, obětovat čas, finanční prostředky a teprve tehdy může získat uznání a přiznání osobitého stylu. Výtvarný talent může kariéru usnadnit, podstatou je ale ponoření se zcela do subkultury a žít jí.\n\nNicméně v druhém desetiletí 21. stol. se pomalu mění názor a pohled velkoměstských autorů na samotnou subkulturu a její tvorbu. Z autorů opadá naivita, a snaha \"zkrášlit\" či \"vybarvit\" město. Dostávají se do stádia kdy si mnoho z nich plně uvědomuje nepřínosnost samotného graffiti pro společnost či město. Už necítí potřebu své chování obhájit, ale naopak se vyžívají ve společenské nenávisti k této subkultuře, a v samotné ilegalitě graffiti. Jedním z faktorů, který toto myšlení podporuje, je vzrůstající snaha státních složek i majitelů domů, boje proti graffiti. Autorům tak zbývá mnohem méně času na samotnou tvorbu, a tak volí kvantitu před kvalitou. Avšak podobné záměry už můžeme vidět mnohem dříve, a to ve veřejné knižní publikaci s názvem CAP (od vydavatelství Bigg Boss), kde dvojice, jinak výtvarně zručných sprejerů, se vyžívá v primitivnosti až neuměleckosti vlastních děl. Pokouší tak celou subkulturu, která reaguje ze značnou nevolí. Postupem let však tento styl propaguje stále více autorů, někteří z nich jsou později neaktivnější ve svém okolí. \n\nAutoři přirozeně vytváří skupiny (slangově crew), pod jejímž jménem pracují a budují její váženost, získávají její ochranu a saturují tak svou osobnostní potřebu příslušnosti. Skupiny hrají významnou roli jak při technické realizaci děl, tak sociální roli, kde mají význam jako nejužšího kruhu autora a plní mýtus o bratrství, rodině. Skupiny mezi sebou vždy soutěží, někdy však i spolupracují nebo přímo vedou boj. Je-li přizván do skupiny začátečník, zastává při tvorbě díla podružné role (např. hlídá, dokumentuje) a na oplátku mu starší mohou předat zkušenosti. \n\nKlíčem úspěchu ve vzájemné soutěži autorů a skupin je kvalita(styl, čistota a náročnost provedení, umístění na významné místo), kvantita(rozměr, rozsah, četnost) a aktuálnost (letitá díla klesají na hodnotě, avšak slavné crews z dob dávno minulých mají o to větší hodnotu). Nejvyšší hodnotou z pohledu místa je tradičně jako mobilní nosič díla (vlak, metro, tramvaj); proto velký význam mají takto vybavené metropole. Není-li k dispozici metro pak alespoň vlaky či hromadná doprava. Výrobně nejmladší vůz má nejvyšší hodnotu, díky snaze výrobců se před graffiti chránit, například pomocí kamerových systémů. Velký význam má pro subkulturu cestování a práce v cizině, často je cílem evropské metropole s metrem, v zájmu jsou i dosud nepostižené asijské země.\n\nHodnocení a zpětnou vazbu poskytuje subkultura, reakce veřejnosti nemají přímý význam. Veřejnost skrze média není schopna vnímat graffiti jako výtvarný projev, sami autoři jim příliš nevychází vstříc a ani o to nestojí. Nezdařené publikace veřejných médií jsou v komunitě buď předmětem výsměchu nebo pohoršení. Jsou-li autoři z vnějšku kategorizování do rolí vandalů a teroristů, tak sami tyto symboly přijímají do svých prezentací a vnímají je jako ocenění. Nadšení autoři jsou ochotni pracovat na dílech každou noc, nejméně několikrát týdně po léta svého mládí.\n\nJe-li autor zároveň i raperem, může předávat zkušenosti a pravidla v textech svých skladeb. Nejvyšší dosažitelnou metou graffiti je \"king\", za něhož může být autor v rámci subkultury považován. Postupem času se obě subkultůry (rap a graffiti) stále více odštěpují, a přestávají existovat původní vazby. I když dnes již dospělí autoři považuji svou průpravu v graffiti jako důležitou zkušenost a výbavu do běžného života, kam se zpravidla zařadí po bok někdejších dospělých na úkor kariéry v subkultuře.\n\n\n\nKomerční sféra se snaží o produkování kvalitnějších sprejů a barev, zvýšením krycích schopností, trvanlivosti, zdokonalováním trysek pro autory. Zároveň vyvíjí techniky odstranění a preventivních nástřiků pro města a organizace.\n\nŽivotnost jednotlivých technik je omezena v centru města zpravidla aktivitou čisticích služeb na několik dnů až měsíců. V případě umístění do prostoru \"nikoho\" je životnost řádově několik let, než barvy podlehnou povětrnostním podmínkám, vyblednou, zarostou, nebo jsou stavební úpravou asanovány, případně přemalovány jinými autory.\n\nKaždý autor si volí své jméno, pseudonym, které se stává načas jeho erbem a obvykle textovým obsahem graffiti. Jedná se krátká slova nebo zkratky (např. DTK), často anglicky znějící slova (Terror) nebo slova bez původního významu (Cae, Rweka) komolený výraz (Ecrouem) nebo slovo s číslicí odkazující na newyorskou tradici Taki183 (Wladimir 518). Důležitou roli hraje zvučnost a věrnost jménu.\nVytvoří-li autoři seskupení, volí také společné jméno, často složené z počátečních písmen původců, zpravidla 2 až 4 klíčových členů (např. DRUK, ZDG), počet písmen nemusí odpovídat počtu autorů.\n\nDalším textovým obsahem graffiti může být i poezie, verš nebo slovní hříčka. Mimo styl písma může být předmětem nebo doplňkem díla i obraz, zakomponovaný do prostředí, ve kterém je vytvořen nebo obraz klasické koncepce např. piktogramy, loga, karikatury.\n\nVe výtvarném ztvárnění písma je ceněn především tvar a stavba znaků, jejich spojité vazby, ladnost tahů, jasné barvy, kontrastní hrany, provedení stínů, obtahů a výplní, prostorová stylizace znaků. Až na výjimky podléhá styl tradici odkazující k počátkům graffiti. Možnost porušit tradice a čistotu stylu však je možné demonstrovat na skupině \"CAP\" (Crew Against People, Praha). Ta převzala styl opovrhovaných začátečníků (nedokonalé tvary, křivé tahy, jednoduchá, infantilní stylizace, často je obsahem karikující obrázek nebo textové sdělení) upřednostnila primitivní a hrubé techniky (válečky, štětky, štětce, postřikovací stroj) a zaměřili se na méně veřejné prostory (chátrající budovy, technická infrastruktura). Vzbudila v komunitě velké rozpory, ale výsledkem bylo akceptování \"cap-stylu\", ne však jako hlavní proud. Skupina je tvořena také studenty VŠUP vydává od roku 2004 vlastní magazín Upstream. \n\nAutoři ze subkultury graffiti se nevnímají jako umělci ani svá díla jako umění. Záporný vztah je také ale dán jejich nevyjasněností definice umění a spojení umění s oficiální kulturou a existující obavou o ztrátě ilegáliti. Graffiti jako jeden z technických postupů je absolventy uměnovědných škol využívána, dostávají se tak i do galerií. Ale i díla ulice si do galerií cestu nachází ať už z potřeby subkultury (např. setkání Graffix session), nebo z pozvání kurátora (např. City’s Celebrities! Street Art & Graffiti v rámci Bienále grafického designu Brno 2008, nebo přehlídka Infiltrace 2004 v Oblastní galerii Liberec).\n\n\n\n\n\n– nadávky, vyznání lásky (např. „M + L = VSL“)\n\nVětšinou populace je však graffiti vnímáno jako vandalství a je možné ho postihovat na základě trestního zákoníku České republiky. Ten umožňoval autora nelegální graffiti obvinit za trestný čin podle výše škody § 257 „poškozování cizí věci“; od novely zákona roku 2001 již vždy přímo podle § 257b za trestný čin, čímž se odlišuje tvrdším výchozím postihem od jiného vandalství. V roce 2009 přechází tato právní úprava do nového trestního zákoníku (Zákon č. 40/2009 Sb, účinnost od 1.1.2010) pod § 228 odst. 2, s ohledem na ustanovení odst. 3 a 4. Podle toho hrozí každému takovému sprejerovi trest odnětí svobody do 1 roku, v případě dalších uvedených okolností až na 6 let. \n\nAutoři děl považují možné tresty uložené soudem za nutné riziko a dopadení policií jako motivaci k vyšší opatrnosti. To pak posiluje jejich postavení v subkultuře. Díky tomu je policie a stereotypní představitelé společnosti také předmětem jejich vzkazů a hrátek, nebo také přímo cílem (policejní služebny). \n\nJednou z uplatňovaných metod obrany státní správy a samosprávy je nulová tolerance a postavení graffiti na rovinu běžného destrukčního vandalství (např. Tony Blair ve Velké Británii), odměnu za dopadení autora. V Brně byl předmětem vtipů pouličních autorů nekompromisní primátor v letech 1998 až 2002 Petr Duchoň, který boj s graffiti subkulturou začlenil do svého politického programu a stal iniciátorem paragrafu § 257b novely trestního zákona v roce 2001, odmítl legální plochy.\n\nAutoři graffiti etický problém cizího majetku nevnímají, nebo si připouštějí respekt k soukromému majetku. Ale skutečnost, že veřejný prostor je vyhrazený těm, kdo si ho legálně koupí (např. reklama) je pro ně nezvaný a nelegitimní. Přes prvotní snahu působit ilegálně, vyvíjí zástupci společnosti i subkultury snahu vyčlenit legální plochy, kde je možno se realizovat. Tyto plochy jsou pak užívány zpravidla jako tréninkové, kde místní autoři píšou pod jinými pseudonymy.\n\nDalší možnou metodou obrany proti graffiti je jeho moderování; navázání spolupráce subkultury s vnějším světem, objednání autorů graffiti na výmalbu vybraných ploch, avšak s regulovaným obsahem. Dále vyčlenění míst pro jakoukoliv tvorbu (Praha, Zlín, Havířov, Moravská Třebová, Třebíč, Vsetín, Brno). V zahraničí se tato metoda osvědčila, příkladem je galerie Graffiti Snösätra ve Stockholmu. \n\nTaké radnice městských částí si někdy objednávají za cenu barev úpravu veřejných míst nahrazující nebo předcházející nelegální tvorbě, zpravidla se jedná o podchody pro pěší nebo o štítové stěny obytných domů nebo o technologické stavby (např. Praha 10). Neobvyklá není ani objednávka úpravy fasády prodejny soukromé firmy či rodinného domu.\n\n\n\n\n"}
{"id": "99037", "url": "https://cs.wikipedia.org/wiki?curid=99037", "title": "Bažantnice", "text": "Bažantnice\n\nBažantnice (\"německy\" Fasangarten) je zařízení určené k umělému chovu bažantů. Může jít o ohraničený lesík nebo o malou voliéru pro bažanty. V současnosti je v Česku přibližně 200 bažantnic. První bažantnice se začínají v Česku objevovat v 11. století. Velký rozvoj chovu bažantů nastal na území Česka v 13. a 14. století, kdy se začínají hromadně zakládat obory a bažantnice. Od té doby vzrůstal počet bažantnic až do 20. století. Na území mnoha bažantnic se dochovalo neporušené nebo jen málo porušené přírodní prostředí a proto byly vyhlášeny za přírodní rezervace nebo přírodní památky. Minimální výměra je 100 ha, z toho min. 25 ha lesů a remízů. Musí mít vlastní přirozený zdroj vody, zřizují se do nadmořské výšky 700 m n. m., nejbližší vzdálenost od lidských sídel je 200 m. \n\nBažant, ze staroněm. \"fasant, fasan\" a z lat. \"phasanius\", nazvaný podle své domoviny na řece \"Phasis\" (nyní Rioni) v Kolchidě, kde žil divoce, se začal chovat ve střední Evropě polodivoce v bažantnicích od 11. století. Jednu z prvních bažantnic podle francouzského dvora založil císař a král Karel IV. u \"Králového Dvora\", roku 1579 byla založena nákladná bažantnice u Roudnice (\"obora bažantí dělána od kamene a ve třech skalách kamení k ní lámáno\"), roku 1565 Vilémem z Rožmberka bažantnice v Třeboni, další Matyášem Štampachem ze Štampachu (od 1. dubna 1585 držel panství Mšecké); na Moravě si olomoucký biskup Stanislav II. Pavlovský (1579—1598) nechal od zemského hejtmana Bohumíra ze Žerotína na Židlichovicích zaslat párek živých bažantů, jelikož se biskupských oborách žádný nenalézal (Mitth. des mährischen Jagd- und Vogelschutzvereines). \n\nZnačného rozšíření nabylo bažantnictví v 17. století, v Čechách jsou doloženy bažantnice v Boleslavi, Benátkách, Berouně, Častolovicích, Dymokurech, Horšovském Týně, Chrudimi, Chlumci, Jičíně, Jaroměři, Hradci Králové, Křinci, Kyšperku, Libešicích, Liběchovicích, Míkovicích, Náchodě, Nových Dvorech, Obořišti, Opočně, Pardubicích, Pyšelech, Praze, Ratajích, Smiřicích, Třeboni, Teplicích, Zvoleněvsi, Žampachu, Uhříněvsi. Bohuslav Balbín (Miscellanea historica regni Bohemiae) k tomu zaznamenal:\n\nNa panstvích přibývalo mnoho obor na chov bažantů, zakládaly se ohrady k hnízdění bažantů (např. r. 1590 u Sudoměřic na panství Bechyňském) a bažantní komory (r. 1680 v oboře pod Kunětickou horou na Pardubicku). Za účelem honby bažantů se upravovaly veliké remízy; například v 18. století na Vinici (Weinberg) u Postoloprt, tři se nacházely nedaleko Levonic a jeden na Vršovické hoře. Největšího rozkvětu nabylo bažantnictví v druhé polovině 18. století. Roku 1845 se Čechách nacházelo 59 obor a 188 bažantnic. Na bažantnice či bažanty upomínají též jména pomístní: název \"Bažantnice\" nesla sušická obora, samota u Benešova na Budějovicku, myslivna u Sudoměřic, samota u Králového Dvora, myslivna u Třebíče, název \"Bažant\" měla samota u Kamenice n. L., \"Bažanty\" ves u Sedlce, \"Bažantov\" ves u Tachova (od osobního jména Bažant). Jednou z proslavených bažantnic na Moravě byla bažantnice na panství Jemnice markýze Pallaviciniho, jejíž podobu zachytil hajný Jan Vrba (\"Bažantnice a jiné obrázky z přírody\"):\n\n"}
{"id": "99039", "url": "https://cs.wikipedia.org/wiki?curid=99039", "title": "Québec", "text": "Québec\n\nQuébec (\"[kebek],\" francouzsky též \"Ville de Québec,\" anglicky \"Quebec City)\" je hlavní město kanadské provincie Québec. Leží na levém břehu řeky Svatého Vavřince v jihovýchodní části provincie. Quebecké \"Staré město (Vieux-Québec)\" je od roku 1985 uvedeno na Seznamu světového přírodního a kulturního dědictví UNESCO. Patří mezi nejstarší americká města ležící severně od Mexika a je mezi nimi jediným, v němž stále existují městské hradby. Málokteré město Nového světa má také tak evropský ráz.\n\nMěsto založil Francouz Samuel de Champlain v roce 1608 a pojmenoval ho algonkinským výrazem \"Kebec,\" který znamená „řeka se zde zužuje“. Už o 73 let dříve, v roce 1535, zde na své druhé plavbě přistál francouzský objevitel Jacques Cartier a nalezl tu irokézskou osadu \"Stadacona.\"\n\nV roce 1629 město dobyli Angličané, ale o tři roky později ho na základě mírové smlouvy vrátili Francii. Québec se stal centrem kolonie Nová Francie. Střety s Brity se později opakovaly, až nakonec roku 1759 Angličané zvítězili v rozhodující bitvě na Abrahamových pláních. Pařížská smlouva z roku 1763 přiřkla celou Kanadu anglické koruně. V roce 1775 se ještě pokusili dobýt Québec američtí revolucionáři, ale neuspěli.\n\nPo osamostatnění Kanady v roce 1867 se město Québec stalo hlavním městem stejnojmenné provincie. Status hlavního města muselo později dočasně přepustit Montréalu, ale za hospodářské krize po roce 1929 se sem provinční vláda vrátila.\n\n\n"}
{"id": "99040", "url": "https://cs.wikipedia.org/wiki?curid=99040", "title": "Bránice", "text": "Bránice\n\nBránice (lat. \"Diafragma\", řecky \"φρήν\" (\"phrēn\") [] nebo \"φρενός\" (\"phrenos\") []) je svalo-šlachová blána oddělující u savců orgány hrudního koše a břicha. Je kupolovitě vyklenutá do hrudní dutiny a je hlavním dýchacím svalem s významným vlivem na vzpřímenou posturu člověka. U lidí je 3 až 5 mm tlustá a odvádí 60–80 % práce, která je potřeba k nádechu. Srovnatelná struktura se (kromě savců) vyskytuje pouze v náznacích u některých plazů, zejména u krokodýlů.\n\nBránice se skládá z masité a šlachovité části: šlachovitá část tvoří střed bránice (centrum tendineum), masitou částí je tvořen obvod bránice a ten se dále dělí na tři úseky:\n\nVšechny tři svalové části bránice se upínají do šlachovitého středu, který je tvořen pružným vazivem. Ve vazivovém středu je otvor, kterým prochází dolní dutá žíla (foramen venae cavae)\n\nBránice je inervována bráničním nervem. Do určité míry se při nádechu uplatňují i zevní mezižeberní svaly (zdvihají žebra) a na krku svaly kloněné (musculi scaleni), zejména při zvýšené intenzitě dýchání. Také zdvihač hlavy (musculus sternocleidomastoideus) zvedá částečně hrudní koš.\n\nPři vdechu se kupolovitost bránice napíná doplocha, čímž okraje bránice zvedají hrudní koš vzhůru a střed bránice se opírá o obsah dutiny břišní pod ní. Dochází tak k pístovému pohybu bránice, který napomáhá vdechu do plic podtlakem v dutině hrudní a naopak střevní peristaltice tlakem v dutině břišní. Tento správný stereotyp dechu (břišní dýchání) je důležitý i z hlediska postury - napřimuje trup člověka dechovou vlnou odspodu, aniž by člověk přetěžoval krční svalstvo. Zároveň správný dech ulevuje i bederní páteři tím, že váha trupu se přenáší kromě pěti bederních obratlů na silnou bránici. Pokud toto dýchání není přítomno, dochází k hornímu (\"klíčkovému\") typu dýchání a tím k přetěžování krční páteře, k sesedání plotének bederních obratlů, či k lehčím typům skolióz. Vedle problémů vertebrogenních pak jde i o bolesti hlavy, tinintus, zažívací problémy, obstipaci aj.\n\nPři klidovém dýchání je základním mechanismem výdechu pasivní retrakce plic a hrudníku vlastní tíhou, případně elastickou silou hrudníku a plic. Proto se v klidu neúčastní výdechu žádné svaly. Až při forsírovaném výdechu se uplatňují svaly tzv. břišního lisu, které ze stran stlačují břišní dutinu a vrací bránici kupolovité vyklenutí. Břišní lis tvoří přímý sval břišní, vnější a vnitřní šikmý sval a příčný sval břišní. Dále se při výdechu uplatňují vnitřní mezižeberní svaly, které táhnou žebra dolů.\n\nBěhem embryonálního vývoje se bránice tvoří splynutím vazivových sept (septum transversum, membrana pleuroperitonealis), vazivového závěsu jícnu (mesoesophagus) a svalového materiálu, který pochází z krční oblasti. Bránice je v podstatě krční sval a i v dospělosti její původ prozrazuje inervace - brániční nerv totiž vystupuje z nervových větví 3. až 5. krčního obratle. Po úrazech míchy nad pátým obratlem tak bude nutná ventilace respirátorem, zatímco úrazy míchy v hrudní oblasti povedou sice k ochrnutí, ale dýchání bude stále možné (- závisí i na mezižeberních svalech; ochrnutí těchto neomezuje dýchání natolik, je-li zachována funkce bránice).\n\n"}
{"id": "99042", "url": "https://cs.wikipedia.org/wiki?curid=99042", "title": "LUG", "text": "LUG\n\nLUG či Lug může znamenat:\n\n"}
{"id": "99043", "url": "https://cs.wikipedia.org/wiki?curid=99043", "title": "Telefonní číslo", "text": "Telefonní číslo\n\nTelefonní číslo jednoznačně identifikuje účastníka v telefonní síti. Při realizaci telefonního hovoru použije jeden účastník nejprve telefon tak, že vytočí (v současnosti již častěji zadá na klávesnici) číslo druhého účastníka. Má-li být telefonní spojení navázáno, ozve se vyzváněcí (volný) tón a po něm se hovor uskuteční až v momentu, kdy volaný účastník stiskne tlačítko \"přijmout hovor\" nebo zvedne sluchátko telefonu.\n\nPřesnou délku a strukturu telefonního čísla v dané zemi určuje národní číslovací plán; ten obvykle určuje společné předvolby v rámci telefonních čísel podle druhu či umístění účastníka. Někde lze pro místní hovor (v rámci určité oblasti) použít zkrácenou formu telefonního čísla (bez předvolby).\n\nPři mezinárodním hovoru je třeba před číslem ještě vytočit předvolbu země. Formát mezinárodního telefonního čísla definuje standard E.164.\n\n\npředvolba\n\n\n"}
{"id": "99051", "url": "https://cs.wikipedia.org/wiki?curid=99051", "title": "Plovoucí ostrov", "text": "Plovoucí ostrov\n\nPlovoucí ostrov nebo též Plující ostrov (1895, \"L'Île à hélice\", „ostrov s lodním šroubem“) je fantastický román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Řadí se ke spisovatelovým méně známým dílům. Díky této knize se o Vernovi tvrdí, že předpověděl vynález internetu. Není to však pravda. Verne sice popisuje v románu kabel, který spojuje plovoucí ostrov s východním pobřežím USA, avšak jde o normální telegrafní linku.\n\nVerne v knize, která vcelku vyznívá jako odsouzení zahálčivého života boháčů, vypráví o podivuhodném dobrodružství čtyř francouzských hudebníků, kteří se proti své vůli octli na fantastickém plovoucím ostrově s názvem Standard-Island, vybudovaném pro americké a evropské miliardáře, aby mohli při plavbě po Tichém oceánu po celý rok užívat krásného počasí. Autor živě a plasticky líčí krásu tichomořských ostrovů, u nichž se Standard-Island zastavuje na své pomyslné plavbě, a s velkým zaujetím popisuje velkolepé technické vymoženosti ostrova.\n\nStandard-Island byl vskutku úžasným inženýrským dílem. Šlo o obrovské plovoucí těleso o rozloze 27 km² s desetimetrovým ponorem (objem by tedy činil 0,432 km³). Pětinu povrchu ostrova zaujímalo jeho hlavní a jediné město Milliard-City, které bylo elipsovitého tvaru a hlavní třída ho dělila na dvě části. Ulice spolu svíraly pravý úhel (po vzoru moderních amerických měst), domy však připomínaly paláce obklopené zahradami. Dopravu na ostrově zajišťovaly elektrické tramvaje, které jezdily i na „venkově“. Pohyb Standard-Islandu obstarávaly dvě továrny, jejichž dynama vyráběla elektrický proud a uváděla do pohybu systém mohutných lodních šroubů umístěných na bocích ostrova nedaleko jeho přístavů. Rychlost ostrova dosahovala osmi uzlů. Vlny neměly na ostrov žádný vliv, jednak díky jeho váze a rozloze, jednak díky šedesátimetrovým kýlům vpředu i vzadu, jež rozrážely vlny.\n\nNezávislost obou pohonných soustav měla v závěru románu osudné následky, když po roztržce ve správě města daly znepřátelené strany šroubům opačný směr, čímž vzniklo napětí, které ostrov roztrhalo na kusy, a Standard-Island tak byl, díky malicherným lidským sporům, zničen .\n\nKnihu \"Plovoucí ostrov\" ilustroval Léon Benett.\n\n\n"}
{"id": "99052", "url": "https://cs.wikipedia.org/wiki?curid=99052", "title": "On Every Street", "text": "On Every Street\n\nOn Every Street je posledním studiovým albem britské rockové skupiny Dire Straits, kterým se snažila navázat na své velmi úspěšné předchozí album. V USA získalo platinovou desku. V domovské Británii se dočkalo tohoto ocenění dvakrát a ocitlo se zde i na vrcholu hitparády. \n\nPoslední album vznikalo v Air Studios v Londýně po několika letech, kdy se skupina poprvé rozešla. Podílela se na něm řada hostů, protože skupina v této době neměla vlastního bubeníka. Album otevírá píseň \"Calling Elvis\", v jejímž textu vzdal Mark Knopfler hold Elvisi Presleymu jmenováním jeho skladeb. Jako singl se však dostala v hitparádách nejvýše řízná \"Heavy Fuel\" (1. místo v Mainstream Rock Tracks v USA). Přestože se jedná o písničkově nejbohatší album skupiny, srovnatelně skvělý úspěch s předchozí nahrávkou se nedostavil.\n\n\n\n\n"}
{"id": "99053", "url": "https://cs.wikipedia.org/wiki?curid=99053", "title": "Spárkatá zvěř", "text": "Spárkatá zvěř\n\nSpárkatá zvěř je označení pro větší nekožešinovou srstnatou zvěř, tedy lovné přežvýkavce z řádu sudokopytníků a pro prase divoké. Pojmenování je odvozeno od spárku, což je myslivecké označení pro pazneht těchto zvířat.\n\nHlavním produktem, který poskytuje tato zvěř, je zvěřina, u samců trofeje (rohy, parohy, kelce), případně kůže. \n\nV Česku žijí tyto druhy spárkaté zvěře:\n\n\n\n\nPodle vyhlášky č. 245/2002 Sb. Ministerstva zemědělství o době lovu jednotlivých druhů zvěře jsou stanoveny tyto doby, kdy lze jednotlivé druhy spárkaté zvěře lovit:\n"}
{"id": "99054", "url": "https://cs.wikipedia.org/wiki?curid=99054", "title": "Jasoměr", "text": "Jasoměr\n\nJasoměr je měřicí přístroj k měření jasu.\n\nJasoměry se skládají ze snímače s fotočlánkem, optického systému pro vymezení prostorového úhlu a z měřicího a vyhodnocovacího systému.\n\nFotočlánek s vysokou citlivostí a spektrálním přizpůsobením dle křivky V(l) je opatřen speciálním nástavcem, resp. optickou soustavou clonicích a fokusačních prvků, které vymezují prostorový úhel měření jasu zorného pole jasoměru. Zjednodušeně bychom mohli říci, že se jasoměr dá vyrobit také tak, že na fotočlánek nasadíme tubus opatřený na vstupu clonou s kruhovým otvorem, čímž vymezíme prostorový úhel Ω, v němž dopadají paprsky z měřené plochy na fotočlánek. Na ploše fotočlánku měřený jas vytvoří osvětlenost E osvětlenost, která je úměrná světelnému toku dopadajícímu z jasné plochy, kterou měříme. Generovaný fotoproud úměrný tomuto světelnému toku je měřen citlivým měřicím zesilovačem a v jednodušším případě citlivým galvanoměrem. Střední jas L plochy vymezené prostorovým úhlem Ω na sledovaném povrchu se určí ze vztahu\n\nformula_1. (cd.m; lx, sr)\n\nBěžně rozlišujeme dva typy jasoměrů: bodový a integrační. Za bodové jasoměry jsou považovány jasoměry s malým zorným (prostorovým úhlem), řekněme řádu jednotek úhlových minut. Integrační jasoměry pak měří jas jako průměrnou hodnotu ve větším zorném poli, obvykle více než 1 stupeň. Běžná hodnota zorného úhlu je 3, 2, 1, 1/3 stupně, popř. 6', 2'. \n\nTakzvaný skymeter se používá k měření jasu oblohy, resp. nočního nebe. Prozatím jediný komerčně vyráběný skymeter je vyráběn ve dvou provedeních, které se liší úhlem (přibližně 20 a 42 stupňu) ze kterého zařízení snímá jas. Hodnota je odečítáná na displeji v jednotkách magnituda na čtvereční úhlovou vteřinu, kterou je možné převést na candelu na metr čtvereční. Praktické využití skymetru je například pro měření světelného znečištění oblohy.\n\nProjekt mapování jasu oblohy Projekt monitorující světelné znečištění pomocí skymetrů.\n"}
{"id": "99055", "url": "https://cs.wikipedia.org/wiki?curid=99055", "title": "Kos", "text": "Kos\n\nKos je český název některých pěvců z rodu drozd (\"Turdus\").\n\nAčkoli se v češtině označení „kos“ používá jako název rodový, představuje podrod \"Merula\".\n\nV Česku se vyskytují dva druhy kosa – kos černý (\"Turdus merula\") a kos horský (\"Turdus torquatus\"), třetí druh – kos šedokřídlý (\"Turdus boulboul\") – žije v Asii.\n\n"}
{"id": "99059", "url": "https://cs.wikipedia.org/wiki?curid=99059", "title": "Elijah Wood", "text": "Elijah Wood\n\nElijah Jordan Wood (* 28. ledna 1981 Cedar Rapids, Iowa, USA) je americký filmový herec.\n\nS herectvím začal již v osmi letech. Jeho nejvýznamnější role je Frodo Pytlík, kterého ztvárnil ve filmové trilogii \"Pán prstenů\" (2001–2003, v originále \"The Lord of the Rings\") režiséra Petera Jacksona. Postavu Froda si zopakoval ve filmu \"\" (2012).\n\nDíky této roli se jméno Elijah Wood zapsalo do širokého povědomí nejen milovníků fantasy žánru. Přesto ještě v „před-frodovském“ období hrál v několika kritiky velmi dobře hodnocených filmech, např. \"Avalon\" (1990), \"Strom snů\" (\"The War\", 1994) nebo \"Ledová bouře\" (\"The Ice Storm\") z roku 1997.\n\nPo \"Pánovi prstenů\" hrál převážně v nízkorozpočtových nezávislých snímcích a jeho role by se daly označit jako menší. Do této kategorie se dají zařadit snímky jako \"Věčný svit neposkvrněné mysli\" (\"Eternal Sunshine of the Spotless Mind\") z roku 2004, \"Sin City – město hříchu\" (\"Sin City\"), \"Naprosto osvětleno\" (\"Everything Is Illuminated\"), \"Hooligans\" (\"Green Street\") – všechny filmy z roku 2005, nebo \"Paříži, miluji tě\" z roku 2006. V roce 2013 si po boku Vina Diesla a Rose Leslie zahrál ve filmu \"Poslední lovec čarodějnic\". Příležitostně hostuje v televizi, hlavní role ztvárnil v seriálech \"Wilfred\" (2011–2014) a \"Dirk Gently's Holistic Detective Agency\" (2016–2017).\n\nNarodil se 28. ledna 1981 ve městě Cedar Rapids v Iowě jako druhé dítě Debbie a Warrenovi Woodovým. Má staršího bratra Zachariaha a mladší sestru Hannah.\n\nWoodův herecký talent se začal projevovat v již velmi útlém věku, ale výrazněji uplatňovat se začal až na základní škole. Nejprve si zahrál menší roli ve školním představení muzikálu \"The Sound of Music\" a o rok později již získal titulní roli v představení \"Čaroděj ze země Oz\". Od roku 1988 Wood příležitostně pracoval jako dětský model a herec v regionálních reklamách, ale jeho skutečná filmová kariéra začala, když mu bylo devět. V tomto věku ho jeho matka přihlásila do soutěže pro vyhledávání nových talentů Annual International Modeling and Talent Association Convention, kde si ho téměř okamžitě všiml hledač talentů Gary Scalzo, který Woodovi doporučil, aby se stal hercem. I na základě tohoto doporučení se rodina rozhodla přestěhovat do Los Angeles.\n\nSvou první profesionální roli získal ve videoklipu zpěvačky Pauly Abdulové. Poté následovala malá rolička ve snímku \"Návrat do budoucnosti II\" (\"Back to the Future II\") z roku 1989. V roce 1990\nna sebe výrazně upozornil svým výkonem ve filmu \"Avalon\", což mu téměř okamžitě přineslo další pracovní nabídky. Zahrál si např. ve snímcích \"Vnitřní záležitosti\" (\"Internal Affairs\") s Richardem Gerem z roku 1990, \"Prázdniny v ráji\" (\"Paradise\", 1991) s Melanií Griffithovou a Donem Johnsonem, \"Věčně mladý\" (\"Forever Young\", 1992), kde si Wood zahrál s Melem Gibsonem a Jamie Lee Curtisovou nebo \"Dobrý synek\" (\"The Good Son\", 1993), kde se mu hereckým partnerem stala tehdejší dětská hvězda první velikosti Macaulay Culkin.\n\nV letech 1994 – 1999 si Wood zahrál ve dvou kritikou vysoce hodnocených filmech – \"Strom snů\" (\"The War\", 1994), kde mu hereckým partnerem byl Kevin Costner a ve snímku režiséra Anga Leeho z roku 1997 \"Ledová bouře\" (\"The Ice Storm\"). V obou filmech Wood prokázal, že přestává být jen dětskou hvězdičkou a stává se nadmíru talentovaným mladým hercem.\n\nPřestože si Wood dokázal vybírat herecky velmi přitažlivé a zajímavé role, nezanevřel ani na účast ve větších filmech či ve filmech tzv. „lehčích“ žánrů. Do této kategorie se dají řadit snímky \"Delfín Filip\" (\"Flipper\", 1996), \"Drtivý dopad\" (\"Deep Impact\") nebo \"Fakulta\" (\"The Faculty\"), oba filmy z roku 1998. Právě při natáčení \"Fakulty\" se Wood dozvěděl o castingu rolí do velkofilmu \"Pán prstenů\", a přestože znal úmysl režiséra Petera Jacksona obsadit role hobitů pouze britskými herci, rozhodl se ucházet o roli Froda Pytlíka, jednu z nejdůležitějších postav v Tolkienově fantasy trilogii. Roli nakonec získal a tato událost významně ovlivnila nejen jeho profesionální, ale i soukromý život.\n\nRoky 1999 – 2003 byly pro Wooda naprosto výjimečnou zkušeností. On sám o nich hovoří jako o vůbec největší profesní i osobní zkušenosti, kterou měl možnost zažít. V tomto období totiž natočil na Novém Zélandu všechny tři díly \"Pána prstenů\". Zážitek byl o to silnější, že se celá trilogie natáčela najednou. Wood poznal natáčení skutečného velkofilmu, ovšem v nebývale rodinné a přátelské atmosféře.\n\nPrvní díl třídílné série – \"Pán prstenů: Společenstvo Prstenu\" (\"The Lord of the Rings: The Fellowship of the Ring\", 2001) – měl celosvětový úspěch nejen mezi fanoušky Tolkienovy knihy, a z talentovaných, nicméně nepříliš známých herců (Wood, Sean Astin, Dominic Monaghan, Billy Boyd, Viggo Mortensen, Sean Bean, Orlando Bloom, Miranda Otto ad.), se takřka přes noc staly hvězdy. O filmu se mluvilo jako o milníku filmového průmyslu a z Petera Jacksona se stal jeden ze světově nejžádanějších režisérů. Vynikající úspěch snímku znásobily jedny z nejvyšších tržeb v historii filmového průmyslu. Tato čísla byla ovšem do jisté míry ovlivněna faktem, že \"Pán prstenů\" byl v podstatě „levný“ velkofilm, vyrobený skupinou filmových nadšenců. Následují další dva díly – \"Pán prstenů: Dvě věže\" (\"The Lord of the Rings: The Two Towers\", 2002) a \"Pán prstenů: Návrat krále\" (\"The Lord of the Rings: The Return of the King\", 2003) – které se podobně jako první díl staly celosvětovými hity. Trilogie \"Pán prstenů\" byla kladně přijata také odborným publikem. Mezi nejvýznamnější ocenění patří celkem 30 nominací na Oscara, z nichž bylo 17 nakonec proměněno. Úplný seznam nominací a proměněných nominací pro \"Pána prstenů\" najdete v oddíle Oscar – ocenění a nominace pro \"Pána prstenů\".\n\nPřes velice intenzivní práci na trilogii však Wood hrál i v jiných projektech: \"Řetěz bláznů\" (\"Chain of Fools\", 2000), \"Sladkých 17\" (\"Try seventeen\" nebo také \"All I Want\"), \"Prach a popel\" (\"Ash Wednesday\"; oba 2002) a \"Spy Kids 3-D: Game Over\" (2003). Všechny zmiňované snímky ovšem ve srovnání s \"Pánem prstenů\" zanikají, částečně i z důvodu spíše průměrné kvality.\n\nPo natočení \"Pána prstenů\" se Wood rozhodl nastoupit jinou, intimnější filmovou cestu. Zcela úmyslně volil menší, spíše nezávislé snímky, které mu poskytly nevelké, avšak zajímavé role. Role, které svojí povahou záměrně kontrastovaly s milým, sympatickým a přátelským Frodem. Ať už to byl lehce úchylný, neeticky jednající Patrick z filmu \"Věčný svit neposkvrněné mysli\" (\"Eternal Sunshine of the Spotless Mind\", 2004), tichý kanibal Kevin z Rodriguezova \"Sin City – město hříchu\" (\"Sin City\", 2005), introvertní podivín Jonathan hledající na Ukrajině ženu, která za druhé světové války zachránila jeho dědečka v režijní prvotině amerického herce Lieva Schreibera \"Naprosto osvětleno\" (\"Everything Is Illuminated\", 2005) nebo zprvu vzorný americký student Matt, který byl po nespravedlivém obvinění těsně před promocí vyhozen z Harvardu a jenž díky tomu poznal drsný svět anglických „hooligans“ ve snímku \"Hooligans\" (\"Green Street Hooligans\", 2005), všechny zmiňované Woodovy postavy v sobě měly něco více či méně znepokojivého, podivného až perverzního. Ovšem pro herce, který byl stále spojován především s rolí Froda, byl tento typ rolí nejlepším způsobem, jak pomalu, ale jistě vystoupit ze stínu \"Pána prstenů\".\n\nV roce 2006 se ve Woodově filmografii objevily čtyři snímky – \"Paříži, miluji tě,\" film poskládaný z pětiminutových snímků dvaceti různých režisérů všech možných stylů a žánrů, vypovídajících o životě ve vybraných částech Paříže, a animovaný \"Happy Feet\", kde Wood propůjčil hlas tučňákovi, který jako jediný v Zemi tučňáků neumí zpívat, zato je ale nejlepším stepařem ze všech, a další dva filmy v postprodukci – \"Day Zero\", snímek o třech přátelích povolaných do armády v době krize, a \"Bobby\", fiktivní příběh dvaceti dvou lidí ovlivněných posledními hodinami života senátora Roberta F. Kennedyho, kandidáta na prezidenta USA.\n\nNa konci roku 2006 hrál ve filmu o Iggym Popovi \"The Passenger\", ve kterém Wood ztvární titulní roli. V roce 2013 si pak po boku Vina Diesla a Rose Leslie zahrál ve filmu \"Poslední lovec čarodějnic\".\n\nAcademy of Interactive Arts & Sciences, USA\n\nAcademy of Science Fiction, Fantasy & Horror Films, USA\n\nBroadcast Film Critics Association Awards\n\nScreen Actors Guild Awards\n\nTeen Choice Awards\n\nDVD Exclusive Awards\n\nDVD Premiere Award\n\nMTV Movie Awards\n\nNational Board of Review, USA\n\nVisual Effects Society Awards\n\nEmpire Awards, UK\n\nYoung Hollywood Awards\n\nBlockbuster Entertainment Awards\n\nYoung Artist Awards\n\nYoungStar Awards\n\nShoWest Convention, USA\n\n\n\n"}
{"id": "99063", "url": "https://cs.wikipedia.org/wiki?curid=99063", "title": "Evropská družstevní společnost", "text": "Evropská družstevní společnost\n\nEvropská družstevní společnost neboli Evropské družstvo či Eurodružstvo (zkratka SCE) je právnickou osobou, založenou podle předpisů Evropského práva obchodních společností fyzickými osobami s bydlištěm v různých členských státech EU nebo právnickými osobami zřízenými podle práva různých členských států EU, popřípadě vzniklou fúzí dvou stávajících družstev nebo přeměnou vnitrostátního družstva na novou právní formu bez nutnosti jeho předchozího zrušení, pokud má toto družstvo sídlo a správní ústředí v jednom členském státě a provozovnu nebo dceřinou společnost v jiném členském státě.\n\nHlavním účelem evropské družstevní společnosti by mělo být uspokojování potřeb jejích členů nebo rozvoj jejich hospodářských nebo sociálních činností v souladu s těmito zásadami:\n\nEvropské družstevní společnosti jsou nadány výhodami v obchodě přes hranice jednotlivých členských zemí EU. Počítá se s tím, že v budoucnu sehrají významnou úlohu v rozvoji přeshraniční spolupráce v rámci tzv. euroregionů.\n\nPrávní úpravu Evropské družstevní společnosti obsahují na komunitární úrovni zejména:\nPrávní úpravu Evropské družstevní společnosti obsahuje na úrovni českého vnitrostátního práva zejména:\n\n\nEvropská družstevní společnost na E-pravo\n"}
{"id": "99065", "url": "https://cs.wikipedia.org/wiki?curid=99065", "title": "Kolorimetr", "text": "Kolorimetr\n\nKolorimetr je měřicí přístroj k barevným měřením a chromatičnosti světelných zdrojů.\n\nPřístroj zvaný kolorimetr slouží také k analýze roztoků.\n\nPrincip je podobný jako při měření osvětlenosti luxmetry. Rozdíl spočívá v tom, že použité fotočlánky v hlavici kolorimetru mají speciální filtry s upravenou spektrální citlivostí se zřetelem na trichromatické složky. Hodnoty fotoproudů jsou pak přímo úměrné trichromatickým složkám X, Y a Z a trichromatická složka Y je rovna osvětlenosti.\n\nKolorimetr vynalezl Jules Duboscq.\n\n\n"}
{"id": "99072", "url": "https://cs.wikipedia.org/wiki?curid=99072", "title": "Keptuška", "text": "Keptuška\n\nKeptuška je český název některých kulíkovitých ptáků z rodu čejka (\"Vanellus\"). Ačkoli se v češtině používá jako název rodový, představuje podrod \"Chettusia\" dříve považovaný za samostatný rod. Jsou známy dva druhy - keptuška běloocasá (\"Vanellus leucurus\") a keptuška stepní (\"Vanellus gregarius\"), oba vzácně zalétly i na území Česka.\n"}
{"id": "99073", "url": "https://cs.wikipedia.org/wiki?curid=99073", "title": "Lord Killanin", "text": "Lord Killanin\n\nLord Killanin, MBE známý také jako Michael Morris, třetí baron Killanin (30. července 1914 Londýn – 25. dubna 1999 Dublin) byl irský novinář a sportovní funkcionář, šestý předseda MOV.\n\nLord Michael Killanin se narodil v Londýně ve starostavovské rodině. Vzdělání získal v Etonu, na Sorbonne v Paříži a Cambridge. Koncem 30. let 20. století začal pracovat jako novinář, ale kariéru přerušil kvůli druhé světové válce, během které sloužil jako dobrovolník u britské armády.\n\nV roce 1950 se stal předsedou Irského olympijského výboru a od roku 1952 byl zástupce Irska v MOV. Prvním místopředsedou výboru se stal v roce 1968 a po mnichovských olympijských hrách v roce 1972 se stal předsedou MOV. Jeho předchůdcem byl Avery Brundage.\nBěhem jeho funkčního období procházelo olympijské hnutí těžkým obdobím, muselo se vypořádat s finančními ztrátami z Letních olympijských her 1976 a bojkotem moskevské olympiády v roce 1980 ze strany většiny západních zemí. V tomto období byla dokonce města Lake Placid a Los Angeles „vybraná“ pro další Olympiády, místo toho, aby proběhl výběr z více kandidátů, jako to je obvykle běžné.\n\nLord Killanin rezignoval na funkci předsedy MOV na 83. zasedání MOV během moskevské olympiády v roce 1980 (XXIII. LOH) a nahradil ho Juan Antonio Samaranch.\n\nZemřel v Dublinu ve věku 84 let v roce 1999.\n"}
{"id": "99083", "url": "https://cs.wikipedia.org/wiki?curid=99083", "title": "Seznam zahraničních filmových studií", "text": "Seznam zahraničních filmových studií\n\nToto je seznam zahraničních filmových studií: \n\n\n"}
{"id": "99089", "url": "https://cs.wikipedia.org/wiki?curid=99089", "title": "Ze Země na Měsíc", "text": "Ze Země na Měsíc\n\nZe Země na Měsíc \"(1865, De la Terre à la Lune)\" patří se svým pokračováním Okolo Měsíce \"(1870, Autour de la Lune)\" ke známým vědeckofantastickým románům francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Román \"Okolo měsíce\" je dokonce první Vernovou knihou, která vyšla česky, a to už v roce 1870. České názvy některých dalších vydání jsou také \"Do měsíce\", \"Kolem měsíce\" nebo \"Cesta kolem Měsíce\".\n\nJeden z výtisků prvního vydání románu Ze Země na měsíc vynesl v roce 2008 na oběžnou dráhu okolo Země modul Jules Verne zásobující Mezinárodní kosmickou stanici.\n\nRomány, které na sebe bezprostředně navazují, vyprávějí o odvážné kosmické cestě tří přátel (kapitán Nicholl, Impey Barbicane a Michel Ardan), členů Gun Clubu z Baltimore, kteří se rozhodli překonat zemskou tíži v projektilu vystřeleném z obrovitého děla \"Kolumbiada\" namířeného na Měsíc. Toto dělo mělo délku devět set stop (asi 270 metrů), ráži devět stop (cca 2,7 metru), sílu stěn šest stop (cca 1,8 metru) a vážilo šedesát tisíc tun. Bylo zakopáno kolmo do země a vzhledem k tomu, že výstřel měl zasáhnout Měsíc, bylo rozhodnuto umístit dělo na Floridu nedaleko místa zvaného Stone's Hill (o sto let později startoval první skutečný let na Měsíc z mysu Canaveral, vzdáleného jen 250 kilometrů od tohoto místa).\n\nStart výpravy byl v pravdě velkolepý. Na Floridu přijelo několik miliónů diváků, plamen výstřelu byl pozorovatelný do vzdálenosti sto šedesáti kilometrů, všichni přihlížející byli povaleni, došlo k četným zraněním a častým jevem bylo přechodné ohluchnutí.\n\nV další části vyprávění (v románu \"Okolo Měsíce\") líčí autor osudy hrdinů od okamžiku výstřelu po celou dobu letu. Čtenář tak s nimi prožívá stav beztíže, který zažijí při dosažení tzv. „neutrální čáry“, kde je stejná přitažlivost Země i Měsíce, sleduje s nimi jejich dojmy a pozorování prováděná dalekohledem i okénkem střely, když oblétávají Měsíc, a nakonec je svědkem šťastného přistání projektilu do moře na Zemi.\n\nPostava Michela Ardana byla vytvořena podle slavného francouzského fotografa Nadara (1820–1910) i s pomoci anagramu jeho jména.\nJules Verne se při psaní obou románů dopustil mnoha technických omylů. Některé z nich byly nejspíš způsobeny tehdejšími nedostatečnými znalostmi, většina ale byla vědomou daní za dramatickou výstavbu díla.\n\n\nKnihu \"Ze Země na Měsíc\" ilustroval Henri de Montaut.\n\nRomán \"Ze Země na Měsíc\" se stal roku 1902 velkou inspirací pro francouzského režiséra Georgese Mélièse. Ten v tomto roce na jeho základě natočil první vědeckofantastický film vůbec. Šlo o titul \"Le Voyage dans la Lune\" (Cesta na Měsíc) v délce trvání šestnácti minut. Ve filmu však hlavní hrdinové na Měsíci přistanou a prožijí zde další dobrodružství založená na knize \"První lidé na Měsíci\" od Herberta George Wellse.\n\nDalšími známými filmovými adaptacemi románu jsou:\n\n\n"}
{"id": "99090", "url": "https://cs.wikipedia.org/wiki?curid=99090", "title": "Islám v Bosně a Hercegovině", "text": "Islám v Bosně a Hercegovině\n\nIslám je nejrozšířenějším náboženstvím v Bosně a Hercegovině. Při sčítání lidu roku 2013 se k němu přihlásilo 1 790 454 (50,7 %) obyvatel z celkových 3 531 159. Mezi vyznavači islámu převládali Bosňáci, kteří přijali Alláha za jediného Boha za osmanské vlády mezi 15. a 19. stoletím. Bosenskohercegovští muslimové jsou v drtivé většině sunnité hanífovského mazhabu.\n\nV Bosně a Hercegovině působí muslimská duchovní organizace, Islámské společenství v Bosně a Hercegovině (\"Islamska zajednica u Bosni i Hercegovini\"), jejíž kořeny sahají do roku 1882. V čele společenství stojí rada starších (\"Rijaset\"), které předsedá reisu-l-ulema. Země je rozdělena na osm diecézí (sg. \"muftijstvo\") s centry ve městech Sarajevo, Bihać, Travnik, Tuzla, Goražde, Zenica, Mostar a Banja Luka. Zvláštní postavení má vojenská diecéze, působící v Ozbrojených složkách Bosny a Hercegoviny.\n\nPřed příchodem Osmanů na západním Balkáně existovalo Bosenské království, v němž většina obyvatel vyznávala různé varianty křesťanství – pravoslaví, katolicismus i autochtonní podobu křesťanské víry (\"Crkva bosanska\"). Po ukončení existence krátkodeché bosenské státnosti roku 1463 politickou i ekonomickou moc v oblasti převzali muslimové, nejčastěji konvertité z dříve dobytých balkánských zemí. K masovějšímu přechodu Bosňanů k islámu docházelo zhruba od 30. let 16. století za úspěšné vlády sultána Sulejmana I. Právě v 15.–16. století konvertovali k islámu zejména tzv. bogomilové a vyznavači příbuzných náboženských směrů.\n\nMotivace ke změně konfese je nejčastěji hledána v ekonomické sféře – muslimové obecně platili nižší daně, resp. nemuseli platit zvláštní daň z hlavy (džizja nebo harač, turecky \"harâc\", \"cizye\") – a také v aktivnějším zapojení do fungování dynamicky se rozvíjejícího osmanského státu. Vyznavači islámu naopak měli vojenskou povinnost, která nezřídka končila smrtí. Konverze prakticky ustaly v období kolem Velké turecké války po druhém obléhání Vídně roku 1683, kdy se osmanská říše na evropském bojišti ocitla v defenzívě.\n\nBosna se po osmanském záboru nejprve stala nižší správní jednotkou, sandžakem, načež se roku 1580 stala vyšším správním celkem, ejáletem (od roku 1864 vilájet). V 15. a 16. století vznikla nová síť městského osídlení (mj. Sarajevo, Mostar, Foča a Banja Luka), v níž dominovalo muslimské obyvatelstvo, osvobozené vojenské povinnosti i zemědělské činnosti.\n\nRozhodnutím velmocí, konkrétně Spojeného království, Ruska, Rakouska-Uherska, Francie a Německa, na Berlínském kongresu v půli roku 1878 byla Bosna a Hercegovina předána do správy habsburského rodu. S rakousko-uherským záborem nesouhlasilo zejména muslimské obyvatelstvo, které proti tradičnímu nepřáteli zorganizovalo neúspěšný ozbrojený odpor.\n\nVídeň, vyjma krátkého období vojenské správy na čele s generálem Josipem Filipovićem, razila politiku konfesní vyváženosti mezi zdejšími muslimy, pravoslavnými, katolíky a židy. Na čele okupační moci stála Zemská vláda, přímo podřízená společné rakousko-uherské vládě, resp. ministerstvu financí. S nástupem ministra Benjámina Kállaye (v úřadu 1882–1903) byla dále rozvíjena politika všestranné izolace Bosny a Hercegoviny od dění v sousedních jihoslovanských zemí, které si činily nárok na její území a zdejší obyvatele považovaly za Srby nebo Chorvaty. V rámci tohoto úsilí došlo k osamostatnění katolické a pravoslavné církve na území Bosny a Hercegoviny a po několikaletém vyjednávání rovněž muslimské obce. Roku 1882 pak vzniklo nezávislé Islámské společenství, v jehož čele stanul reisu-l-ulema (bosensky \"reisu-l-ulema\", dříve též \"reis-ul-ulema\" nebo \"reis-el-ulema\"), nominálně i sarajevský muftí. Za rakousko-uherské okupace byla muslimům garantována všechna náboženský práva, což stvrdila tzv. Cařihradská konvence mezi podunajskou monarchií a Tureckem z roku 1879 a nakonec i zemská ústava, vyhlášená císařem Františkem Josefem I. roku 1910. Nicméně muslimská komunita měla k habsburské moci značně rezervovaný vztah, který se zprvu projevoval odmítáním všech zaváděných novinek, včetně světského školství, státní služby a povinného odvodu do vojska. Zavedení vojenské povinnosti bylo i záminkou pro ozbrojené povstání muslimů a pravoslavných v Hercegovině roku 1882. Nespokojenost se Zemskou vládou se projevovala i setrvalým vystěhovalectvím do Turecka. Běžné odhady hovoří o 140–150 000 muslimských emigrantů v letech 1878–1912, vystěhovalectví zesílilo po vyhlášení anexe provincie roku 1908 a náhle je přerušily balkánské války.\n\nNespokojenost s poměry v Islámském společenství a správou vakufů, náboženský nadací, roku 1899 přerostla v zápas o náboženskou autonomii. Ten byl zprvu Zemskou vládu potlačen, ale roku 1906 byl obnoven a záhy přerostl do politického hnutí nazvaného Muslimská národní organizace (\"Muslimanska narodna organizacija\", MNO). Opakovaná vyjednávání se Zemskou vládou skončila bezúspěšně, ale po dokonané anexi Vídeň roku 1909 přistoupila ke konečnému vyhlášení statutu autonomie.\n\nBěhem rozpadu Rakouska-Uherska na podzim roku 1918 se Bosna a Hercegovina nejdříve připojila ke Království Srbů, Chorvatů a Slovinců, které se následně 1. prosince 1918 formálně spojilo se Srbskem pod názvem Království Srbů, Chorvatů a Slovinců na čele s panovnickým rodem Karađorđevićů. Představitelé někdejší Muslimské národní organizace (od 1912 Sjednocená muslimská organizace) se na procesu jihoslovanské integrace nijak nepodíleli, jelikož usilovali o jakékoli politické řešení, které Bosně a Hercegovině zajistí autonomii. V tomto čase se aktivizovala skupina mladých muslimských intelektuálů kolem Mehmeda Spaha (1883–1939), která přijala za svou myšlenku jihoslovanského státu. Spaho se posléze se svými nejbližšími podílel na vzniku Jihoslovanské/Jugoslávské muslimské organizace (\"Jugoslavenska muslimanska organizacija\", JMO). JMO poté vyhrála parlamentní volby jak mezi muslimy, tak na celém území Bosny a Hercegoviny v letech 1920, 1923, 1925 a 1927.\n\nNově ustavené Království Srbů, Chorvatů roku 1921 obývalo 11 984 911 lidí, z toho 1 345 271 (11,2 %) muslimů. Bosna a Hercegovina vykázala 1 890 440 obyvatel, mezi nimi 588 173 (31,1 %) muslimů. Na snížení muslimského podílu v populaci se podílela zejména poanexní vystěhovalecká vlna v letech 1908–1912. Válečné ztráty se podepsaly na všech komunitách zhruba stejným dílem.\n\nBosna a Hercegovina měla zprvu jistou míru autonomie, ta ale byla definitivně odbourána svatovítskou ústavou z roku 1921. Proti centralizaci nového státu JMO ostře vystupovala, nakonec ale ústavu za příslib jistých ústupků podpořila a vstoupila do ústřední vlády. Následná správní reforma, která do jisté míry popřela historické hranice regionů, včetně Bosny a Hercegoviny, však roku 1922 ve straně způsobila rozkol; předseda strany Ibrahim-ef. Maglajlić (1861–1936) chtěl zůstat ve vládě, kdežto mladí straníci kolem Mehmeda Spaha požadovali odchod do opozice. Spahovo křídlo nakonec vyhrálo, Maglajlić nato založil vlastní stranu JMNO (do stávajícího jména strany pouze vetkl adjektivum národní). V příštím volbách roku 1923 si JMO udržela převahu a Maglajlić se stáhl do ústraní. Do roku 1924 JMO vystupovala společně s chorvatskými a slovinskými stranami v opozici, pak se nakrátko stala součástí vládnoucí většiny, nato znovu působila v opozici. JMO získala podporu muslimského elektorátu i ve volbách roku 1925, i když podstatně nižší než v minulosti. Součástí vládnoucí většiny se hnutí znovu stalo roku 1927 a setrvalo v ní až do vyhlášení královské diktatury.\n\nDvacátá léta byla charakteristická častým střídáním vlád a neustálými mocenskými půtkami mezi vládou a opozicí. JMO si však i přes časté ústrky dokázala udržet postavení vedoucí strany mezi muslimy. Muslimská komunita měla přitom k novému státu ambivalentní vztah: nejprve při pozemkové reformě roku 1921 muslimští velkostatkáři, prakticky jediná elita celého společenství, přišli o většinu nemovitého majetku i zbývající privilegia z osmanských dob. Nadto islámští věřící čelili řadě fyzických útoků, roku 1924 např. atak na muslimské obce v Černé Hoře Šahovići a Pavino Polje skončil zabitím nejméně několika desítek osob.\n\nPo vyhlášení královské diktatury roku 1929 byla JMO rozpuštěna, neformální struktury hnutí ale zůstaly netknuty, někteří její představitelé čelili úřední zlovůli či vězení. Království SHS bylo přejmenováno na Jugoslávii a stávajících 33 správních okruhů nahradilo 9 bánovin, které zcela vymazaly historické hranice jednotlivých zemí. Do toho král rozhodl o integraci všech islámských duchovních organizací do jediné se sídlem v Bělehradě. Proti zrušení autonomie Islámského společenství v Bosně a Hercegovině neúspěšně vystupoval reisu-l-ulema Mehmed Džemaluddin-ef. Čaušević (1870–1938), a když neuspěl, raději rezignoval na svůj post. Roku 1930 pak vzniklo Islámské náboženské společenství Království Jugoslávie (\"Islamska verska zajednica Kraljevine Jugoslavije\"), do jehož čela byl vybrán marginální Ibrahim-ef. Maglajlić.Roku 1931 v Jugoslávii žilo již 13 934 038 lidí, z toho 1 561 166 (11,2 %) muslimů. Vzhledem k tomu, že po správní reformě bylo území Bosny a Hercegoviny rozděleno do čtyř bánovin, přesný údaj o muslimech v této zemi nelze stanovit. Dopočtem lze sečíst 2 323 555 obyvatel na území někdejší Bosny a Hercegoviny, z toho 718 079 (30,9 %) muslimů. Pro jednotlivé oblasti jsou počty muslimů následující:\n\nJMO se nezúčastnila parlamentních voleb roku 1931 a ještě další rok zůstala prakticky nečinná. Teprve až roku 1933 Mehmed Spaho začal vyvíjet výraznější opoziční činnost. Již roku 1931 přitom podepsal prohlášení zakázaných opozičních stran a zúčastnil se Islámského kongresu v Jeruzalémě, čímž dal na srozuměnou, že strana funguje i nadále. Počátkem roku 1933 dosud spíše váhající Spaho sepsal oficiální prohlášení, kterým otevřeně odsoudil vládnoucí režim, za což byl krátce uvězněn a pronásledován. Roku 1934 si již vládnoucí režim plně uvědomil nutnost uvolnění politických poměrů a inicioval vznik široké politické platformy pod názvem Jugoslávská národní strana (\"Jugoslavensku nacionalnu stranku\", založena 1933). Spaho se i přes počáteční ochotu ke spolupráci nakonec přidal ke Sjednocené opozici (\"Ujedinjena opozicija\") na čele s Chorvatem Vladkem Mačekem, která i kvůli četným machinacím volební klání prohrála. Vládu přece jen sestavovala i opoziční hnutí, zástupci muslimů a Slovinců, když byl za mandatáře jmenován pragmatik Milan Stojadinović. Stojadinović poté vytvořil širokou koalici nazvanou Jugoslávské radikální společenství (\"Jugoslavenska radikalna zajednica\"), která poté zvítězila i ve volbách roku 1938. Od roku 1935 měla JMO rezervováno jedno ministerské křeslo pro svého zástupce.\n\nV době zmírňování represe vládnoucího režimu byl penzionován Ibrahim-ef. Maglajlić a po přijetí nového ústavy Islámského náboženského společenství byl za reisu-l-ulema zvolen Fehim-ef. Spaho, Mehmedův bratr. Tato volba, jakož i další svévolné jednání nejužšího vedení JMO dalo vzniknout opozici v muslimských řadách, která kritizovala oligarchické vedení strany i podbízení se Bělehradu. Proti Spahovi zvlášť ostře vystupovala Muslimská organizace Chorvatské selské strany (\"Muslimanska organizacija Hrvatske seljačke stranke\", MOHSS) Hakiji Hadžiće, blízká Chorvatské selské straně a chorvatské nacionální ideologii vůbec. Volby roku 1938 nicméně ukázaly neotřesitelné postavení JMO. Strana se začala rozvolňovat teprve až po smrti Mehmeda Spaha v polovině roku 1939 a nato ještě silněji v období kolem podpisu Dohody Cvetković-Maček, která by v případě její realizace rozdělila Bosnu a Hercegovinu a její muslimy na chorvatskou (Chorvatská bánovina) a srbskou část. Změnou geopolitických okolností k tomu však nikdo nedošlo a po státním převratu v březnu 1941 následovala invazi zemí Osy.\n\nPo německém útoku na Jugoslávii 6. dubna 1941 došlo k rozkladu státu a jeho parcelaci mezi agresorské státy. Na území chorvatských zemí, bánského Chorvatska, Slavonie a větší části Dalmácie, a v Bosně a Hercegovině se vlády s pomocí německých nacistů a italských fašistů ujali ustašovci, dosud nepočetní a mimořádně radikální chorvatští nacionalisté. Ti také 10. dubna vyhlásili Nezávislý stát Chorvatsko (\"Nezavisna Država Hrvatska\", NDH), třebaže sever země nadále vojensky okupovala Německo a jih Itálie. Na tomto území podle německého ministerstva zahraničí v květnu 1941 žilo 6,3 mil. obyvatel, z toho 3,3 mil. Chorvatů, 1,925 mil. Srbů, 700 tis. slovanských muslimů a 150 tis. Němců. Při uvážení předchozí natality ale počet muslimů reálně dosahoval 850–900 tis.\n\nNový stát muslimové jako celek zprvu přijali s rezervou, ale i jistými sympatiemi, jelikož postavení své komunity v Jugoslávii nepovažovali za únosné a v dlouhodobé perspektivě, po dokončení ohlášené správní reformy na základě Dohody Cvetković-Maček, ani možné. Nový režim alespoň deklarativně podpořili dosud nepočetní muslimští světští intelektuálové, mezi nimi hlavně spisovatelé (Edhem Mulabdić, Abdurezak Hivzi Bjelevac, Ahmed Muradbegović, Enver Čolaković, Šemsudin Sarajlić, Alija Nametak, Hamdija Kreševljaković aj.), kteří se považovali za Chorvaty.\n\nTradiční a vlivné politické strany v těchto oblastech, Chorvatská selská strana a Jugoslávská muslimská organizace (\"Jugoslavenska muslimanska organizacija\", JMO) se následkem invaze zemí Osy prakticky rozpadly a jejich představitelé se stáhli do ústraní. Vůdčí místo v politickém životě muslimů načas převzala minoritní a ideově prochorvatská Muslimská organizace Chorvatské selské strany na čele s radikálním Hakijou Hadžićem (1883–1953) a neméně extremistickým Adem-agou Mešićem (1868–1945), která politické změny na Balkáně uvítala a ustašovskému režimu nabídla svou podporu a pomoc.\n\nUstašovci se s ohledem na etnickou pestrost nového státu od samého začátku pokoušeli získat sympatie muslimského obyvatelstva, a to zejména vlivných politiků z bývalé JMO. Svou roli tu sehrála i skutečnost, že vůdce ustašovců Ante Pavelić pocházel z Bosny a Hercegoviny a citově inklinoval k muslimskému prostředí. Snahy ustašovců doznaly jistého pokroku na podzim, kdy se k hnutí přidal Džafer Kulenović (1891–1956), poslední předseda JMO a do války ministr jugoslávské vlády. Jeho bratr, politicky marginální figura, Osman Kulenović (1889–1947), se již 16. dubna 1941 stal místopředsedou Nezávislého státu Chorvatsko a on po něm tuto funkci slavnostně převzal 7. listopadu v Záhřebu. Vliv stále radikálnějšího Hakiji Hadžiće od té doby jen slábl, nicméně Mešić, od 8. května 1941 formální zástupce Ante Paveliće, zůstal ve funkci až do konce války.\n\nV nejvyšší úřadech NDH kromě výše uvedených muslimů působili ještě Hilmija Bešlagić (1899–1977), stavební inženýr, dr. Mehmed Alajbegović (1889–1945), soudce a pedagog, a Meho Mehičić (1904–1967), právník. Bešlagić byl v letech 1941–1943 ministrem dopravy a veřejných prací, Alajbegović v letech 1943–1944 ministrem péče o válkou postižené kraje a pak 1944–1945 ministrem zahraničí a Mehičić ve stejné době šéfem rezortu péče o vyvlastněný nemovitý majetek. Tito politici se neopírali o širší podporu muslimského obyvatelstva a před válkou byli zcela neznámými osobami. Změnu režimu pouze využili pro svůj mocenský a společenský vzestup.\n\nUstašovci zachovali beze změn autonomní muslimskou náboženskou organizaci, Islámské společenství. V jejím čele setrval Fehim-ef. Spaho (1877–1942), úřadující od roku 1936, jehož zesnulý bratr Mehmed Spaho dlouhá léta vedl JMO. Po Spahově skonu roku 1942 již nebyl vybrán nový reisu-l-ulema, jeho místo zaujal dočasný zástupce, náib, Salih Safvet Bašić (1873–1948), působící ve funkci až do roku 1947. Duchovenstvo v přístupu k novému státnímu aparátu nebylo jednotné, někteří klerikové – včetně záhřebského muftího Ismeta-ef. Muftiće (1876–1945), úřadujícího v chorvatské metropoli do roku 1917 – ustašovce horlivě podporovali, většina je pasivně brala na vědomí, ale nevzdorovala jim. Teprve se zesilující represí vůči nepřátelům režimu, zahrnuje v to i perzekuci a násilí vůči Srbům a Židům, muslimští duchovní stále častěji vystupovali proti negativním projevům ustašovské vlády. Jen v průběhu roku 1941 vzniklo několik rezolucí význačných muslimských představitelů (14. srpna v Sarajevu, 21. října v Mostaru, 12. listopadu v Banja Luce aj.), které poukazovaly na negativní projevy života v novém státě. Jejich signatáři byli ustašovci veřejně pokáráni, ale na výjimky se nedočkali žádného trestu.\n\nMuslimové se tak na jednu stranu deklarativně těšili podpoře ustašovců, jejími ideology byli dokonce označování za výkvět Chorvatstva a podle některých vyjádření přímo nejčistší složku chorvatského národa, což některé z nich více či méně dobrovolně přivedlo do úřednického aparátu, vojska a domobraneckých jednotek nového státu. Na druhou stranu ale museli čelit odplatě ze strany srbského obyvatelstva, mezi nimi i komunistických partyzánů, které bylo ustašovci pronásledováno, a zároveň na ně doléhaly negativní projevy represivního státního aparátu. Například od prosince 1941 do ledna 1942 se části východní Bosny kolem měst Goražde, Foča a Čajniče zmocnily srbské povstalecké jednotky, tzv. četnici, které zde povraždily na 2400 muslimů. K masakru došlo krátce poté, co se z oblasti stáhli ustašovské a italské jednotky, a tak muslimové zůstali bez jakékoli ochrany ozbrojených složek.\n\nÚtoky na muslimy podnítily vznik dvou iniciativ, které si kladly za cíl autonomní postavení Bosny a Hercegoviny. V srpnu 1942 se v Sarajevu uskutečnila neohlášená konference 300 muslimských předáků, zejména duchovních, jejímž výsledkem byl vznik Výboru národní spásy, který apeloval na mírové soužití národů v zemi a při tom se nepřímo dovolával podpory Německa. V září se pak v Mostaru ustavil Akční výbor s totožnými požadavky; vzhledem k tomu, že Hercegovinu formálně okupovala Itálie, jejich naděje se upínaly k Římu. V září také delegace Akčního výboru, konkrétně trojice duchovních Omer-ef. Džabić, Ibrahim-ef. Fejić a Ahmed-ef. Karabeg, na pozvání jeruzalémského velikého muftího Muhammada Amína al-Husajního navštívila Řím. Oba pokusy se ale nakonec minuly účinkem. Někteří členové Výboru národní spásy pak 1. prosince 1942 poslali memorandum Adolfu Hitlerovi, v němž německého vůdce požádali o přímou německou intervenci a vytvoření autonomní Bosny pod patronátem Třetí říše. Žádost muslimů byla Němci taktně oslyšena, ale potenciál muslimské vůle vzdorovat četnikům a partyzánům oslovil velitele SS Heinricha Himmlera. Z jeho popudu následně v březnu 1943 došlo k vzniku 13. horské divize SS (Handschar), v jejímž mužstvu převládali bosenskohercegovští muslimové. Nábor do divize v dubnu osobně přijel podpořit Muhammad Amín al-Husajní, známý svým pronacistickým smýšlením. Výcvik odvedenců nato probíhal ve francouzském městečku Villefranche-de-Rouergue. Nicméně právě ve Francii se ukázalo, že i přes hladký průběh rekrutace muslimové nejsou zcela smířeni se zařazením v německém vojsku a 13. září 1943 zorganizovali neúspěšnou vzpouru. Desítky vojáků byly téhož dne či v následujícím období popraveny, několik set bylo posláno do koncentračního tábora a další stovky převeleny do pracovních čet. Po potlačení odporu byla divize přesunuta do Slezska a v únoru 1944 přemístěna do Chorvatska, kde se podílela na vojenských operacích proti partyzánům a civilnímu obyvatelstvu.\n\nNespokojenost s ustašovci a zhoršující se bezpečnostní situace přivedla některé muslimy do partyzánského hnutí. Do kapitulace Itálie roku 1943 byl ale jejich počet mimořádně nízký, z bývalých čelných politiků se na stranu komunistů přidal jen Nurija Pozderac (1892–1943). Mezi mladými levicovými intelektuály byl jejich počet podstatně vyšší, k odboji se přidali Meša Selimović, Skender Kulenović, Hasan Kikić, Derviš Sušić, Adil Zulfikarpašić, Džemal Bijedić, Avdo Humo, Osman Karabegović, Mak Dizdar, Hamid Dizdar, Raif Dizdarević aj. Další muslimové zakládali milice, které měly chránit civilisty před útoky četniků, partyzánů i ustašovců. Nejznámější milici vedl předválečný komunista Husein (Husko) Miljković (1905–1944) v severozápadní Bosně, který se nakonec roku 1944 přidal k partyzánům a v jejich řadách krátce nato padl. Několik málo muslimů se přidalo k srbskému nacionalistické guerille, tzv. četnikům (dr. Fehim Musakadić, Mustafa Pašić, dr. Ismet Popovac, Smail-aga Ćemalović, dr. Mehmed Begović aj.), mezi nimi především ti, kteří sympatizovali se Srby či dlouho žili v Srbsku.\n\nMuslimové, kteří nesouhlasili s ustašovským režimem, byly za své postoje nezřídka krutě trestáni. Na 1500 muslimů sympatizujících s partyzány končilo v koncentračním táboře Jasenovac. Byli mezi nimi i levicoví spisovatelé Zija Dizdarević a Safet Krupić. Krutost režimu se projevila i v závěru války. Jen v Sarajevu ustašovci mezi 27. a 28. březnem 1945 pověsili 55 osob, z toho 33 muslimů. Smrti neunikli ani prosrbsky smýšlející muslimové (Muhamed Mehmedbašić a Smail-aga Ćemalović byli zabiti ustašovci, Ismet Popovac zahynul za nejasných okolností).\n\nMuslimští podporovatelé ustašovského režimu se pak v samém závěru války pokusili utéct spolu s dalšími fašisty a odpůrci komunistů do Rakouska, aby se vzdali západním velmocím. Velká většina jich ale pak byla vydána zpět do Jugoslávie a popravena přímo na hranicích u městečka Bleiburg, anebo zemřela během pochodů smrti či později ve vězení.\n\nPodle odhadů Vladimira Žerjaviće během druhé světové války v Bosně a Hercegovině padlo 316 000 osob, z toho 164 000 Srbů, 75 000 Muslimů, 64 000 Chorvatů a 13 000 ostatních (Židů a Romů).\n\nZatímco v královské Jugoslávii islám nebyl nijak výrazněji potírán, po druhé světové válce se komunistická státní moc pokoušela násilně ateizovat společnost a likvidovat jakýkoli náznak opozice. Již krátce po odeznění bojů proběhlo několik soudních procesů s muslimy, kteří údajně či skutečně spolupracovali s ustašovským režimem. Mezi prvními popravenými v květnu 1945 byl sarajevský starosta dr. Atif Hadžikadić, v úřadu od dubna do srpna 1941, a v červnu pak mladý intelektuál s konzervativními názory Mustafa Busuladžić a po něm záhřebský muftí Ismet-ef. Muftić (pověšen před záhřebskou mešitou). Mezi odsouzenými byla většina předních muslimských literátů, kteří měli co dočinění s orgány NDH, mezi nimi Edhem Mulabdić, Alija Nametak, Enver Čolaković a Ahmed Muradbegović. Výběr obžalovaných nebyl vždy motivován snahou potrestat viníky kolaborace, ale i touhou po odplatě a ideologickými neshodami. Některým muslimským představitelům NDH se však podařilo utéct do Latinské Ameriky (Hilmija Bešlagić) nebo Sýrie (Džafer Kulenović, Hakija Hadžić, Alija Šuljak a někteří duchovní v řadách SS divize Handschar), trestu ale neunikli Adem-aga Mešić (1945, odsouzen na doživotí a téhož roku zemřel ve věznici), Mehmed Alajbegović (1947), Osman Kulenović (1947), Salih Baljić (1949, trest smrti změněn na 20 let žaláře). Některé uprchlé fašisty později zavraždila jugoslávská tajná služba.\n\nOdstrašujícím příkladem pro duchovně založené muslimy se měly stát procesy s panislámskou organizací Mladí muslimové, formálně ustavenou roku 1946. Mezi zatčenými v letech 1946–1948 byli mimo jiné Kasim-ef. Dobrača, Alija Izetbegović a Derviš-ef. Korkut. V srpnu roku 1949 se pak uskutečnil monstrproces s čtrnácti členy Mladých muslimů, načež Hasan Biber, Halid Kajtaz, Nusreta Fazlibegovićová a Omer Stupac byli odsouzeni k trestu smrti. Další tři zemřeli nebo byli zabiti v průběhu vyšetřování. Vedle toho bylo roku 1947 postaveno před soud 13 muslimů, kteří se účastnili tradiční pouti do městečka Prusac, známé jako Ajvatovica. V letech 1949–1951 zesílil rovněž tlak na duchovní Islámského společenství jako režimu nepříliš nakloněný stav, rozměr a živelnost represí nakonec vedly k tomu, že postup lokálních funkcionářů odsoudilo i Čtvrté plénum ÚV Komunistické strany Jugoslávie (1951). Útoky na duchovní přesto pokračovaly i nadále, jen v letech 1952–1955 bylo na základě Zákona o přestupcích odsouzeno 386 jugoslávských duchovních, z toho 233 (60 %) islámských.\n\nKomunisté se v boji s třídními nepřáteli zaměřili především na školství a šarí‘atské soudy, od tanzimatu příslušné pro oblast rodinného a dědického práva. Tyto soudy byly v Bosně a Hercegovině rozpuštěny zákonem z 5. března 1946, tribunály přitom musely ukončit svou činnost do konce měsíce. Hodiny náboženství byly ve školách zrušeny od školního roku 1946/47. K těmto změnám došlo paradoxně až po schválení nové ústavy Federativní lidové republiky Jugoslávie 31. ledna 1946, která dle čl. 25 garantovala právo na svědomí a náboženské vyznání. Následně se komunistická moc zaměřila na muslimské tradice a obyčeje, úřední zákazy se týkaly halal stravování – muslimové byli nuceni k demonstrativní konzumaci vepřového masa, a to zejména v armádě a státních službách –, povinných modliteb, šarí‘atských sňatků a nakonec bylo po tříleté propagandistické kampani zákonem z 28. září 1950 zapovězeno zahalování žen, běžné mezi muslimkami ve městech. Muži současně s tím přestali nosit fezy, tolik typické pro konec 19. a první polovinu 20. století, na vesnicích je pak často nahradil černý baret. Muslimští komunisté také začali svým dětem dávat okatě neislámská jména (latinská: např. Amor a Narcis; slovanská: Goran, Zoran, Zlatan aj.) a přestali obřezávat své mužské potomky.\n\nRoku 1947 byla přijata nová ústava Islámského společenství, na jejímž základě byl po pětiletém provizoriu za reisu-l-ulemu zvolen Ibrahim-ef. Fejić (1879–1962). Fejić byl sice vzdělaný duchovní a představitel reformního křídla v rámci společenství, o jeho výběru ale rozhodlo hlavně ideové souznění s novým režimem a sympatie k partyzánskému hnutí. Klerik již v minulosti prokázal ochotu ustupovat vládnoucím kruhům, když za královské diktatury po roce 1929 přijal post mostarského starosty (1929–1934). Vzhledem k omezeným kompetencím svého úřadu i pokročilému věku byl Fejić spíše loutkou komunistickým pohlavárů než samostatně vystupujícím představitelem náboženské společnosti, která byla soustavně napadána militantně ateistickou státní mocí. Ze strany muslimů mu byla zvláště vytýkána podpora kampaně za odhalování muslimských žen. Fejićovi přesto nelze upřít několik symbolických gest, které měly poukázat na obnovení duchovního života v Jugoslávie. Například roku 1949 reis se čtveřicí svých nejbližších vykonal pouť do Mekky, první zaznamenanou cestu do posvátného města islámu od konce války. Do roku 1954 se uskutečnilo ještě několik takovýchto individuálních poutí, poté se již organizovaly hromadě, do poloviny 60. let ale vždy v omezeném počtu a pod přísnou státní kontrolou.\n\nSouběžně s tím probíhalo zestátňování majetku Islámského společenství, zejména islámských nadací (vakufů), a to na základě Zákona a agrární reformě a kolonizaci z 27. července 1945. Postátňování probíhalo v několika vlnách, konkrétně v letech 1946, 1948 a 1958. Již roku 1945 došlo na politickou objednávku ke sloučení dvou významných muslimských kulturních a podpůrných spolků \"Gajret\" (Úsilí) a \"Narodna uzdanica\" (Národní podpora) do jediného pod názvem \"Preporod\" (Obrození). K němu se následně přidala i humanitární organizace \"Merhamet\" (Soucit). \"Preporod\" byl pak po třech letech omezené činnosti definitivně rozpuštěn a jeho nemalý majetek nacionalizován.\n\nV průběhu let 1948–1949 byla postupně omezována činnost stovek mektebů, nižších teologických škol, pakliže po válce vůbec obnovily svou činnost, a jejich majetek čekalo zestátnění. Školy byly definitivně uzavřeny roku 1954, kdy jejich úlohu převzaly modlitebny, mešity a mesdžidy. Stejný osud potkal i medresy, vyšší teologické školy. Před válkou fungovalo 12 medres, některé během konfliktu přerušily činnost a po změně režimu se již plně nezprovoznily. Postupně bylo v letech 1945–1947 uzavřeno 7 těchto škol, úředního povolení se dočkala pouze Gazi Husrev-begova medresa, nicméně i její činnost byla všemožně obstruována. Roku 1952 byla zakázána i činnost derviššských klášterů, tekijí, kterých se ještě v roce 1949 v Bosně a Hercegovině nacházelo 9 a nyní pouze 7).\n\nV rámci posílení státního dohledu nad muslimskými duchovními roku 1950 vzniklo nové Sdružení islámských náboženských pracovníků v Lidové republice Bosně a Hercegovině (\"Udruženje islamskih vjerskih službenika u Narodnoj republici Bosni i Hercegovini\", od 1963 \"Udruženje islamskih vjerskih službenika u Socijalističkoj republici Bosni i Hercegovini\"). Do roku 1954 počet jeho členů narostl na 800. Všichni zapsaní duchovní byli zároveň členy jugoslávské obdoby Národní fronty (\"Socijalistički savez radnog naroda\"). Sdružení vydávalo tiskoviny s náboženskou tematikou, mezi nimi ročenku \"Takvim\" (hidžirský kalendář, od 1947) a později také periodikum \"Preporod\" (Přerod, od 1970).\n\nS rozvojem Hnutí nezúčastněných zemí Jugoslávie získala řadu spojenců z řad muslimských zemí a pro zahraniční politiku státu začal být rigorózní přístup ůči Islámskému společenství i samotným muslimům přítěží. V 60. letech proto došlo ke značnému uvolnění panujících poměrů. V rámci rozvoje přátelských vztahů Bosnu a Hercegovinu roku 1956 navštívil egyptský prezident Gamál Násir, který vykonal modlitbu v Gazi Husrev-begově mešitě. Begovu mešitu jen o několik měsíců později navštívil i indonéský prezident Sukarno. Roku 1969 v Mostaru studijně pobýval i budoucí libyjský vůdce Muammar Kaddáfí, který se do města vrátil znovu o pět let později.\n\nChřadnoucí reisu-l-ulema Fejić se vzdal úřadu roku 1957 a na jeho místo nastoupil Sulejman-ef. Kemura (1908–1975), ředitel Gazi Husrev-begovy knihovny. Tento člověk mimořádně skromných intelektuálních možností, si neosvojil ani znalost arabštiny. Mezi věřícími i muslimskými vzdělanci byl mimořádně neoblíbený, kromě jiného se coby ředitel podílel na marginalizaci Gazi Husrev-begovy medresy, a k novému úřadu mu mohla intervence státních orgánů. Za jeho působení došlo např. k zákazu nošení tradičních pokrývek hlavy muslimskými duchovními (\"ahmedija\") a výuky arabského písma v zájmových kursech pro děti. Kemurovým přičiněním bylo oddáleno otevření islámské fakulty v Sarajevu a vydání prvního moderního překladu kur’ánu do srbochorvatštiny. Teprve až s volbou nového reisu-l-ulemy Naim-ef. Hadžiabdiće (1918–1987) roku 1975 se Islámské společenství začalo pomalu rozvíjet a obnovovat své někdejší postavení. Roku 1977 byla otevřena Islámská teologická fakulta v Sarajevu, ve větší míře než dříve odcházeli mladí lidé za studiem islámských věd do zahraničí, posmrtně vyšel překlad kur’ánu Besima Korkuta (1977), Gazi Husrev-begovy medresa směla obnovit svou ženskou sekci (1978) a mnohé jiné. Od konce 70. let Stařešinstvo Islámského společenství v SR Bosně a Hercegovině (\"Starješinstvo Islamske zajednice u SRBiH\") začalo rovněž častěji a ve větším nákladu vydávat duchovní literaturu.\n\nRoku 1948 proběhlo první poválečné sčítání lidu, které vykázalo, že v Bosně a Hercegovině žije 2 565 277 lidí. Tento census zjišťoval primárně národnost, a tak muslimové, kteří se odmítli deklarovat jako Srbové nebo Chorvaté, byli automaticky zařazeni do kategorie Jugoslávec-nerozhodnutý. Do této rubriky bylo nakonec zaneseno 788 403 (30,7 %) osob. Vedle toho se vyskytovalo 71 991 Srbů-muslimů a 25 295 Chorvatů-muslimů. Úhrnem se tak jednalo o 885 689 (34,5 %) muslimů v etnokonfesním smyslu. Đorđe Pejanović však uvádí, že roku 1948 v zemi žilo 890 094 (34,7 %) lidí islámské konfese, třebaže se náboženské vyznání ve sčítacím archu nezjišťovalo. Následný census roku 1953 vykázal 2 847 459 obyvatel Bosny a Hercegoviny. V kategorii Jugoslávec-nerozhodnutý se ocitlo již 891 800 (31,3 %) lidí, v drtivé většině muslimů. Dalších asi 110 tisíc muslimů se přihlásilo k národnosti srbské či chorvatské, a to 50 000 s muslimskou konfesí a zbytek jako ateisté. Tento census poprvé za komunistické vlády zjišťoval i náboženské vyznání (formou sugestivní otázky: \"vztah k náboženství\"; další sčítání tuto rubriku vynechala, znovu se uplatnila až roku 1991), konečná čísla ale nebyla nikdy široce prezentována. Při sčítání roku 1961 pak byla poprvé zavedena kategorie \"Muslim (etnická příslušnost)\" v rubrice národnosti. Další censy v letech 1971, 1981 a 1991 pak už vynechaly i doplňující sdělení v závorce.\n\nNa bosenskohercegovské muslimy měla bezprostřední vliv sovětská intervence do Afghánistánu (1979) a islámská revoluce v Íránu (1978–1979). Jugoslávské orgány se tehdy začaly obávat vzestupu politického islámu, který by mohl ohrozit vládnoucí sekulární režim v zemi, svých charakterem ne nepodobný tomu na Středním východě. Tato obava se mohla opřít i o demografické trendy (Muslimů a Albánců mezi lety 1971 a 1981 přibylo téměř 700 000 tisíc a jejich zastoupení v SFRJ za dekádu vzrostlo z 14,8 % na 16,6 %), ale skutečný zájem jugoslávských muslimů o islám byl vlažný. Je ovšem paradoxní, že Jugoslávie ideově i materiálně podporovala teroristické organizace v islámských zemí (OOP, Fatah, PKK) a četné diktátorské režimy, proti kterým se nakonec vytvořila silná islamistická opozice. Nicméně i mezi jugoslávskými muslimy objevovaly různé ideové proudy inspirované islámem; někteří, výrazná menšina, se klonili k panislamismu a volali po sjednocení islámského světa, jiní toto odmítali a našel se dokonce i proud, který viděl jako společného nepřítele muslimů i komunistů Západ. Jedním z příkladů hledání společensko-politického ukotvení muslimů v moderní době byla Islámská deklarace, politicko-filozofická rozprava marginálního právníka Aliji Izetbegoviće z roku 1970. Tento text byl poté roku 1983 využit ve vykonstruovaném procesu s dvanácti muslimskými intelektuály, který měl islámské komunitě v Jugoslávii dát jasně na srozuměnou, že režim nestrpí žádné ideové odchylky. Během krize v posledních letech existence socialistické Jugoslávie však došlo k pozvolnému nárůstu významu islámu; v napjaté atmosféře vyhroceného nacionalismu se pro Bosňáky, podobně jako pravoslaví pro Srby a katolicismus pro Chorvaty, stal pojítkem s minulostí a symbolem jejich vlastní identity.\n\nNa začátku roku 1990 došlo k faktickému rozpadu dosud vládnoucí státostrany, Svazu komunistů Jugoslávie, načež došlo k vypsání svobodných a vícestranických voleb ve všech republikách jugoslávské federace. Nově zvolené politické reprezentace v Chorvatsku a Slovinsku nato začaly prosazovat úplné osamostatnění svých zemí, čemuž usilovně bránily Srbsko a Černá Hora. Bosna a Hercegovina, stejně jako Makedonie, byla v tomto sporu zdrženlivá, nakonec se ale představitelé Bosňáků a Chorvatů rozhodli jít cestou vyhlášení nezávislosti. Srbské obyvatelstvo Bosny a Hercegoviny tento vývoj odmítlo a po úspěšném referendu na přelomu února a března 1992 o nezávislosti země se rozhodlo vzniklý spor řešit ozbrojenou cestou.\n\nV následné válce separatistická Srbská republika ovládla přes 70 % území Bosny a Hercegoviny a Chorvatská republika Herceg-Bosna dalších 15 %. Ústřední vláda v Sarajevu, nyní jíž většinově bosňácká (muslimská), ovládala pouze asi 15 % rozlohy země. V oblastech ovládaných Srby docházelo k masovému etnickému čištění a vyvražďování nesrbského obyvatelstva a následně i systematickému ničení islámských kulturních památek. Během války srbské jednotky zcela zničily 419 objektů Islámského společenství, včetně 249 mešit, a dalších 1152 poničili. Rovněž na většinově chorvatském území docházelo k válečným zločinům a ničení muslimských, ale i pravoslavných svatostánků. Chorvatští ozbrojenci srovnali se zemí 108 objektů Islámského společenství, zahrnuje v to 58 mešit, a dalších 201 poškodili. Jen v roce 1993 bylo zničeno do základu všech šestnáct mešit ve většinově srbské Banja Luce, včetně Ferhadije na seznamu UNESCO.\n\nRoku 1995 byly podepsány Daytonské mírové dohody, která zemi rozdělily na Federaci Bosny a Hercegoviny a Republiku srbskou. Dodatečně přibyl Distrikt Brčko. Poválečný vývoj ukázal, že nucené přesuny obyvatelstva jsou téměř nevratné. Dříve většinově muslimské oblasti (předně východní Bosna a města Banja Luka, Prijedor, Doboj, Bijeljina aj.) v nově ustavené Republice srbské dosídlili Srbové z Federace Bosny a Hercegoviny (z venkova i větších měst, včetně Sarajeva, Tuzly, Zenice a Mostaru). Bosňáci povětšinou opustili i místa nyní většinově chorvatská (Livno, Stolac, Čapljina aj.). Chorvatů ubylo po celé zemi, vyjma západní Hercegoviny a Mostaru.\n\nNásledkem válečného běsnění a zásluhou budování vlastní národní identity se bosňácké obyvatelstvo více přimklo k islámské tradici svých předků. Návštěvy mešit jsou častější než dříve, ale nijak závratně. Zahalování žen je stále minoritním jevem. Během krátké doby byla opravena drtivá většina zbořených či poničených mešit. K nim začaly přibývat i svatostánky v hustě osídlených oblastech, kde muslimové dříve nežili nebo které se urbanizovaly až v období socialismu. Po válce byla obnovena i činnost dříve zrušených medres. Vedle Sarajeva nyní otevřely své brány islámské střední školy ve Visoku (1992), v Cazinu (1993), Tuzle (1993), Travniku (1994) a Mostaru (1995). V Sarajevu rovněž stále působí Fakulta islámských věd, založená roku 1977 pod názvem Islámská teologická fakulta.\nV porovnání s náboženskými kruhy na Blízkém a Středním východě se však jedná o velmi umírněnou náboženskou společnost. Nicméně ani ona není prosta extrémních názorů. Od války v 90. letech v zemí působí nepočetné konzervativní skupiny, které hlásají rigidní podobu islámu. V zemi rovněž provádí misijní činnost různé nadace ze zemí Blízkého východu. Mnohé z nich financují činnost modliteben nebo kulturních spolků. Během roku 2015 na území Bosny a Hercegoviny proběhly policejní razie, načež došlo k stíhání radikálních duchovních, kteří sympatizovali s Islámským státem, a dále muslimských věřících, kteří se vydali bojovat na straně extremistů na Blízký východ.\n\n\n\n"}
{"id": "99091", "url": "https://cs.wikipedia.org/wiki?curid=99091", "title": "Footsteps in the Dark", "text": "Footsteps in the Dark\n\nFootsteps in the Dark je americká filmová komedie režiséra Lloyda Bacona z roku 1941, natočená podle divadelní hry Blondie White Ladislase Fodora, Bernarda Merivala a Jeffrey Della. V hlavní roli se objevil slavný Errol Flynn.\n\nVážený finanční poradce Francis Warren (Errol Flynn) se ve volném čase zabývá psaním úspěšných detektivek. Zlomyslný inspektor Mason (Alan Hale) o dvojím Warrenově životě ví a příliš si jeho detektivních schopností nepovažuje. Poté, co zkritizuje nejnovější Warrenovu knihu v rozhlasové recenzi, nabídne spisovateli, že může užít svých detektivních schopností k vyřešení jistého kriminálního případu.\n\nWarren tak přichází v případu mrtvého obchodníka se šperky ihned na stopu nebezpečné tanečnice Blondie White (Lee Patrick). Vydává se za bohatého majitele rančů a zlatého dolu a dostává se do blízkosti Blondie White. Jeho manželka Rita (Brenda Marshall) však manžela podezřívá a nechá ho sledovat soukromým detektivem, který jeho „vztah“ k Blondie odhalí.\n\nWarren tak musí přesvědčit nedůvěřivého inspektora Masona o vině Blondie, ubezpečit svoji manželku o své věrnosti a navíc nastražit rafinovou past samotné vražedkyni.\n\n\n"}
{"id": "99105", "url": "https://cs.wikipedia.org/wiki?curid=99105", "title": "Box", "text": "Box\n\nBox, \"boxing\", zastarale \"rohování\", je úpolový sport, pěstní boj dvou soupeřů podobné hmotnostní kategorie, snažících se pomocí úderů pěstmi na pravidly povolenou část hlavy a těla zvítězit buď získáním bodové převahy, nebo vítězství k.o. Boj probíhá v ringu, a to výhradně ve stoje. Jakmile se boxer po tvrdém úderu dotkne podlahy jinou částí těla, než chodidly nebo leží v provazech, je v pozici na zemi rozhodčím odpočítáván. V boji se hodnotí pouze údery, které nejsou blokovány nebo zachyceny soupeřem a dopadnou přímo nebo švihem, a to kloubovou částí sevřené rukavice, na přední nebo postranní část hlavy nebo těla od pasu výše.\n\nBoxovalo se už ve starověku v Mezopotámii, Egyptě, na Krétě, v Řecku a Římě.\n\nS rozvojem osvícenství v Anglii počátkem osmnáctého století přichází mistr šermu Angličan James Figg s myšlenkou šermovat holýma rukama. V roce 1719 zakládá v Londýně první školu ušlechtilého způsobu sebeobrany, která záhy přitahuje zájem obyvatel Londýna. Figgův způsob sebeobrany nazývaný pugilism (česky pěstovaná) měl daleko do současných pravidel boxu. Obsahoval celou řadu zápasnických chvatů a kopů.\n\nS prvním výrazným posunem k novodobému boxu přišel Figgův žák Jack Broughton a jeho pravidla z roku 1743. Cílem nových pravidel bylo snížit poměrně vysoký počet zmrzačení či úmrtí bojovníků. Broughton ve svých pravidlech poprvé vymezil kruhový prostor pro souboje (dnešní ring), kterým byla často jen křídou namalovaná čára na zemi. Zápas začal řídit nestranný rozhodčí. Boxer, který upadl na zem, měl k dispozici třicet sekund, aby se postavil na nohy i za pomoci svých přátel (pomocníků). Přátelé boxera měli právo ukončit zápas hozením houby (ručníku) do ringu. Zakázalo se útočit od pasu dolů. Bojovalo se nadále pěstmi bez pomocí rukavic tzv. bare-knuckle pugilism. Rukavice „mufflers“ Broughton znal, ale používaly se výhradně k výuce žáků z vyšší společnosti. Rukavice přišly do módy až po sto letech ve viktoriánské době. Broughtonova pravidla se používala s mírnými odchylkami bezmála sto let.\n\nZlatá éra pugilismu šla v Anglii ruku v ruce s průmyslovou revolucí a s obdobím regentství Jiřího IV. počátkem devatenáctého století. Jiří IV. Byl velkým fanouškem pugilismu a pravidelně navštěvoval turnaje zvané prizefighting. Boxeři (pugilisti) té doby se těšili mimořádné popularity ve všech třídách společnosti. Jména Daniel Mendoza, Richard Humphries (zvěčněn na obraze Johna Hoppnera), John Jackson, John Gully, Tom Cribb nebo jeden z prvních úspěšných boxerů tmavé pleti Tom Molyneaux vyprodávala ochozy, kam se vešlo i dvacet tisíc diváků. Problémem zůstával pouze vysoký počet úmrtí v ringu. V roce 1838 byla ve snaze dále snížit počet úmrtí a vážných zranění sepsáním prvních oficiálních pravidel „London Prize Ring Rules“. Nová pravidla stanovila velikost ringu na 730cm (24 stop) veliký čtverec o výšce provazů 91cm (3 stopy). Provazy měly bránit taktickým únikům mimo hrací plochu. Byla zpřísněna pravidla o nedovolených úderech a faulech. Z pugilismu tak prakticky vymizely zápasnické chvaty, bylo zakázáno kousání, škrábání, zatlačování očí, kopání či boxování s kameny v dlaních. Po poslání soupeře na zem bylo kolo ukončeno a po třicetisekundové přestávce měl knockoutovaný boxer dalších osm sekund na to postavit se bez cizí pomoci na nohy.\n\nBěhem průmyslové revoluce docházelo k migraci obyvatelstva do měst a ke vzniku chudinských čtvrtí. Tyto radikální změny ve společnosti vedly k postupnému úpadku pugilismu. Prizefighting klesl v polovině devatenáctého století na úroveň zápasu s bojovými plemeny psů, kohoutích zápasů apod. Kolem zápasů se pohybovala spodina společnosti. Zkorumpovaní boxeři prodávali své zápasy gamblerům. Kapitolou samu pro sebe byli fanoušci boxerů, kteří si nezadali se současnými rowdies. Železnice je odmítala přepravovat na zápasy bez policejního dohledu. Na prizefighting přestávali chodit lidé ze střední a vyšší třídy. Pěstní souboje začaly být zakazovány kvůli vysokému nárůstu kriminálních činností. Do popředí viktoriánské společnosti se postupně dostává boxování v rukavicích.\n\nBoxování v rukavicích získalo živnou půdu ve velkých stanech (anglicky booths) na poutích v době úpadku boxování pěstmi. Boxerům v rukavicích se přezdívalo „booth fighters“. V roce 1867 byla publikována Queensberryho pravidla, kde se rukavice stávají nedílnou součástí výbavy boxera. Jednou z mnoha novinek bylo pravidlo o stanovení délky hrací doby na tři minuty a minutovou přestávkou mezi koly. Stále se však bojovalo do rozhodnutí na neomezený počet kol. Nejdelší známý souboj trval 106 kol (cca 7 hodin). Za významného propagátora boxování v rukavicích byl celosvětově proslulý Jem Mace.\n\nZ pohledu společnosti zůstával box ke konci devatenáctého století na okraji zájmu. Fanoušci boxu byli z řad studentů středních a vysokých škol a z nižších vrstev společnosti. Jejich záliba v nočním životě, sázení, alkoholismu šla ruku v ruce s boxerskými turnaji. Slavní boxeři té doby spolupracovali na propagaci tabákového a alkoholického zboží. Tyto marketingové aktivity alkoholických/tabákových společností postupem času narážely na omezení (prohibice) a vedly až k úplnému zákazu prodeje alkoholických nápojů ve Spojených státech amerických. Se zákazem reklam na alkoholické a tabákové výrobky poklesly peníze tekoucí do boxu a box potřeboval radikální změny. Změn bylo dosaženo vytvořením regulačních orgánů. V roce 1891 vzniká v Londýně „National Sporting Club“. Zavádí se bodování v zápasech. Omezuje se počet kol. Jsou zavedeny váhové kategorie. Větší počet váhových kategorií znamená více zápasů a tím i více prodaných lístků.\n\nVznik regulačního orgánu do boxu vedl k rozdělení na amatérskou a profesionální oblast.\n\nAmatérský box se na rozdíl od profesionálního boxu ohrazoval vůči sázení. Promotéři turnajů dělali maximum pro zdraví boxerů. Důraz na bezpečnost byl hlavním rozdílem mezi amatérským a profesionálním boxem. V amatérském boxu není důležité vyhrát před časovým limitem na k.o., ale cílem úderu je technicky správně zasáhnout soupeře. Cílem amatérského boxu je vítězství na body (za technickou převahu), tj. předvedení stylu, taktiky, čistoty boje a správného chování.\n\nAmatérský box měl svá specifika. Populární byl na univerzitách v členských klubech v Británii a ve Spojených státech. K významným propagátorům amatérského boxu patřili náboženské spolky – křesťanské (YMCA, CYO), židovské (Maccabi) a armáda. Mezi propagátory amatérského boxu patřil i Americký prezident Theodore Roosevelt, který měl ve sklepení Bílého domu postavený boxerský ring a jeho zásluhou se amatérský box objevil poprvé na programu olympijských her v St. Louis v roce 1904.\n\nV roce 1920 vzniká v Atverpách během olympijských her Mezinárodní boxerská federace (FIBA, od roku 1946 AIBA.). Zakládajícími členy jsou Belgie, Kanada, Dánsko, Francie, Spojené království, Nizozemsko, Norsko, Jižní Afrika, Švýcarsko, Švédsko a Spojené státy americké. Spojené státy a Kanada však záhy zakládají vlastní amatérskou sportovní organizaci při NCAA (National Collegiate Athletic Association) s odlišnými pravidly než FIBA. Nejznámější soutěží NCAA je turnaj Golden Glove. Československo se stalo členem FIBA v roce 1928.\n\nK mecenášům amatérského boxu ve světě patřily od počátku náboženské spolky a především ve Spojených státech držely amatérský box na předních příčkách sledovanosti. Změny nastaly v šedesátých letech, kdy Amerika objevuje divácký potenciál sportů jako basketbal a volejbal. Další ranou pro amatérský box v západních zemích je popularizace asijských bojových umění (především Karate), která nahrazují boxerský výcvik v armádě.\n\nOd sedmdesátých let začínají amatérskou boxerskou scénu ovládat boxeři ze socialistických zemí, pro které úspěch ve sportu nad rivaly z kapitalistických zemí znamená prestiž (vysoký počet váhových kategorií a medailí), kterou dohánějí slabší hospodářský a ekonomický rozvoj. Výcvik boxera je mimořádně fyzicky a technicky náročný, ale mimo schopného trenéra a kvalitního sparingu je výbava boxera finančně nenáročná.\n\nFinanční nenáročnost boxu znamenal vysoký nárůst členských zemí a v roce 1974 proběhlo první mistrovství světa v boxu v kubánské Havaně. Úroveň amatérského boxu se začala celosvětově vyrovnávat migrací trenérů z postsovětských republik a Kuby. Budování prestiže na základě sportovních úspěchů již není pro mnoho zemí prioritou a tradiční velmoci jako Polsko, Rumunsko, země bývalé Jugoslávie mají problémy s kvalifikací na olympijské hry.\nV novém tisíciletí vstupují na půdu mezinárodního boxu ženy, které se poprvé představily na olympijských hrách v Londýně v roce 2012.\n\nZa počátky orgánem řízeného profesionálního boxu je založení privátního klubu „National sportong club“ (NSC) v Londýně. Úspěšný ekonomický model NSC a jeho standardy byly přebíraný dalšími kluby a organizacemi. V roce 1929 se britské kluby a organizace slučují v „British Boxing Board of Control“ (BBBC).\n\nVe Spojených státech amerických je mekkou boxu město New York. Newyorská pravidla boxu, která se liší od britských, se stávají standardem pro bezpočet amerických boxerských organizací. První významnou americkou boxerskou organizací (komisí) je New York State Athletic Commision založena v roce 1920. Americký box na rozdíl od Britského povoloval dva rozhodčí v ringu, vatou obalené provazy, protiskluzová podlaha, rychlou zdravotní pomoc atd.\n\nV současné době existují čtyři hlavní boxerské organizace – International Boxing Federation (IBF), World Boxing Association (WBA), World Boxing Council (WBC), World Boxing Organization (WBO).\n\nPro země mimo britské ostrovy vzniká v Paříži v roce 1911 první mezinárodní unie profesionálního boxu „International Boxing Union“ (IBU). Postupem času se IBU soustřeďuje na evropský kontinent a v roce 1946 se transformuje na Evropskou boxerskou unii (EBU), která je řídícím orgánem evropského profesionálního boxu. V roce 1963 EBU, BBBC a další organizace utvářejí celosvětovou World Boxing Council (WBC).\n\nPopularita boxu rychle stoupala s rozmachem kinematografie, rádia a novin (časopisů). Boxerské zápasy byly pro diváky prvními akčními filmy. Média vytvářela boxerům kult osobnosti. Úspěšný profesionální boxer byl bezesporu vynikající sportovec, ale především musel umět pracovat s médii. K výrazným postavám profesionální ringu, které uměli vytvořit jak sportovní tak mediální tvář patřili Jack Johnson, Jack Dempsey, Joe Louis, Max Schmeling, Sonny Liston, Muhammad Ali, Mike Tyson nebo Oscar de la Hoya.\n\nPopularitu boxu zásadně ovlivnily filmy – The Champ (1931), Champion (1939), Někdo tam nahoře mě má rád (1956), Nadmuté město (1972), Rocky (1976–2006) a ženský box především Million Dollar Baby (2004). Z českých filmů stojí za zmínku Pěsti ve tmě (1986) nepochybně také Boxer a smrť (1962).\n\nŽeny boxovaly vedle mužů prakticky od počátku vzniku moderního boxu v Anglii. Jejich vzájemné zápasy měly statut exhibice k pobavení publika. Významnější roli v boxu začaly mít ženy s popularizací poutí na počátku devatenáctiletého století, kdy se několik žen věnovalo exhibičnímu boxu dokonce profesionálně. V profesionálním boxu se ženy začaly prosazovat nejprve jako promoterky. Mezi nejznámější patřily Aileen Eatonová nebo Bella Burgeová.\n\nPrvní seriózní zápasy v ženském boxu se datují do sedmdesátých let dvacátého století. První mistrovství v ženském profesionálním boxu proběhlo v roce 1979 v Los Angeles. Výraznou osobností této doby byla Graciela Casillasová, která byla předlohou k filmu Million Dollar Baby. V popularizaci ženského boxu bránily předsudky a především obava promotérů o zdraví žen. Jen velmi málo promotéru mělo v sobě odvahu vysvětlovat případnou smrt ženy v ringu. Samotnou kapitolou byli ringoví rozhodčí (z 99% muži), kteří nechtěli zápasy žen rozhodovat. Ženské zápasy se začaly častěji vysílat v televizi až ke konci devadesátých let.\n\nNa školách a univerzitách byla situace podobná jako mezi profesionály. Školy pro ženy preferovaly sportovní kroužky zápasu, juda nebo karate. Obava o zdraví žen byla v tomto směru zásadní. K posunu směrem dopředu došlo po sérii stížností na diskriminaci v devadesátých letech. Známá je především kauza Gail Grandchampové s Americkou amatérskou boxerskou asociací. V roce 1997 proběhlo první Americké mistrovství žen v amatérském boxu.\n\nÚmrtí žen v ringu nebyla častá, ale docházelo k nim. V roce 1987 při zápasu zemřela Patricia Quinnová, v roce 1996 Katie Dallamová, v roce 2001 Patricia Devellerezová, v roce 2003 Stacey Youngová, v roce 2005 Becky Zerlentesová.\n\nOd roku 2005 k žádnému úmrtí nedošlo. V roce 2009 byl ženský box zařazen do programu olympijských her v Londýně v roce 2012. Ženský box se v současné době provozuje v zemích jako Egypt nebo Indie.\n\n\"pozn.: papírová váha se v některých zdrojích objevuje pod termínem lehká muší váha, podobně polotěžká váha jako lehká těžká váha\"\n\n\"pozn.1: do roku 2003 nebyl u žen jednotný systém vahových kategorií\"<br>\n\"pozn.2: modře jsou vyšrafovány ženské olympijské váhové kategorie v letech 2012 a 2016\n\nDo konce patesátých let dvacátého století se boxovalo v osmi váhových kategoriích, totožných s amaterským boxem. V profesionálním boxu se váhy uvádějí tradičně v librách.\nV šedesátých a sedmdesátých letech dochází k prudkému nárůstu váhových kategorií. V roce 2016 se v profesionálním ringu boxovalo až v osmnácti různých váhových kategorích. Neprestižnější váhou je těžká váha, ve které mohou startovat všechny další váhy.\n\n\n"}
{"id": "99106", "url": "https://cs.wikipedia.org/wiki?curid=99106", "title": "Magic Carpet", "text": "Magic Carpet\n\nMagic Carpet je simulátorem kouzelníka na létajícím koberci, který v roce 1994 vydala populární softwarová společnost Bullfrog Productions. Hra je určena pro operační systém MS-DOS a běží v rozlišení 320×240 s možností přepnutí do hi-res módu (640×480 - pouze datadisk Magic Carpet: Hidden Worlds a Magic Carpet 2). Pro svůj běh vyžaduje minimálně procesor Intel 80386DX (s matematickým koprocesorem) a 8 MB operační paměti. Je jednou z prvních her, která propagovala procesory Intel Pentium - pokud hra běžela na počítači s tímto procesorem, zobrazovalo se po titulní obrazovce logo Intel Pentium Inside. Hra byla distribuována ve dvou podobách - na CD a na disketách, přičemž disketová verze postrádala úvodní videosekvenci.\n\nHra také jako jedna z mála podporovala přilbu VFX1 pro simulaci virtuální reality a zobrazení herního prostředí pomocí stereogramů.\n\nVe hře se stanete kouzelníkem na létajícím koberci. Vaším úkolem je obnovit rovnováhu v celkem 50 světech, které narušilo mocné kouzlo velkého čaroděje, jenž se snažil ukončit válku mezi znepřátelenými kouzelníky. V každém ze světů je vaším úkolem nashromáždit určené množství many, pro jejíž získání je nutné zabíjet monstra a ničit zámky ostatních kouzelníků. Doba hraní jednotlivých levelů se může protáhnout až na několik hodin, přičemž v jejich průběhu nelze ukládat pozici.\n\nHra je založena na principu sbírání many, kterou obsahuje každý živý tvor s výjimkou obyvatel vesnic a příšer, které vykouzlil některý z čarodějů. Samotnou manu potřebují kouzelníci pro sesílání kouzel, kterých je k dispozici celkem 24. S náročností kouzel stoupá také požadavek na množství many, kterou musí kouzelník v daném okamžiku mít. Manu ve hře zobrazují koule různé velikosti, přičemž jejich vlastnictví některým z kouzelníků symbolizuje jejich barva (neutrální mana na zlatou barvu, mana hráče bílou, mana jiné barvy náleží některému z ostatních kouzelníků). Manu si kouzelník přivlastní obarvením pomocí jednoho ze základních kouzel. Pro shromažďování many se používá hrad, který má celkem sedm úrovní, jenž se liší velikostí a kapacitou. Hrad první úrovně tvoří pouze věž, po upgrade na druhou úroveň přibudou čtyři okolní věže, které po dalším upgrade spojí hradby. Tento cyklus se opakuje až do sedmé úrovně. V každé sudé úrovni vám s věžemi přibude i balón, který slouží pro sběr many.\n\nVe hře se objevuje celkem 13 druhů monster, z nichž má každý své charakteristické vlastnosti. Patří mezi ně opice, vosy, krabi, draci, jezdci na emu, džinové, griffinové, krakeni, kostlivci, trollové, orli, červi či nejsilnější wyverni.\n\nVe hře je k dispozici celkem 24 různorodých kouzel, kterými lze mj. ve velké míře ovlivňovat prostředí jednotlivých světů. Mezi nezbytná kouzla patří obarvování many, fireball či zámek, velké oblibě se těší meteor, zemětřesení, bouře blesků nebo armáda kostlivců.\n\nEdice Magic Carpet Plus obsahovala datadisk Hidden Worlds, který obsahoval dalších 25 levelů. V některých z nich vystřídala zelené louky sněhová pokrývka.\n\nO rok později se na trhu objevilo úspěšné pokračování, které hráče oslovilo zejména vynikající atmosférou nočních levelů a systémem několikaúrovňových kouzel. Společnost Bullfrog však byla donucena distributorem Electronic Arts vydat hru dříve, než se ji podařilo vyladit do finální podoby. Toto vyústění projektu přimělo hlavního návrháře Bullfrogu Petera Molyneuxe ukončit s Electronic Arts spolupráci.\n\nHra Arcane World se Magic Carpetu velmi podobá a její autoři se netajili tím, že byl 2 díl Magic Carpet jejich vzorem. Arcane Worlds je nyní stále ještě ve vývoji, ale jejího vývoje se už teď může kdokoliv zúčastnit v rámci platformy Steam kde je předprodukční verze dostupná k testování a připomínkování. Více zde http://store.steampowered.com/app/269610/\n"}
{"id": "99116", "url": "https://cs.wikipedia.org/wiki?curid=99116", "title": "František Bublan", "text": "František Bublan\n\nFrantišek Bublan (* 13. ledna 1951 Třebíč) je český politik a teolog, bývalý ministr vnitra, bývalý ředitel civilní rozvědky, v letech 2006 až 2012 poslanec Poslanecké sněmovny PČR coby nestraník za ČSSD, v letech 2012 až 2018 senátor za obvod č. 53 – Třebíč. Od července 2019 je členem Rady Ústavu pro studium totalitních režimů.\n\nStudoval na Gymnáziu Třebíč (1966–1969). Pak od roku 1969 studoval na Vysoké škole zemědělské v Brně, kde ale po dvou letech studia přerušil a přešel na Cyrilometodějskou bohosloveckou fakultu v Litoměřicích, kterou absolvoval roku 1976. Následně po dobu dvou let pracoval jako duchovní v Mikulově a Břeclavi. Poté, co v roce 1977 podepsal Chartu 77, byl mu odebrán státní souhlas k výkonu činnosti duchovního a musel pracovat v dělnických profesích. V letech 1979–1990 byl řidičem, zpočátku pro podnik \"Potraviny Brno\", později řidičem sanitky v nemocnici v Tišnově.\n\nPo sametové revoluci byl od roku 1991 zaměstnán u Bezpečnostní informační služby (respektive její československé předchůdkyně FBIS), nejdříve jako operativní důstojník a analytik, později jako manažer. V letech 2001–2004 působil ve funkci ředitele civilní rozvědky, Úřadu pro zahraniční styky a informace. Po listopadu 1989 rovněž vystudoval Bankovní institut v Praze (1995–1997).\n\nJe ženatý, má tři děti. Jeho manželka se věnuje sociální a charitativní činnosti.\n\nV roce 2004 ho Stanislav Gross vybral jako svého ministra vnitra. Zastával pak tento post ve vládě Stanislava Grosse a vládě Jiřího Paroubka od 4. srpna 2004 do roku 2006, ve funkci vystřídal Stanislava Grosse. Během svého působení v čele rezortu řešil kauzu CzechTek, tvrdý zásah policie proti účastníkům taneční party, a byl za provedení akce terčem silné kritiky.\n\nVe volbách v roce 2006 byl zvolen do poslanecké sněmovny za ČSSD (lídr kandidátky sociální demokracie za volební obvod Kraj Vysočina). Byl předsedou sněmovního Výboru pro bezpečnost. Poslanecký mandát obhájil i ve volbách roku 2010. Byl předsedou výboru pro obranu a bezpečnost, po jeho rozdělení od prosince 2011 předsedou výboru pro bezpečnost. Ve sněmovně setrval do října 2012, kdy na poslanecký mandát rezignoval. Do roku 2010 byl stínovým ministrem vnitra ČSSD.\n\nV senátních volbách roku 2012 byl zvolen do horní komory parlamentu v senátním obvodu č. 53 – Třebíč. Získal v 1. kole 27 % hlasů a v 2. kole zvítězil poměrem 58 : 42 nad komunistou Josefem Zahradníčkem. Ve volbách do Senátu PČR v roce 2018 svůj mandát senátora již neobhajoval. V červenci 2019 byl zvolen členem Rady Ústavu pro studium totalitních režimů. Získal 44 hlasů od 74 senátorů.\n\n\n"}
{"id": "99120", "url": "https://cs.wikipedia.org/wiki?curid=99120", "title": "Altmark (tanker)", "text": "Altmark (tanker)\n\nAltmark byl německý tanker a zásobovací loď, později přejmenovaná na Uckermark. Proslavil se jako zásobovací loď kapesní bitevní lodi \"Admiral Graf Spee\" a jako hlavní aktér „incidentu Altmark“. Postaven byl v roce 1938 v Hamburku v loděnicích Blohm & Voss.\n\nPo dokončení se zapojil do Španělské občanské války, kde podporoval německé námořnictvo v jeho operacích v oblasti.\n\nKapitán Heinrich Dau s \"Altmarkem\" vyplouvá 5. srpna 1939 z Německa a přes Lamanšský průliv míří přes Atlantik do Mexického zálivu. Tam načerpá naftu a mazací oleje pro potřebu svoji i \"Admirala Grafa Spee\" a po dvou dnech opět vyplouvá. S kapesní bitevní lodí se \"Altmark\" setkal 1. září 1939 a po doplnění paliva obě lodi společně vyčkávaly (křižujíce podél 20 rovnoběžky na severní polokouli), až z Německa přijde potvrzení o válečném stavu mezi Německem a Velkou Británii s Francií. To přišlo 3. září. Ještě pár dní operují obě lodi společně, ale pak se rozdělují a zatímco \"Admiral Graf Spee\" pátrá po obchodních lodích nepřítele, \"Altmark\" se vydává za neutrální plavidlo a vyčkává, až ho bude obrněnec potřebovat. 17. října se opět obě lodi potkávají a \"Altmark\" přebírá první zajaté námořníky z potopených lodí \"Clement\", \"Newton Beach\", \"Ashlea\" a \"Hunstman\".\n\n28. října dochází k dalšímu setkání obou lodí v jižním Atlantiku. Na palubu \"Altmarku\" putují zajatci z britského parníku \"Trevalion\" a do útrob \"Admirala Grafa Spee\" proudí palivo a zásoby z \"Altmarku\". K podobným setkáním dojde ještě dvakrát (to poslední se uskuteční 6.-7. prosince na pozici ). Na palubu kapesní bitevní lodi jsou zpět přesunuti kapitáni a důstojníci z potopených lodí a na \"Altmarku\" tak zůstávají pouze zajatí námořníci.\n\nPo potopení \"Admirala Grafa Spee\" jeho vlastní posádkou v ústí řeky la Plata 17. prosince 1939, se \"Altmark\" vydává na cestu zpět do Německa i s 299 válečnými zajatci na palubě. Cestou opět změnil identitu a vydával se za neutrální plavidlo. Proplul Dánským průlivem, pak severně od Britských ostrovů, až 13. února dorazil k břehům Norska, odkud zamířil podél pobřeží na jih. Držel se v norských teritoriálních vodách, takže ho několikrát během jeho cesty kontrolovaly norské torpédovky \"Trygg\" a \"Snøgg\" a torpédoborec \"Garm\". Během těchto kontrol Norové nedokázali objevit ani skrytou výzbroj (děla), ani zajatce schované v podpalubí (jejich přeprava vodami neutrálního Norska byla porušením jeho neutrality). Při kontrole v Bergenu se zajatci pokoušeli upoutat pozornost Norů křikem, boucháním na trup a hvízdáním signálů SOS. Němci do podpalubí k vězňům natáhli protipožární hadice a pustili ledovou vodu a uvedli do chodu rumpály, aby přehlušili hluk zajatců.\n\nBritové ale o zajatcích v podpalubí \"Altmarku\" věděli a poté, co byl zpozorován 15. února u Trondheimu, byly na Churchillův rozkaz jeho dopadením pověřeny lehký křižník \"HMS Arethusa\" a torpédoborce \"HMS Intrepid\", \"HMS Ivanhoe\", \"HMS Sikh\", \"HMS Nubian\" a \"HMS Cossack\". V noci ze 16. na 17. února 1940 byl \"Altmark\" dohnán britským torpédoborcem \"HMS Cossack\". Snažil se mu uniknout do hloubi norského Jøssingfjordu, ale \"HMS Cossack\" ho následoval do fjordu. Tam se kapitán Dau pokusil s tankerem na torpédoborec najet, ale nepodařilo se mu to. Po abordáži a následném krátkém boji muže proti muži komando z torpédoborce přemohlo posádku \"Altmarku\" a osvobodilo britské zajatce. Na německé straně byli čtyři mrtví a pět zraněných.\nNorsko proti akci britského torpédoborce oficiálně protestovalo, ale s neutralitou Norska už si do budoucna nikdo moc starostí nedělal. Britové zvažovali zaminování norských pobřežních vod, aby znemožnili německým lodím se ukrývat v norských fjordech a omezili tak dodávku švédské železné rudy do Německa podél norského pobřeží. Němci zase, aby si zajistili dodávku železné rudy, naopak zvažovali obsazení Norska. Incident s \"Altmarkem\" a fakt, že norské torpédovky \"Trygg\" a \"Snøgg\" přihlížely zásahu britského torpédoborce v neutrálních norských teritoriálních vodách, aniž by zasáhly, německá propaganda využila k ospravedlnění německého útoku na Norsko (viz operace Weserübung). O tom, že \"Altmark\" s britskými válečnými zajatci na palubě neměl v norských vodách co pohledávat, pochopitelně pomlčela.\n\nV březnu 1940 byl \"Altmark\" odvlečen do Německa a 6. srpna přejmenován na \"Uckermark\". Při doprovodu těžkého křižníku \"Admiral Hipper\" najel 12. září u Karmsundu (nedaleko norského Stavangeru) cestou do severního Atlantiku na minu a musel se vrátit zpět do Kielu. Po opravě se znovu vydal do Atlantiku, aby v období od 18. ledna do 23. března 1941 poskytoval zásobování bitevním křižníkům \"Scharnhorst\" a \"Gneisenau\" během jejich působení proti transatlantické dopravě (operace Berlin). 9. září 1942 \"Uckermark\" opustil Francii a jako lamač blokády zamířil do Japonska. Cestou doplnil zásoby německému pomocnému křižníku \"Michel\" a 24. listopadu 1942 připlul do japonské Jokohamy, kde byl zakotven vedle německého pomocného křižníku \"Thor\" a australské osobní lodi \"Nankin\" (kterou \"Thor\" zajal v březnu). Dne 30. listopadu došlo na \"Uckermarku\" k explozi, která zcela zničila nejenom samotný \"Uckermark\", ale potopila i sousední \"Thor\" a \"Nankin\". Zahynulo 53 námořníků. Jako důvod exploze se uvádí jiskra od nářadí opravárenské čety při opravě palivových nádrží.\n\n"}
{"id": "99123", "url": "https://cs.wikipedia.org/wiki?curid=99123", "title": "Mu (ztracený kontinent)", "text": "Mu (ztracený kontinent)\n\nMu je jméno ztracené země či domnělého zmizelého kontinentu v Tichém oceánu. V současnosti je údajně potopená pod mořskou hladinou (obdobně jako Atlantida a Lemurie).\n\nDnešní znalosti mechanismu tektonických desek vylučují možnost existence velkého kontinentu v Tichém oceánu. Hmota kontinentů je tvořena lehčími horninami typu \"SiAl\" (křemík/hliník), které doslova plavou na těžších horninách typu \"SiMg\" (křemík/hořčík) tvořících dno oceánů. Neexistuje žádný důkaz o přítomnosti hornin typu SiAl na dně Tichého oceánu.\n\nPředstava země Mu se poprvé objevuje v pracích antikvariáře Augusta Le Plongeona (1825–1908), cestovatele a spisovatele 19. století, který vedl vlastní výzkum mayských rozvalin na Yucatánu. Le Plongeon oznámil, že přeložil prastaré mayské spisy, které pravděpodobně ukazují, že Mayové Yucatánu byli starší než pozdější civilizace Atlantidy a Egyptu. Dodatečně vyprávěl příběh ještě staršího kontinentu Mu, který zanikl podobně jako Atlantida s tím, že přeživší obyvatelé založili mayskou civilizaci. (Pozdější experti na staré mayské texty objevili, že Le Plogeonův překlad byl spíše založen na jeho bujné fantazii).\n\nTento ztracený kontinent byl později popularizován Jamesem Churchwardem (1852–1936) v řadě knih, začínaje \"The Children of Mu\" (\"Děti Mu\", 1931), \"The Lost Continent Mu\" (\"Ztracený kontinent Mu\", 1933) a \"The Sacred Symbols of Mu\" (\"Posvátné symboly Mu\", 1935). Knihy mají stále své příznivce, ale nejsou považovány za vážnou archeologii a v současnosti jsou v knihkupectvích umisťovány do oddílů typu \"New Age\" či \"Náboženství a duchovno\".\n\nMu je ztotožněná s Lemurií v trilogii \"Illuminatus!\" od Roberta Shei a Roberta Antona Wilsona. Martin Gardner učinil to samé ve své knize \"Fads and Fallacies in the Name of Science\" (\"Výstřelky a bludy ve jménu vědy\").\n\nMorien Institut identifikoval podvodní struktury umístěné u pobřeží ostrova Jonaguni, který je součástí japonského souostroví Rjúkjú, jako možné ruiny Mu. Je však velmi málo vědeckých důkazů, které by podpořily tento předpoklad. Geologové obecně věří, že tyto skalní útvary byly vytvořeny geologickým pochody a jsou tedy přírodního původu.\n\nNa konci 30. let 20. století Mustafa Kemal Atatürk, vůdce za tureckou nezávislost, propagoval výzkum Mu a dalších ztracených kontinentů. Doufal v objevení spojení mezi tureckou civilizací a jinými prastarými kulturami (jako např. indickou, mayskou a aztéckou).\n\n"}
{"id": "99129", "url": "https://cs.wikipedia.org/wiki?curid=99129", "title": "Jan Kaláb", "text": "Jan Kaláb\n\nMgA. Jan Kaláb (přezdívky \"Splesh\", \"Point\", \"Cakes\"; * 20. června 1978, Praha) je český výtvarník věnující se graffiti, street artu a mural artu.\n\nSe sprejem a graffiti se seznámil roku 1993, když mu bylo 15 let. V té době vznikl jeho první piece. Rok na to, v roce 1994, namaloval první panel. Od té doby zhotovil stovky a stovky graffiti, a to jak sám pro sebe, tak pro známé firmy. Jeho jméno procestovalo téměř celou Evropu. V roce 2000 vyrazil spolu s Romeem a Ceyem do Spojených států. Navštívili New York, kolébku graffiti, kde několika panely na newyorském metru a oneman barevným wholecarem prakticky vytvořil třešničku na dort své ilegální tvorby. V roce 2001 hranice graffiti posunul a stal se podle svých slov jedním z prvních autorů plastikových 3D graffiti na světě.\n\nV roce 2006 završil vysokoškolská studia na Akademii výtvarných umění v Praze.\n\n2008\n\n\"POINT shop\", Trafo galerie (Praha) \n\n2011\n2012\n2013            \n\n2014\n\n2015\n\n2016\n\n2001\n2002\n\n2003\n\n2004\n\n2005\n\n2006 2006\n\n\n2007\n\n\n\n\n\n\n\n2008\n\n\n\n\n\n2009\n\n\n\n\n\n2010\n\n\n\n2011\n\n\n2012\n\n\n2013\n2014\n\n2015\n\n2016\n\n2006\n2008           \n\n2011\n\n2012\na pomoci dětem žijícím mimo vlastní rodinu - výtvarné workshopy pro děti\n\n2004\n\n\n2005\n\n2006\n\n\n2007\n\n2008\n\n2010\n\n2011\n\n\n2012\n\n\n\n\n\n\n2013\n\nDalší realizace: Berlín, Bukurešť, Florencie, Göteborg, New York, Modena, Manchester, Moscow, Paříž, Rio De janeiro, S\"ã\"o Paulo, Sofie, Stockholm\n\n2010 \n\n"}
{"id": "99136", "url": "https://cs.wikipedia.org/wiki?curid=99136", "title": "Kozojídky", "text": "Kozojídky\n\nKozojídky ( ) jsou obec v okrese Hodonín v Jihomoravském kraji, 4 km jihovýchodně od Veselí nad Moravou na úpatí Bílých Karpat v nadmořské výšce 188 m n. m. Rozkládá se na katastrální výměře 287 ha a je zde evidováno 131 domů. Žije zde obyvatel. Obcí protéká potok Kozojídka, na němž byl v roce 2008 vybudován severně od obce rybník. Od roku 2002 jsou členem Mikroregionu Strážnicko.\n\nPři archeologickém průzkumu v roce 2012 zde byly nalezeny pozůstatky po osídlení z několika období neolitu, eneolitu, Keltů a Germánů, kteří zde sídlili od 1. do 5. století. V dalším průzkumu v roce 2018 byly na území obce nalezeny pozůstatky po germánském osídlení z doby římské. První písemná zmínka o Kozojídkách pochází z roku 1490. Roku 1911 byla postavena škola. Sbor dobrovolných hasičů vznikl v roce 1930. V roce 1971 zde byla vysvěcena kaple sv. Martina. \n\n\n\n\n"}
{"id": "99137", "url": "https://cs.wikipedia.org/wiki?curid=99137", "title": "Bluegrass", "text": "Bluegrass\n\nBluegrass je hudební styl, který vznikl kolem roku 1948 ve Spojených státech.\n\nPatří do skupiny stylů, které se nazývají \"Country & Western Music\". Tato hudba se původně hrála v oblasti amerického Jihu (Appalačské pohoří, Kentucky, Jižní a Severní Karolína).\n\nBluegrass je charakteristický především použitými nástroji a způsobem zpěvu. Tradiční složení hudební skupiny používá pět základních akustických nástrojů: pětistrunné banjo, mandolínu, kytaru, housle a kontrabas. Později (kolem roku 1955) přibylo také dobro (což je ale pouze jeden druh tzv. resofonické kytary).\n\nVokální složka hudby se skládá až ze čtyř hlasů: \"vedoucí\" (lead), \"tenor\", \"vysoký tenor\" (high tenor) nebo \"baryton\" a čtvrtým je bas. Často se ale uplatňují pouze první dva hlasy v podobě tzv. \"kříženého vokálu\".\n\nBluegrass navazuje na hudební tradice bílého obyvatelstva Jihu USA. Původní styl se nazývá \"hillbilly music\" nebo \"old-time music\", podle teoretiků správněji tzv. \"mountain music\", jak se nazývá hudba horalů Appalačského pohoří.\nVelká část skladeb má svůj původ v anglo-americkém folklóru i ve skladbách ostatních národů, přicházejících do Ameriky. Zároveň byl ovlivněn některými prvky dobové populární hudby amerického Severu a jazzu.\n\nPrvní skupinou, která tyto prvky používala, byla Blue Grass Boys, kterou založil \"otec bluegrassu\" Bill Monroe kolem roku 1938. Její styl se ustálil v roce 1945, který je považován za rok vzniku bluegrassu. Skupina hrála až do roku 1948 v sestavě: Bill Monroe (mandolína, zpěv), Lester Flatt (kytara, zpěv), Earl Scruggs (banjo, zpěv), Chubby Wise (housle) a Howard Watts alias Cedric Rainwater (kontrabas).\n\nHudba tohoto období se označuje jako tradiční bluegrass. Vzniklo mnoho dalších skupin a styl se dále rozvíjel v celou řadu navazujících stylů. Styl je stále živý a má mnoho příznivců i aktivních hudebníků i v České republice.\n\nPropagaci tohoto stylu v Česku se systematicky věnuje také pražské Country radio, ve svém pravidelném pořadu \"Bluegrassová kolekce\", který uvádí každý týden Zbyněk Bureš, člen skupiny Reliéf.\n\n\n\n\n\n"}
{"id": "99141", "url": "https://cs.wikipedia.org/wiki?curid=99141", "title": "Ein Käfer gibt Vollgas", "text": "Ein Käfer gibt Vollgas\n\nEin Käfer gibt Vollgas je komedie režiséra Rudolfa Zehetgrubera z roku 1972 ze série filmů o autíčku Dudu. Snímek byl natočen v západoněmecko-švýcarské koprodukci.\n\nJimmy Bondi (Rudolf Zehetgruber) se svým zázračným autíčkem VW-Käfer Dudu vyhlásili válku zločincům celého světa. Jejich práce je tentokrát zavede do Portugalska, kde mafiánský boss Marchese de la Sotta (Karl-Otto Alberty) pronásleduje bývalého vězně Plata (Joachim Fuchsberger), jenž má údajně znát skrýši forem k ražbě padělaných peněz.\n\nNikdo však netuší, že Plato je tajným vládním agentem, který se snaží padělatele usvědčit. Nastává boj mezi Sottem a jeho bandou na jedné straně Jimmym a jeho milou Magnolií (Kathrin Orginski), která by mu již ráda nasadila jařmo manželství, a Platem s jeho mladičkou průvodkyní Tamarou (Heidi Hansen) na straně druhé. S pomocí zázračného autíčka po mnoha peripetiích a různých zajetích, útěcích a rvačkách vše dobře dopadne. Sottova banda i on jsou přemoženi, pouze Jimmymu hrozí manželství stále akutněji.\n\n"}
{"id": "99145", "url": "https://cs.wikipedia.org/wiki?curid=99145", "title": "Scuola Grande Tedesca", "text": "Scuola Grande Tedesca\n\nScuola Grande Tedesca (též Scuola Tedesca, česky Velká německá škola nebo Aškenázská škola) je název nejstarší synagogy benátského židovského ghetta. Byla postavena roku 1528 \"německými\", tedy aškenázskými židovskými přistěhovalci, kteří se od počátku 16. století v benátském Ghettu hojně usazovali. Mnozí z nich pocházeli také z českých zemí, například jistý rabín Israel Hammerschlag z Prahy, který je pohřben na místním Starém židovském hřbitově na ostrově Lido. \n\n"}
{"id": "99151", "url": "https://cs.wikipedia.org/wiki?curid=99151", "title": "Morávka (okres Frýdek-Místek)", "text": "Morávka (okres Frýdek-Místek)\n\nMorávka ( \" \") je rekreační obec v těšínské části českého Slezska, s největším katastrem v Beskydech. Leží v nadmořské výšce 520 m n. m., má rozlohu 8735 ha. Žije zde obyvatel.\n\n\nObec vznikla po roce 1615 podél horního toku řeky Morávka.\n\nZa 2. světové války se obyvatelé aktivně účastnili partyzánského odboje. V prosinci roku 1944 nacisté partyzánskou skupinu dopadli a po výslechu a mučení se jim podařilo získat informace o jejich spolupracovnících: 14 obyvatel obce bylo popraveno, 10 deportováno do koncentračního tábora. Památník partyzánského hnutí byl roku 1978 prohlášen národní kulturní památkou. Morávka obdržela v roce 1971 za protifašistický odboj Československou cenu míru a byl jí udělen titul 'Partyzánská obec'.\n\nNachází se zde několik ubytovacích zařízení – Hotel Lipový, Camp pod kaštany, Penzion u přehrady, Penzion jízdárna. Funguje tu pobočka České pošty a dva obchody.\n\nObcí prochází silnice III. třídy č. 4774 do Frýdku-Místku. Dopravní obslužnost zajišťují dopravci ČSAD Frýdek-Místek a ČSAD Karviná. Autobusy jezdí ve směrech Frýdek-Místek, Ostrava, Karviná a Havířov. S přestupem v Raškovicích lze dojet autobusem do Frýdlantu nad Ostravicí.\n\nSídlí zde Základní a mateřská škola Morávka. Funguje tu knihovna. V obci se nachází taky bazén (vnitřní a venkovní).\n\n\n\n\n\n"}
{"id": "99153", "url": "https://cs.wikipedia.org/wiki?curid=99153", "title": "Stephen Appiah", "text": "Stephen Appiah\n\nStephen Appiah (* 24. prosince 1980, Accra) je bývalý ghanský fotbalista. Hrál na pozici středopolaře nebo defenzivního středopolaře.\n\nV červnu 2005 přestoupil z Juventusu do Fenerbahçe. Po dvou letech působení v tureckém velkoklubu se zranil na dva roky. Poté si ghanského kapitána vyhlídla italská Bologna a od roku 2009 tak pokračoval ve své hráčské kariéře opět v Itálii, v srpnu 2010 se přesunul znovu, tentokrát do Ceseny, kde hrál do roku 2011. Na jaře 2012 působil v srbském klubu Vojvodina Novi Sad, kde ukončil aktivní hráčskou kariéru.\n\nByl oceněn za nejkrásnější gól vstřelený v Lize mistrů UEFA v roce 2005.\n\nV roce 1995 se účastnil Mistrovství světa do 17 let, kde Ghana získala titul.\n\nZa Ghanu nastupoval na Olympijských hrách 2004 v Atenách, Mistrovství světa 2006 v Německu a Mistrovství světa 2010 v Jihoafrické republice. Reprezentační kariéru ukončil po MS 2010.\n\nNa mistrovství světa v roce 2006 v Německu byl jmenován hráčem zápasu proti týmu USA, kdy proměnil v prvním poločase penaltu.\n\n"}
{"id": "99157", "url": "https://cs.wikipedia.org/wiki?curid=99157", "title": "Germplasm Resources Information Network", "text": "Germplasm Resources Information Network\n\nGermplasm Resources Information Network, zkratkou \"GRIN\", je internetový katalog taxonomie rostlin. O portál se stará National Germplasm Resources Laboratory sídlící v Beltsville v Marylandu v USA. Tento katalog je zahrnut do projektu National Genetic Resources Program, který je koordinován USDA (United States Department of Agriculture). \n\n"}
{"id": "99158", "url": "https://cs.wikipedia.org/wiki?curid=99158", "title": "William Heerlein Lindley", "text": "William Heerlein Lindley\n\nWilliam Heerlein Lindley (30. ledna 1853 Hamburk – 30. prosince 1917 Londýn) byl britský inženýr, zabývající se vodárenskými a kanalizačními stavbami.\n\nSpolupracoval se svým otcem, Williamem Lindleym (1808–1900), kterého proslavily návrhy vodovodů a kanalizací v mnoha evropských městech.\n\nRoku 1889 byl osloven pražským zastupitelstvem, aby spolupracoval na projektu pražské kanalizace, později posuzoval projekty českých inženýrů. Nakonec roku 1893 předložil vlastní návrh, podle kterého byla vybudována v letech 1895–1906 moderní kanalizační soustava s čistírnou odpadních vod v Bubenči.\n\nPodílel se také na projektech vodovodních či kanalizačních systémů ve Varšavě (v letech 1881–1915), Lodži a Baku.\n\nWilliam Heerlein Lindley je jednou z postav českého fantasy románu \"Zlatý kříž\" od Pavla Renčína.\n\n\n"}
{"id": "99160", "url": "https://cs.wikipedia.org/wiki?curid=99160", "title": "Vůdcovský uzel", "text": "Vůdcovský uzel\n\nVůdcovský uzel je jeden z nejjednodušších uzlů. Dále je nazýván také chalupářský nebo Otův. Je běžně užíván kdekoliv, kde je potřeba něco zauzlovat. Pokud uzel nedrží, je možno nahradit dvojitou či trojitou variantou téhož uzlu.\n\nJe to asi nejběžnější ze všech uzlů se širokým použitím. Po dotažení se poměrně těžko rozvazuje, odtud i název dubový uzel. Proto bývá vhodnější nahradit ho osmičkovým uzlem. Snižuje nosnost lana asi o 50 %. \n\nTzv. dvojitý vůdcovský uzel je nezatahující se smyčka vzniklá uvázáním dubového uzlu na dvojitém lanu (tj. lanu přehnutém na konci nebo uprostřed). Jiné názvy jsou dubová smyčka, očko, poutko, nebo jen vůdcovský uzel. V horolezectví se používá například k navázání ve středu lana při pohybu na ledovci, pro spojení lan při slaňování nebo se uzel vkládá do zužující se pukliny a vyčnívající smyčka se použije k dalšímu jištění. Sice nemá tendenci k samovolnému rozvazování, ale významně redukuje pevnost lana, a to i po rozvázání, a po silném nárazovém zatížení je ho někdy nutné rozřezat.\n\n"}
{"id": "99161", "url": "https://cs.wikipedia.org/wiki?curid=99161", "title": "Mistrovství Evropy v ledním hokeji 1922", "text": "Mistrovství Evropy v ledním hokeji 1922\n\n7. mistrovství Evropy v ledním hokeji se konalo od 14. do 16. února v St. Moritzi ve Švýcarsku. Hrálo se za účasti tří mužstev jednokolovým systémem každý s každým. Třetí titul mistra Evropy zde pro sebe získali hokejisté Československa, kteří navazovali na předválečnou účast hokejového mužstva Čech na tomto turnaji. Pohár tehdejší LIHG přešel tak do trvalého držení Československého hokejového svazu.\n\nNa turnaj opět nedorazila řada týmů, protože byla vyžadována účast hokejistů se státní příslušností k zemi, kterou reprezentovali. Vůči předchozímu roku se tak navíc zúčastnili turnaje pouze hokejisté domácího Švýcarska. Těm se však před vlastním publikem vůbec nedařilo a o titul tedy hráli českoslovenští hráči opět s hokejisty Švédska. Československá reprezentace obhájce titulu porazila po jasné převaze pouze těsně, když vítěznou branku vstřelil Káďa. Hrací doba byla 2x20 minut.\n\n Československo – Švýcarsko 8:1 (4:1, 4:0)\n\n14. února 1922 (14:35) – Svatý Mořic\nBranky: 4. Pešek-Káďa, 7. Jirkovský, 16. Šroubek, 18. Jirkovský (Pešek-Káďa), 21. V. Loos, 22. Pešek-Káďa, 26. Jirkovský, 34. Jirkovský – 9. ???\nRozhodčí: Pitblado (CAN)\n\nČSR: Pospíšil – Pešek-Káďa, Vindyš – V. Loos, Šroubek, Jirkovský.\nNáhradníci: Hartman, Hamáček.\n\nŠvýcarsko: Z. Andreossi – Mottier, Jaccard – M. Andreossi, Unger, G. Andreossi.\nNáhradníci: von Siebenthal, Koch.\n\n16. února 1922 (15:30) – Svatý Mořic\nBranky: Johansson-Brandius 3, Molander 2, Burman, Holmquist.\nRozhodčí: Hartmann (TCH)\n\n17. února 1922 (11:30) – Svatý Mořic\nBranky: 7. a 12. Jirkovský, 24. Pešek-Káďa – 38. a 39. Burman.\nRozhodčí: Pitblado (CAN)\n\nČSR: Pospíšil – Pešek-Káďa, Vindyš – V. Loos, Šroubek, Jirkovský.\nNáhradníci: M. Fleischmann, Hamáček.\n\n1. Československo\nBrankáři: Jaroslav Pospíšil, Jaroslav Řezáč.\nObránci: Karel Pešek, Otakar Vindyš, Jan Hamáček.\nÚtočníci: Josef Šroubek, Jaroslav Jirkovský, Valentin Loos, Karel Hartmann, Josef Maleček, Miloslav Fleischmann.\n\n2. Švédsko\nBrankáři: Einar Olsson, Carl Josefsson.\nObránci: Einar Lundell, Einar Svensson.\nÚtočníci: Erik Burman, Georg Johansson-Brandius, Birger Holmquist, Nils Molander, Ragnar Tidqvist, Rudolf Kock, Gunnar Galin.\n\n3. Švýcarsko\nBrankář: Zacharias Andreossi.\nObránci: Maurice Jaccard, Jaques Mottier.\nÚtočníci: Gianin Andreossi, Murezzan Andreossi, Hans Koch, Michel Savoie, Jean Unger, Walter von Siebenthal.\n\n\n"}
{"id": "99165", "url": "https://cs.wikipedia.org/wiki?curid=99165", "title": "Příčka", "text": "Příčka\n\nPříčka se obvykle řadí mezi svislé nenosné stavební konstrukce. V obecném pojetí má ale i příčka nosnou funkci a mimo přenesení vlastní hmotnosti na ni může být kladen požadavek na přenesení dalších, např. užitných zatížení (oddělující prostory skladování sypkých materiálů apd.). V obytných prostorech je základní funkcí příčky oddělení dvou typologicky odlišných celků, např. ložnice a obývacího pokoje. Příčky musí splňovat parametry dané odpovídajícími normami, v ČR jsou to ČSN, resp. ČSN EN (tzv. Eurokódy). Mezi základní požadavky na příčky patří: vzduchová neprůzvučnost, tepelný odpor, únosnost a použitelnost s ohledem na stálá a nahodilá zatížení, požární odolnost, zdravotní nezávadnost a v neposlední řadě i estetická hodnota.\n\nPříčky obecně můžeme dělit podle několika kritérií. Zde jsou uvedeny základní dva typy dělení:\n\nJsou to příčky tradiční konstrukce. Skladebná tloušťka je obvykle 100 mm (čtvrtcihelné) nebo 150 mm (půlcihelné). Je nutno přihlédnout k účelu a požadovanému zvukovému útlumu. Materiálem jsou zpravidla plné cihly (CP 290x140x65 mm), příčkovky s dutinami (CdPk290x140x65), pórobetonové tvárnice (Ytong, Hebel), eventuálně se mohou použít i Hurdisky CsH (nelze doporučit). Jsou nejčastěji řešeny jako podepřené nebo visuté. U druhé varianty se do každé třetí ložné spáry vkládá ocelová výztuž (pásková nebo betonářská ocel).Pro příčky mezi byty se používá příčka dvojitá. Ta má vzduchovou dutinu v které je vložena zvuková izolace (např. Fibrex).Obě dílčí příčky jsou tlusté 150 mm. Pokud jsou v příčce (tloušťky 100 mm) dveře s kovovou zárubní o světlosti větší než 800 mm vkládají se do nadpraží min. dva ocelové dráty. V příčce o tloušťce 150 mm se při otvoru větším než 800 mm dělá železobetonový překlad. Je nutné je omítat. Výhodou je velká zvuková neprůzvučnost a velká pevnost. Nevýhodou je především vysoká pracnost.\n\n\n\nJsou v dnešní době velmi oblíbené. Důvodem je relativně snadná montáž, velká variabilita, snadná demontáž, a nižší cena. Převládajícím materiálem jsou sádrokartonové desky (Knauf, Rigips a další). Vyrábějí se v tloušťkách 9,5; 12,5; 15 a 18 mm.\nTy se upevňují na nosnou konstrukci (rošt). Rošt může být buď dřevěný (dnes výjimečně) a častěji z pozinkovaných profilů. Obrys příčky se napřed vynese na podlahu. Potom se osadí a upevní vodící profily UW. UW profily je nutné od stěny oddělit těsnící páskou, která má za úkol především zvýšit zvukoizolační schopnosti příčky. Do těchto profilů se nasouvají dělící a nosné profily CW. UW a CW profily se k sobě nešroubují. Na hotovou konstrukci se připevní sádrokartonové desky pomocí vrutů do SDK desek. Desky se šroubují výhradně do CW profilu. Spáry v deskách se překryjí bandážovací páskou a třikrát přetmelují tmelem na SDK. Otvory se šrouby se také zatmelí (bandáž není třeba). Styk příčky a okolních stěn se buď překryjí papírovou páskou (dnes ne), nebo se rovněž zabandážují a zasádrují. Rovněž je možno použít trvale pružný tmel (silikon). Tyto příčky jsou vhodné do téměř všech prostor, pouze je nutné volit správný typ sadrokartonové desky (obyčejné - bílé, protipožární - červené, do vlhkých prostor - zelené). Vhodné jsou zejména do rekonstrukcí a adaptací.\n\nTento typ se dnes už moc nevyskytuje. Je možno je vidět zejména ve svépomocně stavěných objektech. Dělaly se z Heraklitu nebo Lignoporu, jako dvojité či jednoduché. Desky se sestavovaly na sebe (směrem tloušťky) a kotvily se do drážky ve zdi. Nosnou konstrukci tvořil rošt z dřevěných latí. Spáry desek se přetahovaly buď bandáží jako pruh nebo se přetáhly celé omítkářským pletivem (rabicové, keramid). V současnosti jsou zcela vytlačeny sádrokartonovými příčkami. Příčky se omítají libovolnou omítkou.\n\nTyto příčky se používaly hlavně u rozsáhlejších staveb, protože zvýšily technologickou rychlost. Dílce mají hmotnost max. 90 kg, aby se daly přenášet ručně. Zpravidla jsou dlouhé na celou světlou výšku (tj. výška od podlahy ke stropu). U stropu i u podlahy jsou ukotveny do ocelového U profilu. Spáry mezi dílci se musí opět bandážovat. Příčky se libovolně omítají.\n\nPokud se rozhodujeme o druhu příčky musíme vzít v úvahu především požadované vlastnosti jako tepelný odpor, zvukový útlum, průsvitnost či průhlednost a v neposlední řadě také estetické požadavky. Pro půdní vestavby, úpravy v objektech se dřevěnými stropy či pokud máme omezený rozpočet, měli bychom volit sádrokartonové příčky. Pokud chceme přestavovat v přízemí nebo v objektu s tuhými stropy (hurdisky, Porotherm miako, panely, ŽB) nebo tam kde je požadavek na vysoký akustický útlum (mezi byty, mezi ložnicí a koupelnou atd.) je možné či vhodné zvolit cihelné příčky. Můžeme se řídit jednoduchým pravidlem pro odhad: čím je příčka těžší, tím má větší útlum zvuku; čím je lehčí, tím má větší tepelný odpor (pouze pro odhad!). Pokud předpokládáme větší plochu množství nových příček je nutné provést statický posudek konstrukcí, které budou příčkami zatěžovány. U těžkých příček (cihly, tvárnice, sklobeton,…) je to nutné vždy !!!\n"}
{"id": "99168", "url": "https://cs.wikipedia.org/wiki?curid=99168", "title": "Distributivní svaz", "text": "Distributivní svaz\n\nDistributivní svaz je v matematice označení svazu, jehož dvě operace jsou vzájemně distributivní.\nSvaz (A,∧,∨) se nazývá distributivní, platí-li:\n\n1. formula_1\n\n2. formula_2\nPodmínky 1 a 2 jsou navzájem duální, tzn. platí-li jedna pak platí i druhá.\n\nJe-li svaz (A,∧,∨) distributivní, pak každý jeho podsvaz je také distributivní.\n\nSvaz (A,∧,∨) je distributivní právě tehdy, když žádný jeho podsvaz není izomorfní s M ani N,\nneboť tyto svazy distributivní nejsou (M je tzv. diamant , N tzv. pentagon).\n\nV distributivním svazu platí obdoba pravidla o krácení z grup , tedy formula_3.\n\nKaždý distributivní svaz je také modulární.\n\nSvaz (P(M),formula_4), kde P(M) je potenční množina je distributivní.\n\n"}
{"id": "99169", "url": "https://cs.wikipedia.org/wiki?curid=99169", "title": "Modulární svaz", "text": "Modulární svaz\n\nModulární svazy jsou typy svazů, které nemusejí být distributivní, ale splňují obecnější podmínku tzv. modularity.\nSvaz (A,∧,∨) se nazývá modulární, platí-li\n\n1. formula_1.\n\n2. formula_2.\n\nPodmínky 1 a 2 jsou navzájem duální, tzn. platí-li jedna pak platí i druhá.\n\nKaždý podsvaz modulárního svazu je modulární.\n\nKaždý distributivní svaz je modulární.\n\nSvaz A je modulární právě tehdy, když žádný jeho podsvaz není izomorfní se svazem N (tzv. pentagon).\n\nSvaz všech podprostorů libovolného vektorového prostoru je modulární.\n\nSvaz všech normálních podgrup grupy G je modulární. \n\n"}
{"id": "99170", "url": "https://cs.wikipedia.org/wiki?curid=99170", "title": "Karel Wälzer", "text": "Karel Wälzer\n\nKarel Wälzer (28. srpna 1888 Plzeň – leden 1948 Praha) byl český hokejový brankář, který získal tři medaile na mezinárodních reprezentačních turnajích. Proslavil se dvěma reprezentačními zápasy, v nichž neobdržel žádnou branku, čímž výrazně přispěl ke dvěma medailím.\n\nKarel Wälzer hrál hokej za ČSS Praha. Na reprezentační úrovni byl prvním českým gólmanem, který musel čelit mužstvu rodilých Kanaďanů (studentů z Oxfordu). Přestože se mu zápas na začátku roku 1911 vydařil, na mistrovství Evropy si zachytal až o rok později. Mistrovství Evropy v ledním hokeji 1912 ovšem bylo anulováno a Wälzer si tedy musel počkat na první uznaný titul ještě další dva roky. Cesta za ním pro českého brankáře nebyla lehká, protože jako bankovní úředník se obtížně uvolňoval ze zaměstnání. Na mistrovství Evropy 1914 odcestoval potají pouze k jedinému večernímu zápasu, v němž však nedovolil domácím německým hokejistům skórovat.\n\nWälzer byl známý tím, že chytal v „plesových rukavičkách“, což se mu stalo málem osudným na turnaji na Letních olympijských hrách 1920, který byl posléze uznán jako první mistrovství světa v ledním hokeji. Zranění mu zde nedovolilo nastoupit proti zámořským celkům. V zápase rozhodujícím o držitelích bronzových medailí však již chytal a nedostal od švédských hokejistů žádný gól.\n\nZemřel v lednu 1948 v Praze.\n"}
{"id": "99172", "url": "https://cs.wikipedia.org/wiki?curid=99172", "title": "Podsvaz", "text": "Podsvaz\n\nPodsvaz je podmnožina svazu, která je sama taky svazem.\n\nNechť (A,∧,∨) je svaz a B je neprázdná podmnožina A. Pak B se nazývá podsvazem svazu A, platí-li, že B je uzavřená vzhledem ke svazovým operacím „∧“ a „∨“. tedy\nformula_1\n\nMnožina B = {1,2,3,5,6,10,15,30} všech přirozených dělitelů čísla 30 je podsvazem svazu formula_2\n\nJestliže B je podsvaz svazu A, pak B je svazem vzhledem k indukovanému uspořádání.\n\nObráceně to nemusí platit. Podmnožina formula_3 může být svazem, ale nemusí být podsvazem v A.\n\nNechť (A,∧,∨) je svaz a B je podsvaz A. Pak B se nazývá konvexní podsvaz, je-li formula_4\n\nNeboli podsvaz je konvexní, když s každými dvěma prvky formula_5 obsahuje i celý interval [a,b].\n\n"}
{"id": "99174", "url": "https://cs.wikipedia.org/wiki?curid=99174", "title": "Maurice Greene", "text": "Maurice Greene\n\nMaurice Greene (* 23. července 1974 Kansas City, Kansas) je americký bývalý úspěšný sprinter a jeden z nejslavnějších atletů přelomu 20. a 21. století.\nDržitel mnoha vítězství, tří titulů mistra světa i olympijského zlata ze Sydney 2000. V letech 1999 až 2005 také držitel světového rekordu na 100 m časem 9,79 s (první člověk v historii, který běžel regulérně pod 9,80). Jeho rekord byl „čistým způsobem“ překonán až po šesti letech jamajským sprinterem Asafou Powellem na stejném stadionu v Aténách roku 2005. Greene přitom stále drží světové rekordy v halovém běhu na 50 m (neoficiálním spoludržitelem v čase 5,56 s) a do roku 2018 i na 60 m (dvakrát běžel 6,39 s v letech 1998 a 2001). Jeho největší medailové úspěchy přišly v letech 1997–2001.\n\nDodnes patří k tabulkově nejúspěšnějším sprinterům, který jako jeden z pouhých tří atletů získal tři tituly na jednom mistrovství světa (v Seville 1999, a to na 100 m, 200 m a ve štafetě na 4×100 m). Greene také do roku 2009 držel rekord v nejvyšším počtu stovek, zaběhnutých pod hranicí 10,00 sekund, a sice 53krát v letech 1997–2004. Ve zmíněném roce ho však v této statistice překonal Jamajčan Asafa Powell.\n\nGreene také dlouho držel neoficiální rychlostí rekord v běhu. V letech 1999 (Řím) a 2000 (Berlín a Sydney) zaběhl celkem třikrát desetimetrový úsek (mezi 50-60 m) stovky v čase 0,82 s, což se rovná průměrné rychlosti 12,19 m/s - 43,90 km/h. Tento výkon překonal až 16. srpna 2009 jamajský sprinter Usain Bolt při svém světovém rekordu v běhu na 100 metrů 9,58 s., kdy dosáhl na měřeném dvacetimetrovém úseku průměrné rychlosti 44,72 km/h.\n\nGreene je v USA i jinde také uznávanou celebritou. Jeho přezdívky jsou například „Dělová koule z Kansasu\", nebo „The Phenomenon\" („Fenomén“), které si vysloužil díky své netradiční schopnosti silně akcelerovat v závodě. Účastnil se již mnoha televizních a rozhlasových vysílání. Greene roku 2008 ukončil aktivní kariéru, oficiálně pro zranění a začal se věnovat trenérství a obchodní kariéře. Působí také jako občasný spolukomentátor atletických televizních přenosů.\nMaurice Greene je 176 cm vysoký a během aktivní kariéry vážil kolem 76 kg.\n\n\n"}
{"id": "99177", "url": "https://cs.wikipedia.org/wiki?curid=99177", "title": "Bohumil Černík", "text": "Bohumil Černík\n\nBohumil Černík (17. dubna 1924, Střemošice – 21. prosince 2011, Stará Boleslav) byl český bylinkář, kronikář Vysočiny soustřeďující se na období komunismu a jeho likvidaci soukromého zemědělství, bývalý soukromý zemědělec a politický vězeň. Za komunismu byl dvakrát vězněn (1950–1951 a 1962). Soukromě hospodařil v České Rybné u Proseče navzdory nepřetržité státní šikaně a perzekuci až do roku 1970.\n\n\n\n"}
{"id": "99183", "url": "https://cs.wikipedia.org/wiki?curid=99183", "title": "Šelda", "text": "Šelda\n\nŠelda ( , , z latinského ) je západoevropská řeka, která protéká Francií (Pikardie, Nord-Pas-de-Calais), Belgií (Henegavsko, Západní Flandry, Východní Flandry, Antverpy) a Nizozemskem (Zeeland, Severní Brabantsko). Její délka činí 350 km a plocha povodí je přibližně 22 000 km².\n\nPramení poblíž vesnice Gouy ve francouzském departementu Aisne v nadmořské výšce 97 m. Protéká městy Cambrai, Valenciennes (Francie), Tournai, Gent a Antverpy (Belgie).\n\nZa Antverpami se tok řeky původně větvil na Východní Šeldu (\"Oosterschelde\") na severu a Západní Šeldu (\"Westerschelde\") na jihu. V roce 1867 však bylo severní rameno odděleno od řeky hrází spojující ostrov Zuid-Beveland (část nizozemské provincie Zeeland) a Severní Brabantsko.\nOd té doby řeka pokračuje pouze jižním ramenem a ústí do Severního moře estuárem u nizozemského Vlissingenu.\n\nNejvýznamnějšími přítoky jsou Scarpe, Leie, Dender, Durme a Rupel.\n\nŠelda má malý spád, a proto teče pomalu. Z toho důvodu je na řece a na některých jejích přítocích patrné dmutí moře až do vzdálenosti 160 km od ústí k městu Gent. Při přílivu, který v ústí dosahuje 3,8 m, dochází k průniku mořské vody, a proto je voda v řece v blízkosti ústí slaná a její salinita klesá směrem od ústí. V deltě jsou ramena obehnána hrázemi, jež chrání okolní krajinu před povodněmi. Nejvíce vody protéká řekou v zimě. Průměrný průtok vody činí přibližně 100 m³/s.\n\nŘeka měla vždy velký ekonomický a strategický význam. Dlouhou dobu sloužila jako hranice mezi Francií a Svatou říší římskou a díky ní má belgický přístav Antverpy přístup k moři. Velká část toku (o délce přibližně 140 km) byla kanalizována a vodní doprava je možná do města Cambrai ve Francii. Do Antverp mají přístup námořní lodě. Řeka je spojená systémem vodních kanálů s řekami Seina, Somma, Máza.\n\n"}
{"id": "99187", "url": "https://cs.wikipedia.org/wiki?curid=99187", "title": "Annas Heimkehr", "text": "Annas Heimkehr\n\nAnnas Heimkehr je televizní film režiséra Xavera Schwarzenbergera z roku 2003. Snímek je inspirován skutečnými událostmi a byl natočen v německo-rakouské koprodukci.\n\nMnichov 1942: Anna Schweighofer (Veronica Ferres) je na návštěvě u svých bývalých zaměstnavatelů, zavedené židovské knihkupecké rodiny Goldberg. Jejich kufry jsou přichystány, útěk do Anglie naplánován. Avšak SS je rychlejší. Anně se podaří utéci s malou Franziskou Goldberg (Julia Krombach).\n\nPříštího dne se obě vydávají do Annina rodiště Drachselreuthu, které Anna před deseti lety opustila za nepříjemných okolností. Zde Anna vydává Franzisku za svoji nemanželskou dceru. Annin bratr Toni (Herbert Knaup) se jako majitel jediného hostince stal starostou a hlavním místním pohlavárem. Samozřejmě, že chce po Anně, o kterou se s nechutí postará, vědět, kdo je otcem jejího dítěte, a to o to více, když se Franzi, která se jen těžko sžívá s novou situací, občas chová víc než podivně.\n\nAnna, ve stálém strachu, že Franzina totožnost vyjde najevo, nakonec před svou rodinou nedokáže držet své tajemství věčně. Situace se stává ještě složitější, když se Sturmbannführer Brunner (Karl Markovics), který byl dříve zamilovaný do Anny, dopátrá Franzina původu a Annu vydírá, aby mu byla po vůli. Poté se vrátí z fronty na dovolenou i Annin bývalý snoubenec Kurt (Jens Harzer), který se domnívá, že Franzi je jeho dcera. I on se dozví pravdu, nakonec zabije Brunnera, který již chce Annu udat, ale na konci války padne. Franzi vydrží v bezpečí až do příchodu Američanů. Její rodiče válku nepřežili a ona odchází za příbuznými do Londýna. S Annou se setká až po letech jako mladá žena.\n\n\n\n"}
{"id": "99188", "url": "https://cs.wikipedia.org/wiki?curid=99188", "title": "Josef Cukr", "text": "Josef Cukr\n\nJosef Cukr SJ (3. ledna 1917 Boršice – 26. června 2014 Velehrad) byl český římskokatolický kněz, jezuita, člen protinacistického odboje a politický vězeň nacismu a komunismu.\n\nZa druhé světové války se účastnil odposlouchávání porad gestapáckých agentů ve špatně zajištěném bytě a předávání získaných informací odboji. Od 22. července 1944, ještě jako scholastik, byl zatčen a po brutálních výsleších, při nichž přišel o velkou část zubů, byl vězněn v Terezíně a na Pankráci. V květnu 1945 se podílel na pražském povstání. Po válce studoval na \"Heythrop College\" v Anglii a poté se vrátil do Československa. V roce 1950 byl nejprve v rámci akce K internován v koncentračním klášteře v Bohosudově a poté přiřazen k PTP. V roce 1953 byl zatčen a ve vykonstruovaném procesu odsouzen za údajnou velezradu a špionáž k 11 letům vězení. Nejprve byl vězněn na Mírově, posléze musel pracovat v koncentračních táborech u uranových dolů na Jáchymovsku. Propuštěn byl v roce 1960. Dne 24. září 1968 byl litoměřickým biskupem Štěpánem Trochtou, který se vrátil z komunistického vězení, s okamžitou platností ustanoven administrátorem farního úřadu v Bohosudově a excurrendo farního úřadu v Krupce, okres Teplice.\n\nPo sametové revoluci obnovil poutní místo Bohosudov. V roce 1999 mu prezident Václav Havel udělil Medaili Za zásluhy I. třídy.\n\nV roce 2013 mu byla udělena Cena Václava Bendy.\n\n\n"}
{"id": "99195", "url": "https://cs.wikipedia.org/wiki?curid=99195", "title": "Erotogenní zóna", "text": "Erotogenní zóna\n\nErotogenní zóna je oblast na povrchu těla, jejíž dráždění způsobuje nárůst sexuálního vzrušení.\n\nErotogenní se u každého jedince liší. Pro někoho je už jemný dotek velice vzrušující a někdo potřebuje delší hlazení a dráždění určitých partií. Tyto zóny jsou po celém lidském těle a u každého člověka jsou různé. Pro muže i ženy je asi nejvíc vzrušující dráždění pohlavních orgánů, ale podobná místa se nacházejí i na hlavě. V některé literatuře se uvádí, že nejvýznamnější mužskou erotogení zónou je žalud a že prožitky z dráždění ostatních erotogenních zón nejsou tak intenzivní.\n\nNa lidském těle existují oblasti, které fungují jako erotogenní zóny pro většinu populace. Pro uspokojivý sexuální život je důležité dobře své erotogenní zóny znát a případně s nimi seznámit svého partnera.\n\n"}
{"id": "99196", "url": "https://cs.wikipedia.org/wiki?curid=99196", "title": "Kahlovice", "text": "Kahlovice\n\nKahlovice je místní část obce Miličín, správní obvod obce s rozšířenou působností Votice, okres Benešov, Středočeský kraj. Kahlovice leží v katastrálním území Petrovice u Miličína, součástí vesnice je i samota \"Kahlovická Lhota\". Nadmořská výška středu zastavěného území je 540 metrů.\n\nPrvní písemná zmínka o vesnici pochází z roku 1381 (\"Kahlowicz\"). K roku 1654 byly Kahlovice součástí statku Miličín Františka hraběte z Pettinku, poddaní z Kahlovic patřily miličínskému záduší v Bechyňském kraji. Kahlovická Lhota 1.díl (tj. jeden pustý selský grunt) byl součástí panství Nemyšl Františka Vilíma z Talmberka (císařský rada a komorník, přísedící komorního soudu a hejtman Kouřimského kraje, dále vlastnil panství Vlašim a Rataje). Kahlovická Lhota 2. díl (tj. jeden užívaný selský grunt) pak byl součástí statku Německé Záhoří Viléma Václava z Talmberka (císařský rada, soudce zemského a přísedící komorního soudu a hejtman kraje Vltavského byl dále majitelem panství Smilkov, Suchomasty a Prčice). Celé Kahlovice byly k roku 1757 součástí panství Mladá Vožice Františka Josefa hraběte Khuenburga, k roku 1848 pak stejného panství Karla hraběte z Khuenburga. \n\nV letech 1850–1869 šlo pod názvem \"Kalovice\" o osadu obce Záhoří, v letech 1869–1900 byly osadou obce Lažany a v letech 1910–1930 naopak osadou obce Německé Záhoří. Vždy v tomto období však patřily do soudního okresu Mladá Vožice a okresního hejtmanství Tábor. Počátkem roku 1948 byly Kahlovice opět osadou obce Německé Záhoří, v roce 1950 však již osadou obce Záhoří u Miličína v okrese Votice. V letech 1961–1979 pak osadou obce Petrovice v okrese Benešov a od 1. ledna 1980 se spolu s Petrovicemi staly součástí Miličína.\n\nK roku 1654 se udává 6 selských gruntů, z toho 2 v Kahlovické Lhotě; jeden grunt v Kahlovicích a jeden v Kahlovické Lhotě byly pusté. V roce 1757 je zde známo 6 hospodářů, z toho 1 v Kahlovické Lhotě.\n\nVesnice byla dříve farnou v Nové Vsi, poštou k roku 1893 k Mladým Vožicím a poté k Miličínu. Základní škola byla dříve v Petrovicích (1.–5. ročník) a v Miličínu (6.–9. ročník). V současnosti však již spadá se vším, včetně zdravotnictví, ale kromě fary, k Miličínu. Nejbližší prodejna smíšeného zboží, pohostinství a autobusová zastávka jsou v Petrovicích.\n"}
{"id": "99205", "url": "https://cs.wikipedia.org/wiki?curid=99205", "title": "Špinavá hra", "text": "Špinavá hra\n\nPojem Špinavá hra má více významů.\n\n"}
{"id": "99209", "url": "https://cs.wikipedia.org/wiki?curid=99209", "title": "Jethro Tull (agronom)", "text": "Jethro Tull (agronom)\n\nJethro Tull (1674 Basildon, Anglie – 21. února 1741 Shalbourne, Anglie) byl anglický průkopník agronomie v období průmyslové revoluce a britské zemědělské revoluce.\n\nStudoval na St John's College v Oxfordu a na Gray's Inn. Byl ovlivněn raným osvícenstvím a je považován za jednoho z prvních zastánců vědeckého a zvláště empirického přístupu v zemědělství. Pomohl změnit zemědělské postupy vynalezením či vylepšením různých strojů a nástrojů, nejznámějším je secí stroj, který vynalezl v roce 1701. Před jeho vynálezem byla setba prováděna prostým rozhazováním semen po poli, semena na místech dopadu buď vyklíčila, nebo ne. Secí stroj pracoval tak, že pro semeno vyhloubil díru určité hloubky, umístil tam semeno a otvor zakryl, a to ve třech řadách najednou. Tento postup zvýšil míru klíčivosti a až osmkrát zvýšil výnosy sklizně. \n\nZemřel v roce 1741 a je pohřben na hřbitově u kostela sv. Bartoloměje v Lower Basildonu v Berkshire.\n\nAčkoliv některé jeho názory nebyly správné, některé jeho vynálezy byly považovány za kontroverzní a nebyly používány po mnoho let, lze ho považovat za jednoho z tvůrců moderního zemědělství. Jeho jméno se však později stalo známějším díky rockové skupině založené v Blackpoolu v 60. letech 20. století.\n"}
{"id": "99210", "url": "https://cs.wikipedia.org/wiki?curid=99210", "title": "Tomáš Sedláček (voják)", "text": "Tomáš Sedláček (voják)\n\nArmádní generál Ing. Tomáš Sedláček (8. ledna 1918 Vídeň – 27. srpna 2012 Praha) byl český voják, příslušník československého protinacistického odboje a politický vězeň komunistického režimu.\n\nTomáš Sedláček se narodil jako nejmladší ze čtyř dětí v rodině vojenského důstojníka. Absolvoval kurz pro důstojníky v Litoměřicích a Vojenskou akademii v Hranicích. V roce 1938 byl jakožto poručík dělostřelectva jmenován velitelem dělostřelecké baterie. Po okupaci byl přidělen jakožto cenový referent k okresnímu úřadu v Jilemnici. V roce 1940 odešel tzv. balkánskou cestou (přes Slovensko, Maďarsko, Jugoslávii, Řecko, Turecko a Bejrút) do Francie a na jaře byl přidělen k 1. československé pěší divizi ve Francii. Po porážce Francie uprchl do Velké Británie, kde vstoupil do řad Československé smíšené brigády a absolvoval řadu vojenských kursů, včetně parašutistického výcviku. V roce 1944 byl zařazen mezi důstojníky přesunující se do Sovětského svazu, kde se stal příslušníkem 2. československé paradesantní brigády. Útvar bojoval v Karpatech a posléze byl v rámci pomoci Slovenskému národnímu povstání shozen na Slovensku. Po porážce povstání Sedláček spolu se zbytky brigády pokračoval v odporu v oblasti Nízkých Tater, v únoru přešel i s ostatními přeživšími frontu. Po osvobození Československa byl povýšen na majora a absolvoval Vysokou školu vojenskou v Praze. Poté se stal přednostou operačního oddělení 11. pěší divize v Plzni (léto 1948). Od roku 1949 učil na Vysokém vojenském učilišti v Praze.\n\n21. února 1951 byl zatčen a po mučením vynuceném podpisu (v hradčanském Domečku) odsouzen ve vykonstruovaném procesu za údajnou velezradu a špionáž. Byl vězněn ve Valdicích, na Mírově, v Leopoldově a táboře Bytíz při příbramských uranových dolech. Propuštěn byl 11. května 1960, poté pracoval jako skladník u Pražské stavební obnovy. Po listopadu 1989 se dočkal rehabilitace. Byl předsedou revizní komise Konfederace politických vězňů, předsedou Československé obce legionářské a pracoval v Ústřední rehabilitační komisi MNO. V roce 1999 byl povýšen do hodnosti generálporučíka, 14. listopadu 2008 pak do nejvyšší vojenské hodnosti armádního generála.\n\n\nPo smrti generála Tomáše Sedláčka vznikla mezi příslušníky Posádkového velitelství Praha iniciativa k vybudování pomníku. Ten měl připomínat jeho nástupcům tuto významnou vojenskou a lidskou osobnost. Nad projektem zhotovení pomníku převzal v červenci 2013 záštitu armádní generál Petr Pavel. Za nemalé podpory velitele posádky plukovníka generálního štábu Ing. Milana Virta se podařilo předsedovi \"Společenství přátel armádního generála Tomáše Sedláčka\" panu Lubomíru Adamusovi soustředit potřebné finanční prostředky. (Na projekt přispěli jak známé tak i méně známé osobnosti i organizace.) Ve spolupráci s Akademií výtvarných umění v Praze se nakonec záměr podařilo realizovat. Autorem generálovy busty je student čtvrtého ročníku Akademie výtvarných umění Petr Lacina, autorem pomníku je akademický sochař Petr Siegl. Ve středu 24. září 2014 byl v kasárnách Posádkového velitelství Praha pomník slavnostně odhalen. Ceremonálu se účastnil předseda Poslanecké sněmovny Parlamentu ČR Jan Hamáček, náměstek ministra obrany Bohuslav Dvořák, náčelník Generálního štábu AČR armádní generál Petr Pavel jakož i další hosté a rodinní příslušníci. \n\n\n"}
{"id": "99216", "url": "https://cs.wikipedia.org/wiki?curid=99216", "title": "Démosthenés", "text": "Démosthenés\n\nDémosthenés (384 př. n. l. – 322 př. n. l.), (řecky Δημοσθένης) byl athénský politik, řečník a právník. \n\nTento autor slavných filipik se narodil v zámožné athénské rodině roku 384 př. n. l. a zemřel v roce 322 př. n. l. V mládí, když mu bylo 7 let, ztratil svého otce, který vlastnil zbrojířskou dílnu. Otec tajně doufal, že jeho syn převezme rodinou živnost, ale Démosthenés si už jako mladík vzal do hlavy, že se stane slavným řečníkem, neboť toužil po popularitě: záviděl úspěšným vítězům procesů jejich věhlas, který si svými vystoupeními mezi lidmi získávali. \n\nPro profesi řečníka scházelo Démosthenovi přirozené nadání, dokonce podle svědectví mírně šišlal a drmolil, takže o jeho zarputilých cvičeních se vyprávějí celé legendy. Říká se, že jeho první řeč skončila totálním fiaskem, kdy jako řečník musel odejít z řečniště. Není ostatně divu, Athény se staly centrem rétoriky a diváci byli značně zhýčkaní. Po této řeči prý spěchal domů, kdy jej cestou dohnal přítel a známý herec Satyrka. Ten mu v praxi ukázal, kde dělá chyby a Démosthenés se začal horlivě učit správně mluvit a vyslovovat. \n\nZjistil, že mimika, tón hlasu a gestikulace jsou velice důležité pro přednesení řeči. Začal tvrdě pracovat na své kondici a projevu. Pilně studoval také literaturu, zvláště sloh Thukydida, naslouchal přednáškám Platóna, který byl pokládán za skvělého mistra slohu. Poté začal dělat vše, aby jeho hlas zesílil – přednášel za výstupu na horu nebo se snažil překřičet příboj. Aby dosáhl čisté výslovnosti, dával si do úst kaménky, a přesto se snažil mluvit čistě a hlasitě. Postupem času si Démosthenés získal pověst schopného řečníka a řada Athéňanů projevila zájem o jeho služby. Nejprve se zabýval soukromými procesy, postupem času se čím dál více věnoval politice. \n\nKolem roku 350 př. n. l. pronesl první ze svých slavných filipik – řečí namířených proti králi Filippovi II. Makedonskému. Vladaře označil za úhlavního nepřítele a žádal, aby se athénská politika otočila proti němu. Nedostalo se mu však od politiků podpory, protože ti si dobře uvědomovali, že jejich město už dávno není velmocí, která může úspěšně zasahovat proti nepříteli v Helléspontu, daleko od vlasti, jak Démosthenés chtěl. Řecké osobnosti té doby lze rozdělit na ty, kteří podporovali Filippa II. a na jeho odpůrce. Mezi jeho největší obdivovatele, kteří v něm spatřovali příležitost na sjednocení Řecka byl i významný athénský řečník Isokratés, hlavní Démosthenův odpůrce a jeden z největších řečníků v historii (i když své řečí nepronášel na veřejnosti, ale jen vydával v písemné formě, údajně kvůli slabému hlasu). Ten zastával monarchistické názory a nabádal Řeky ke sjednocení a vytvoření armády a boj proti nepřátelům (hlavně Peršanům). Ve Filippovi spatřoval největší šanci, jak tohoto cíle dosáhnout a často zpochybňoval Démosthenovy názory a Filippiky. Démosthenés na druhou stranu neustále napadal Filippa a jeho politiku, protože v něm spatřoval „tyrana, který chce Řeky okrást o jejich svobodu” a chtěl vyprovokovat Athéňany k vojenskému vystoupení proti Makedoncům. Nejprve je přiměl k úspěšné vojenské výpravě na Euboiu. Když Filippos obsadil Fókidu, Démosthenés jako athénský vyslanec přesvědčil Thébany, aby se přidali do protimakedonské koalice. Jeho protimakedonskou politiku finančně podporoval perský král. V athénském šiku se zúčastnil bitvy u Chairóneie a zachoval se velmi zbaběle, zahodil zbraň a utekl z bojiště, čímž si ovšem zachránil život. Po Filippově zavraždění se Démosthenés okázale radoval a rozdmýchal protimakedonskou vzpouru.  Když však Alexandros přitáhl do Řecka, nadšení vyprchalo a Athény Thébany zradily, neposkytly jim v boji pomoc. Démosthenés byl vybrán do delegace, která měla Alexandra po porážce Théb navštívit, ale nenašel odvahu, aby se s nimi setkal. Brzy poté byl za prokázanou korupci odsouzen do vězení a k pokutě 50 talentů. Podařilo se mu sice uprchnout, ale musel se zdržovat ve vyhnanství, hlavně v nedaleké Aigíně. Po Alexandrově smrti se zase všechno opakovalo. Pookřál a ihned začal organizovat protimakedonský odboj. V Athénách odhlasovali, že se smí vrátit. Dlouho se z návratu však netěšil. Když posel zvěstoval, že Antipatros a Kratéros postupují s makedonským vojskem na město, Démosthenés opět uprchl a ukryl se jako azylant v Poseidónově chrámu na nedalekém ostrově Kalaurii. Při loučení prý s pláčem zalomil rukama směrem k Akropoli a zvolal: ,Vládkyně Athéno, jak je možné, že máš ráda tři nejodpornější zvířata na světě: sovu, hada a athénský lid?“ Na ostrově ho také dostihlo thrácké komando v makedonských službách, vyhledávající exponenty protimakedonské politiky. Neodvážilo se sice na posvátné půdě zakročit, ale Démosthenés raději spáchal sebevraždu, otrávil se jedem, který už zřejmě nosil nějaký čas při sobě. V roce 280 př. n. l. vzdal athénský lid Démosthenovi zaslouženou poctu a postavil mu bronzovou sochu. Na podstavci sochy byl vyryt nápis: „\"Kdybys byl, Démosthene, měl stejnou sílu jako rozum, nikdy by Makedoňané nezvládli hellénskou zem\".“\n\nZ Démosthenových projevů:\n\n\",Je totiž nemožné, Athéňané, zhola\"\n\n\"nemožné, zajistit si křivdou, věrolomností\"\n\n\"a lží trvalou moc. Ta se sice může\"\n\n\"projednou a to na krátký čas udržet,\"\n\n\"dokonce se snad mocně rozvinout\"\n\n\"nadějemi, ale časem je odhalena a sama\"\n\n\"se zhroutí. Tak jako v domě, v lodi a v\"\n\n\"jiných věcech toho druhu musí být,\"\n\n\"myslím, nejpevnější jejich spodní část,\"\n\n\"tak je třeba, aby východiska a základy\"\n\n\"veřejné činnosti spočívaly na pravdě a\"\n\n\"spravedlnosti.“\"\n\nDémosthenových projevů se dochovalo 61, z nichž je asi polovina podvržených. Většina byla politického rázu, a 6 dopisů. Nejdůležitější z politických řečí jsou čtyři \"Řeči proti Filipovi\" a tři \"Řeči olynthské\", vybízející Athéňany k pomoci Olynthu, ohrožovanému Filipem, \"Řeč o věcech chersonéských\" a \"Řeč o míru\", ze soudních řečí \"Peri tés parapresbeiás\" (O nepoctivém vyslanectví, obžaloba politiky odpůrce Aischina) a \"O věnci\" (obhajoba vlastní politiky). Řečnické umění zakládal Démosthenés na tradici, osobitým přínosem bylo střídání stylových prostředků podle nálady a charakteru projevu, intonační vyváženost věty, formální dokonalost a myšlenková obsažnost. Démosthenés je považován za mistra rytmu, působivosti, mohutnosti a formy. Jeho slabinou byl prý projev bez přípravy a zakusil kvůli tomu mnoho urážek.  \n\nMladý Démosthenés\n\nV dnešní době můžeme o Démosthenovi slyšet nejvíce asi ve spojitosti s celostátní soutěží v umění komunikace, která nese název Mladý Démosthenes. Jedná se o projekt, který je zaměřen na zdokonalení výuky umění veřejného projevu, prohloubení a porovnání komunikačních dovedností cílové skupiny. K cílům projektu patří porovnání komunikačních dovednosti žáků II. stupně ZŠ a víceletých gymnázií, studentů středních škol, prohloubit jejich dosavadní poznatky, dále také podpořit komunikační aktivity na školách (školní rozhlas, televize, recitační a divadelní kroužky, apod.). K dalším úkolům projektu můžeme zařadit zdůraznění významu nejen komunikace jako takové, ale také ukázat žákům význam kultury mluveného projevu. Projekt je zaměřen i na učitele českého jazyka, snaží se tedy je seznámit s novými trendy umění verbální komunikace a předvést učitelům, jak hravou formou tyto poznatky uplatnit ve výuce. \n\nCílovou skupinou projektu jsou žáci II. stupně ZŠ (6. – 9. třída) a víceletých gymnázií po celé ČR, tj. děti ve věku od 12 do 15 let a nově středoškolští studenti ve věku 16–19 let.Účastníci školního, regionálního a krajského kola budou soutěží v monologu na libovolné téma (http://digifolio.rvp.cz/view/view.php?id=4803, 2016).\n\nK Démosthenovým nejslavnějším výrokům patří:\n\n\n\n"}
{"id": "99217", "url": "https://cs.wikipedia.org/wiki?curid=99217", "title": "Eğirdir", "text": "Eğirdir\n\nEğirdir () je jezero v provincii Isparta v jihozápadním Turecku. Nachází se na severozápadních výběžcích pohoří Tavr v mezihorské kotlině. Má rozlohu 468 km². Je 50 km dlouhé a 5 km široké. Leží v nadmořské výšce 916 m a dosahuje maximální hloubky 16 m.\n\nJižní břehy jsou srázné. V severní části (separovaná část jezera \"Chojran\") jsou břehy mírné.\n\nVoda je sladká, i když jezero nemá povrchový odtok. Předpokládá se podzemní odtok přes krasové dutiny.\n\n (uvedena rozloha 320 km²)\n\n"}
{"id": "99219", "url": "https://cs.wikipedia.org/wiki?curid=99219", "title": "Tuz", "text": "Tuz\n\nTuz Gölü ( znamená \"Slané jezero\") je bezodtoké slané jezero mezi provinciemi Ankara, Konya a Aksaray v Turecku. Nachází se v Anatolské vysočině. Rozloha jezera je uváděna 1500 km², ale ve skutečnosti kolísá a dosahuje až 2500 km² (v zimě a na jaře). Jezero leží v nadmořské výšce 935 m, je 80 km dlouhé a 50 km široké. Průměrná hloubka jezera je okolo 2 metrů. Tuz Gölü je v pořadí druhým největším jezerem v Turecku a jedním z největších jezer s vysokým obsahem soli na světě.\n\nJezero bylo známo již v antických dobách. Řecký geograf Strabón jej označuje ve svém díle jako \"Lacus Tatta\" neboli \"jezero Tatta\", ležící na pomezí Galacie a Kappadokie.\nU východního pobřeží probíhá těžba soli. Dno je hlinité. U jižních a západních břehů jsou slaniska.\n\nHladina jezera kolísá během zimy a jara. V létě jezero vysychá a pokrývá se solnou kůrou silnou 2 m.\n\nObsah soli ve vodě je do 34 %. Hlavní složkou je chlorid draselný.\n\n"}
{"id": "99223", "url": "https://cs.wikipedia.org/wiki?curid=99223", "title": "Miloš Doležal", "text": "Miloš Doležal\n\nMiloš Doležal (* 1. července 1970 v Háji u Ledče nad Sázavou) je český básník, spisovatel a publicista.\n\nVystudoval obor nakladatelství na Fakultě sociálních věd Univerzity Karlovy (1988–1992). Je bývalým redaktorem \"Perspektiv\" (1991–1993), s nimiž často spolupracuje, a redaktorem Českého rozhlasu Praha. Je autorem a spoluautorem řady rozhlasových pořadů a dokumentů zabývajících se druhou světovou válkou a komunistického teroru v Československu.\n\nPřipravil k vydání memoáry Antonína Bradny \"Zaradoval jsem se\". Jeho biografie \"Jako bychom dnes zemřít měli\", pojednávající o životě a smrti faráře Josefa Toufara, získala v anketě Lidových novin v roce 2012 ocenění Kniha roku.\n\n\n\n\n\n"}
{"id": "99225", "url": "https://cs.wikipedia.org/wiki?curid=99225", "title": "Institut městské informatiky Praha", "text": "Institut městské informatiky Praha\n\nInstitut městské informatiky hlavního města Prahy (IMIP) byla příspěvková organizace hl. m. Prahy existující od 1. dubna 1991 do 31. prosince 2006.\n\nHlavní náplní činnosti IMIP byla systematická aktualizace a rozvíjení Souboru digitálních map Prahy(SDMP), informačního celku o rozsahu cca 2 TByte.\n\nZákladem SDMP je Jednotná digitální mapa Prahy (JDMP) v měřítku 1:500, která spojuje („sjednocuje“) údaje technické mapy (včetně informací o technických sítích) a údaje katastrální mapy (pozemky). JDMP vznikala 16 let - od r. 2002 pokrývá celé území Prahy (500 km) a je systematicky aktualizována ve spolupráci s Katastrálním úřadem Praha-město a se správci technického vybavení města i s pomocí leteckého snímkování a plošného doměřování.\n\nIMIP sídlil v areálu Emauzy (budova C) ve Vyšehradské ulici 57 v Praze 2 a provozoval 1. městské mapkupectví v Žatecké ulici 2 v Praze 1 v budově magistrátu.\n"}
{"id": "99227", "url": "https://cs.wikipedia.org/wiki?curid=99227", "title": "Antonín Bradna", "text": "Antonín Bradna\n\nAntonín Bradna (26. listopadu 1922, Čakovice – 19. února 2006, Roudnice nad Labem) byl český katolický kněz a politický vězeň komunistického režimu.\n\nAntonín Bradna vyrůstal v Praze-Čakovicích. Ve skautském oddílu měl přezdívku \"Vlčí máma\". Vystudoval jezuitské gymnázium v Praze-Bubenči a poté Teologickou fakultu Univerzity Karlovy v Praze. Na kněze byl vysvěcen 20. června 1948. Působil v několika farnostech, v roce 1952 byl zatčen a ve vykonstruovaném procesu odsouzen k 15 letům těžkého žaláře jakožto vůdce údajné protistátní skupiny. Byl 12 let vězněn (mimo jiné Leopoldov, Valdice). Po propuštění v roce 1964 pracoval 4 roky jako dělník, poté jako pastorační referent na pražském arcibiskupství (1968–1971) a nakonec byl farářem (a posléze děkanem) na Podřipsku (Budyně nad Ohří a okolí, od 1971). Po listopadu 1989 zorganizoval opravy řady kostelů a kaplí na Podřipsku a Slánsku. Vydal knihu pamětí \"Zaradoval jsem se\" (2002).\n\n"}
{"id": "99228", "url": "https://cs.wikipedia.org/wiki?curid=99228", "title": "Serenity (film, 2005)", "text": "Serenity (film, 2005)\n\nSerenity je americký sci-fi film z roku 2005 od společnosti Universal Pictures. Jeho autorem i režisérem je Joss Whedon, který tímto snímkem navázal na svůj televizní seriál \"Firefly\", jenž byl krátce vysílán v letech 2002 a 2003. Dějová linie mezi těmito dvěma díly vede přes komiks \"Serenity: Those Left Behind\", který fanouškům vysvětluje některé změny mezi seriálem a filmem. V celovečerním snímku se příběh točí okolo mladé díky River, která nedobrovolně podstoupila lékařské zákroky na svém mozku. Po záchraně svým bratrem Simonem oba cestují na transportní vesmírné lodi \"Serenity\", které velí válečný veterán Mal Reynolds, jenž nesouhlasí se současným režimem vládnoucí Aliance. Po stopě River se vydá zvláštní alianční agent, mezitím však posádka \"Serenity\" zjistí znepokojivé skutečnosti, které vláda Aliance před svými občany utajuje a které se rozhodnou sami lidstvu zveřejnit.\n\nFilm \"Serenity\" byl do kin v USA uveden 30. září 2005, na DVD vyšel premiérově 20. prosince 2005. V Česku byla lokalizovaná verze DVD vydána 1. května 2006.\n\nLidstvo opustilo přelidněnou a zdecimovanou Zemi a přesunulo se do nového vícenásobného hvězdného systému, kde kolonizovalo mnoho planet a měsíců.\n\nAliance před několika lety vyhrála válku s koloniemi, méně civilizovanými planetami u okrajů hvězdného systému. River Tam je jedním z nejslibnějších mladých lidí, kteří byli proti své vůli mentálně i fyzicky vylepšeni aliančními vědci. Je zachráněna svým bratrem Simonem a oba najdou útočiště na \"Serenity\", transportní lodi třídy \"Firefly\", které velí nájemný pistolník Mal Reynolds, válečný veterán Nezávislých. Zvláštní alianční agent (anglicky \"The Operative\") je v roce 2518 pověřen nalezením a zabitím River, neboť vysocí politici byli omylem vystaveni jejím psychickým schopnostem, takže se mladá dívka mohla dozvědět přísně tajné skutečnosti (předchozí agenti s modrými rukavicemi neuspěli).\n\nNa palubě \"Serenity\" se Mal rozhodne vzít s sebou do skupiny na bankovní loupež i River, ačkoliv její bratr, který se o ni stará, nesouhlasí. Během akce jsou napadeni přiletivšími Pleniteli (anglicky \"Reavers\"), zdivočelými, šílenými a barbarskými lidmi, kteří jedí své oběti za živa. Uniknou jim, ale Simon prohlásí, že on s River opustí na příští zastávce loď. Po přistání na planetě Beaumonde se chystají odejít, zatímco Mal se v baru setká s dvojčaty Fantym a Mingem, pro které prováděl onu loupež. Do podniku přijde i River, jedna reklama v puštěné televizi však zapříčiní, že dívka zničeho nic zaútočí efektivním bojovým uměním na barovou ochranku. Jen těsně předtím, než se chystá zastřelit Mala, dorazí Simon a vykřikne „ochranný výraz“, díky kterému jeho sestra usne. Všichni se vrátí zpět na loď, nicméně incident zachytila průmyslová kamera. Posádka kontaktuje samotářského hackera, který je známý jako Mr. Universe. Když analyzuje reklamu, zjistí co vyvolalo takovou reakci River. Objeví podprahovou zprávu, která byla vysílána po celém prostoru Aliance, aby dívku spustila jako zbraň. Rovněž si všimne, že River před zaútočením zašeptala slovo „Miranda“.\n\nPosádka se prozatím ukryje na měsíci Haven, důlní kolonii, kam nedávno odešel pastor Book, jenž několik měsíců cestoval na \"Serenity\". Mal obdrží hovor od Inary, rovněž bývalé cestující, která mu nabízí práci. Kapitán je přesvědčen, že je to past, nicméně protože ona je v nebezpečí, rozhodne se dorazit do jejího útočiště ve výcvikovém domě společnic na jiné planetě. Tam se setká s aliančním agentem, který mu slíbí, že může svobodně odejít, pokud mu přenechá River. Mal jej odmítne a po krátkém vzájemném zápasu díky pomoci Inary dokáží oba uniknout. Na palubě lodi následně po dalším násilném chování River odhalí, že Miranda je odlehlá planeta, která se kvůli nezdařené terraformaci údajně stala neobyvatelnou. \"Serenity\" se vrátí na Haven, posádka mezitím přemýšlí o svém dalším kroku. Po příletu k měsíci však zjistí, že kolonie byla zničena a obyvatelé, včetně pastora Booka, zmasakrováni. Dalším zjištěním je, že agent pozabíjel i další Malovy kontakty, aby \"Serenity\" neměla bezpečný úkryt. Slibuje mu, že jej bude pronásledovat tak dlouho, dokud nedostane River. Kapitán se rozhodne odletět na Mirandu, aby odhalil pravdu o celé situaci.\n\nCesta na Mirandu vede přes prostor hemžící se Pleniteli, Mal se tedy rozhodne zamaskovat svoje plavidlo za loď Plenitelů, proti čemuž silně protestuje jeho pobočnice Zoe. Po průletu nebezpečným prostorem s flotilou plenitelských lodí objeví posádka \"Serenity\" obyvatelnou planetu s několika moderními městy a s tisícovkami mumifikovaných lidských těl. Díky nálezu nahrávky aliančního průzkumného týmu odhalí, že do vzduchového systému měst nechala Aliance vypustit experimentální plyn, který byl navržen pro potlačení agrese obyvatel. Ten však na lidi účinkoval tak silně, že kolonisté se stali tak krotkými, že přestali mluvit, jíst, rozmnožovat se a vůbec cokoliv dělat a pak v totální nečinnosti jednoduše zemřeli. Nicméně na malou část populace měl plyn opačné účinky, stali se agresivními, násilnými a krvelačnými, stali se Pleniteli.\n\nPosádka kontaktuje Mr. Universe, aby zařídil odvysílání objeveného záznamu napříč hvězdným systémem. U hackera se ale již nachází zvláštní agent, který jej pod příslibem úplatku donutí vylákat \"Serenity\" k sobě, nicméně poté jej zabije. Kapitán Reynolds opět předpokládá, že se jedná o past, takže během průletu prostorem Plenitelů nechá střílet po jednom z jejich plavidel. Plenitelé začnou pronásledovat \"Serenity\" k planetě Mr. Universe, kde narazí na Alianci očekávající pouze samotnou Reynoldsovu loď. Mezi alianční a plenitelskou flotilou začne bitva, hlavní agentova loď je při ní zničena, ten však dokáže uniknout v záchranném modulu. \"Serenity\" je poškozena pronásledujícím plenitelským plavidlem, dokáže však přistát v areálu Mr. Universe. Krátce poté je při útoku Plenitelů na loď zabit pilot Wash, ostatní uprchnou. Mr. Universe najdou mrtvého a jeho vybavení zničené, Mal však díky zprávě nahrané umírajícím hackerem objeví jeho tajný záložní vysílač. Zbytek posádky se mezitím připravuje bránit jediný vstup před Pleniteli, aby získali pro kapitána čas na odvysílání záznamu. Po prvním útoku, který odrazí střelbou, ustoupí do chodby za mohutné dveře, které se však zaseknou a zůstanou tak částečně otevřené. Zoe a Kaylee jsou zraněné, postřelen je i Simon. Začne se své sestře omlouvat, že selhal, River se slzami v očích odvětí, že nyní je řada na ní, aby se o něj postarala. Proskočí otvorem, prohodí zpět Simonovu lékařskou brašnu a venkovním zavíracím mechanismem dovře dveře, zároveň se kolem ní vyrojí Plenitelé, kteří ji odtáhnou pryč.\n\nMal dosáhne obtížně přístupného záložního vysílače, nicméně agent je mu v patách. V souboji je kapitán těžce zraněn, dokáže však zneškodnit protivníka, připoutá ho k zábradlí a donutí ho podívat se na nahrávku, kterou zároveň odvysílá do celé soustavy. Mal se vrátí ke své posádce ukryté v chodbě, poté se otevřou dveře, v nichž stojí nezraněná River, která sama pozabíjela všechny Plenitele. Zeď za ní exploduje a do komplexu vběhnou alianční vojáci. Agent po zhlédnutí nahrávky uzná svoji porážku a fakt, že jeho vize „lepšího světa“ je v podstatě chybná, a nařídí svým mužům ustoupit a ošetřit zraněnou Malovu posádku.\n\nPosádka pohřbí své mrtvé známé (pastora Booka, Washe a Mr. Universe) na Havenu a na planetě Persephone si nechá opravit \"Serenity\". Kaylee a Simon se dají opět dohromady, agent, který byl oním záznamem z Mirandy zbaven iluzí, řekne Malovi, že uvedl v parlamentu, že od River již politikům nic nehrozí. Aliance sice byla tou odvysílanou nahrávkou oslabena, ale on sám nemůže Malovi zaručit, že po nich vláda znovu nepůjde. \"Serenity\" poté odletí s River jakožto Malovou kopilotkou.\n\n\nFilm je založen na televizním seriálu \"Firefly\", který byl společností Fox Broadcasting Company zrušen v prosinci 2002 po odvysílání devíti z patnácti natočených epizod. Když nevyšly pokusy prodat seriál jiné stanici, pokusil se jeho tvůrce Joss Whedon prodat námět jako film. Díky obchodnímu kontaktu byl představen Mary Parentové z Universal Studios, která zhlédla epizody na DVD a okamžitě s ním podepsala smlouvu. V červnu 2003 potvrdili tuto dohodu na oficiálním internetovém fóru \"Firefly\" herci Nathan Fillion a Adam Baldwin, sám Whedon ji uvedl také v několika rozhovorech.\n\nWhedon začal psát scénář již v létě 2003, na začátku září toho roku koupil Universal filmová práva od Foxu. Whedonovým úkolem bylo vysvětlit a doplnit příběh ze seriálu tak, aby nenudil nové diváky ani věrné fanoušky. Využil k tomu ideu děje pro plánovanou, ale nerealizovanou druhou řadu \"Firefly\". Původní verze scénáře měla 190 stran a pokusila se uvést všechny hlavní dějové linie ze seriálu. Po prezentaci scénáře (pod názvem „The Kitchen Sink“, česky \"kuchyňský dřez\") studiu byl autor požádán o jeho zkrácení na délku, kterou by bylo možné natočit s poskytnutým rozpočtem. Studio plánovalo začátek filmování na říjen 2003, nicméně zpoždění v dokončování scénáře posunulo natáčení na červen 2004. Joss Whedon se rovněž stal režisérem snímku.\n\nÚvodní sekvence filmu několikrát změnila svoji podobu od tradiční narativní až po scénu ve školní třídě, která byla nakonec divákovi prezentována, jako nesouvislé vzpomínky River. Podle Whedona funguje tento přístup tematicky dobře, protože ukazuje poškozenou mysl této mladé dívky. Jakmile se příběh dostane na samotnou \"Serenity\", použil Whedon dlouhý, několikaminutový záběr steadicamu, aby vytvořil pocit „bezpečí“ a také aby uvedl každou postavu na lodi a představil její osobnost a motivaci.\n\nAčkoliv Universal souhlasil s filmem, nebyl ochotný utratit 100 milionů dolarů, které byly běžné za příběh z vesmíru. Whedon studio přesvědčil, že jej dokáže vytvořit za menší částku a zvládne to za 50 dní, namísto typických 80. Snímek dostal od studia zelenou 3. března 2004 s rozpočtem 39 milionů dolarů. Produkce chtěla pro ušetření peněz točit mimo Los Angeles, nicméně Whedon trval na tomto městě.\n\nHlavní natáčení začalo 3. června 2004. Pro odlišení od seriálu byl zvolen název \"Serenity\", kromě toho Fox stále vlastnil práva pro jméno \"Firefly\". Do filmu se vrátilo všech devět hlavních postav ze seriálu, dvě z nich však v průběhu děje zemřou. Pro Summer Glau, před herectvím původně se věnující baletu, vytvořil koordinátor kaskadérů Chad Stahelski, student Jeet Kune Do pod vedením Dana Inosanta, upravený bojový styl, který vznikl kombinací kung-fu, kickboxu a prvků baletu, čímž vytvořil „baletní“ bojové umění.\n\nPro snížení nákladů nemohl být použit původní set dekorací interiéru vesmírné lodi \"Serenity\", který byl krátce po zrušení seriálu zlikvidován a který tak musel být postaven znovu na základě snímků z DVD \"Firefly\". Exteriéry představující Mirandu byly natáčeny v areálu střední školy Diamond Ranch High School v Pomoně.\n\nNatáčení bylo dokončeno 26. srpna 2004.\n\nKresby s konceptem vzhledu Plenitelů vytvořil komiksový ilustrátor Bernie Wrightson, spolutvůrce \"Swamp Thing\". K dalším komiksovým umělcům, kteří se podíleli na výpravě, byli např. Joshua Middleton a Leinil Francis Yu (knižní průvodce \"Serenity: The Official Visual Companion\").\n\nKostýmy ve filmu byly ovlivněny stylem divokého západu: převládaly hnědé barvy a přírodní materiály jako vlna, bavlna a kůže. Některé kostýmy také reflektovaly propojení barev a krásy z východní, jižní a jihovýchodní Asie a Indie, vlivy americké občanské války, konce 19. století a také recese ve 30. letech 20. století. Malovy kšandy jsou ovlivněny stylem z doby druhé světové války. Oblečení příslušníků Aliance v seriálu i filmu (ve skutečnosti se jednalo o uniformy původně použité ve filmu \"Hvězdná pěchota\") je monoliticky jednobarevné, podobné uniformám Galaktického impéria z filmové série \"Star Wars\". Snímek je ovlivněn westernovou výpravou, zejména díly ze 70. a 80. let 20. století situovanými na divoký západ, jako byl např. seriál \"Little House on the Prairie\". Stísněný interiér samotné lodi \"Serenity\" měl předlohu v „opotřebované budoucnosti“ v podobě vesmírné lodi \"Millennium Falcon\" ze \"Star Wars\", nicméně tvůrci zašli ještě dále. V podobném stylu jako film \"\" vytváří \"Serenity\" vzhled nedokončené práce nebo „použité budoucnosti“, jak tento charakter označil tvůrce \"Star Wars\" George Lucas.\n\nBudoucnost představená v \"Serenity\" má dvě politická a kulturní centra: anglo-americké a čínské. Postavy mluví anglicky a čínsky, přičemž druhý zmíněný jazyk používají především pro silné nadávky. Ačkoliv jsou dominantní tyto dva jazyky, zazní ve filmu i ruština. Simon jako „ochranný výraz“ zakřičí na svoji sestru větu „eto kuram na smech“ („Это курам на смех“), což je ruský idiom pro „to je směšné“. Vizuálně bylo po celém filmovém univerzu prezentováno i japonské písmo katakana, na nálepce na palubě lodi se objevilo i arabské slovo „الدحار“ (al-dHār).\n\nProtože byl rozpočet značně menší, než u jiných sci-fi filmů, bylo užití počítačových efektů (CGI) zmenšeno na minimum. Pokud to bylo možné, byly dekorace a rekvizity vyrobeny hmotně, nikoliv graficky na počítači. Největší technickou výzvou byla scéna s honičkou ve vznášedle, které postavy označují jako mulu. Z finančních důvodů bylo využití kardanova závěsu a CGI, jako u závodů ve snímku \"\", vyloučeno a produkční tým musel najít alternativu. Místo toho štáb vybavil jeden přívěs bočním samonosným ramenem, ke kterému bylo upevněno „vznášedlo“, přičemž scéna byla natáčena za jízdy na silnici Templin Highway severně od Santa Clarity. Supervizor vizuálních efektů Loni Peristere uvedl, že běžně by podobná scéna byla natáčena 30 dní, zatímco jejich tým to zvládl během pěti dnů. Společnost Zoic Studios, která vytvářela grafiku pro seriál \"Firefly\", využila ve filmu přepracovanou verzi počítačového modelu lodě \"Serenity\", protože televizní model plavidla by neobstál ve vysokém rozlišení v kinech a na domácích obrazovkách.\n\nFilmovou hudbu složil David Newman, který také při jejím nahrávání řídil orchestr Hollywood Studio Symphony. Podle Whedona byl Newman doporučen studiem, když režisér požadoval hudebníka schopného „čehokoliv“. Whedonovy instrukce pro Newmana zněly, aby vytvořil domácké a tklivé hlavní téma \"Serenity\", u kterého by diváci poznali, že jsou „doma“, a které by evokovalo ideu pionýrů, kdy každý měl jen to, co unesl. Oficiální soundtrack vyšel na CD krátce před vydáním filmu, nebyla však do něj zahrnuta akustická kytarová verze skladby „The Ballad of Serenity“ (ze seriálu \"Firefly\"), jež byla použita při závěrečných titulcích snímku.\n\nČeský dabing \"Serenity\" byl vyroben v roce 2005 tvůrčí skupinou Josefa Petráska pro Universal Pictures. Film přeložili Milan Stejskal a Pavel Zatloukal, režisérem se stal Martin Těšitel.\n\nJeště na konci září 2004 bylo na oficiálních stránkách filmu zveřejněno plánované uvedení do kin 22. dubna 2005, nicméně následující měsíc došlo k posunu data premiéry na 30. září 2005. Trailer k filmu byl na internetu vydán 26. dubna 2005.\n\nStudio zvolilo netradiční propagační kampaň, při které v průběhu května a června 2005 proběhlo v celkem 35 amerických městech promítání dosud nehotového snímku; zájem o ně byl velmi vysoký a vstupenky byly většinou rychle vyprodány. Města byla vybrána podle toho, kde byla sledovanost seriálu \"Firefly\" nejvyšší.\n\nSlavnostní premiéra dokončeného filmu se uskutečnila na Mezinárodním filmovém festivalu v Edinburghu 22. srpna 2005, přičemž o dva dny později následovaly prezentační projekce ve Spojeném království a v Irsku. Některých promítání v USA, Austrálii (zkušební projekce v červenci a srpnu) i v Evropě se zúčastnil režisér a scenárista Joss Whedon s herci, přičemž po filmu následovaly debaty s diváky.\n\nDo kin byl snímek uveden 29. září 2005 v Austrálii, o den později v USA. V Česku měl mít film premiéru 24. listopadu 2005, nicméně jeho uvedení do kin bylo zrušeno.\n\nV únoru 2006 začali fanoušci (s povolením Universal Studios) organizovat charitativní promítání snímku na podporu Equality Now, nevládní lidskoprávní organizace, kterou podporuje Joss Whedon. Tato akce s názvem „Serenity Now/Equality Now“ vyústila v projekci filmu ve 47 městech v USA, v Austrálii, ve Spojeném království a na Novém Zélandu. V roce 2007 byl změněn název na „Can't Stop the Serenity“, přičemž akce pokračovala i v následujících letech a do konce roku 2013 bylo vybráno přes 800 tisíc dolarů.\n\nPro podporu filmu bylo vydáno několik souvisejících produktů. V průběhu července, srpna a září 2005 vyšel třídílný komiks \"Serenity: Those Left Behind\", jehož autory jsou Joss Whedon a Brett Matthews. Toto dílo vytváří dějové propojení mezi událostmi v seriálu a ve filmu. V nakladatelství Pocket Star vyšel 30. srpna 2005 románový přepis nového filmu od Keitha R. A. DeCandida. O den později vydalo nakladatelství Titan Books oficiálního knižního průvodce od Josse Whedona \"Serenity: The Official Visual Companion\". Vznikla rovněž RPG hra \"Serenity Role Playing Game\" (autor Jamie Chambers, nakladatelství Margaret Weis Productions).\n\nJoss Whedon také vytvořil virální marketingovou kampaň, když se mezi 16. srpnem a 5. zářím 2005 postupně na internetu objevila série pěti krátkých videí, která jsou známá jako „R. Tam sessions“. Zobrazují části několika pohovorů River s psychologem (hraje jej sám Whedon) v době, kdy se dívka nachází v Akademii Aliance, kde jsou na ní prováděny lékařské zákroky a úpravy jejího mozku. V roce 2007 byla souborná kompilace všech videí o délce necelých osmi minut zařazena pod názvem „Session 416“ jako bonus na sběratelskou edici DVD \"Serenity\".\n\nFilm \"Serenity\" byl pro domácnosti v Severní Americe vydán 20. prosince 2005 na DVD (region 1), UMD a VHS. Kromě samotného snímku obsahovalo DVD také audiokomentář Josse Whedona, vystřižené a pokažené scény a tři krátké dokumenty. Dvojdisková DVD verze, doplněná o další bonusy, byla 6. února 2006 vydána v Austrálii (region 4) a 27. února 2006 v Evropě (region 2).\n\nNa HD DVD vyšel film, jako jeden z prvních na tomto formátu, dne 18. dubna 2006, disk obsahoval bonusy z americké verze DVD. Pro region 1 vyšla sběratelská dvojdisková edice DVD \"Serenity\" dne 21. srpna 2007 (s původním i novým bonusovým materiálem), na BD byl film (opět s dalšími novými bonusy) vydán 30. prosince 2008. Dne 28. června 2011 vyšlo společné balení s DVD i BD diskem a s kódem pro možnost stažení z internetu.\n\nV Česku byla lokalizovaná verze DVD (kromě původního znění i s českým dabingem a českými titulky) vydána distributorem Bontonfilm 1. května 2006 (pro půjčovny), resp. 31. května 2006 (do prodeje). Českou televizní premiéru si snímek odbyl 28. června 2008 na kabelové stanici Cinemax, na široce dostupném kanále potom 27. listopadu 2009 (Prima).\n\nNavzdory kladnému hodnocení kritiky, vyprodaným fanouškovským projekcím nedokončeného snímku a velkému očekávání byly tržby nízké. Někteří odborníci předpovídali, že \"Serenity\" bude v USA nejvýdělečnějším filmem během svého úvodního víkendu, nicméně během něj dosáhla pouze druhé příčky s tržbami 10,1 milionu dolarů. Celkem dva týdny strávil snímek v žebříčku top ten, jeho projekce byly ukončeny 17. listopadu 2005 s celkovými domácími tržbami 25,5 milionu dolarů. Analytik filmového průmyslu Brandon Gray označil tento výsledek za „podobný podprůměrným filmům tohoto žánru“.\n\nMezinárodní tržby \"Serenity\" byly různé. Dobré výsledky si připsal ve Spojeném království, v Portugalsku a Rusku, očekávaných částek nedosáhl ve Španělsku, Austrálii, Francii či Itálii. Distributor United International Pictures zrušil uvedení v kinech minimálně v sedmi státech, místo toho tam chtěl snímek vydat přímo na DVD. Tržby mimo USA dosáhly částky 13,3 milionů dolarů, takže celkové celosvětové tržby činily 38,9 milionu dolarů, což je o trochu méně, než byl 39milionový rozpočet filmu, který však nezahrnuje částku na propagaci a reklamu.\n\nOd filmové kritiky dostal snímek většinou pozitivní hodnocení. Na serveru \"Rotten Tomatoes\" obdržel hodnocení 82 % na základě 179 recenzí, konsensuální hodnocení webu zní: „Řízné dialogy a praštěné postavy dělají z této mýdlové opery z divokého Divokého západu [sic], odehrávající se ve vesmíru, zábavu a dobrodružství.“ Server \"Metacritic\" udělil filmu na základě 34 recenzí hodnocení 74 %. Server \"Kinobox.cz\" shromáždil tři recenze z českých internetových stránek s průměrným hodnocením 77 %.\n\nRoger Ebert a Richard Roeper dali snímku hodnocení „dvou palců nahoru“, sám Ebert v deníku \"Chicago Sun-Times\" ohodnotil \"Serenity\" třemi ze čtyř možných hvězd s komentářem, že „[film] je vytvořen z nepřesvědčivých, ale energických speciálních efektů, neuvěřitelné rychlosti, velké představivosti, občasných šibalských slovních vtipů a trochy politické satiry“. Poznamenal, že „snímek působí jako kritika současné společnosti“, a také uvedl, že v této oblasti je podobný románům \"Konec civilizace\" a \"1984\". Noviny \"The San Francisco Chronicle\" označily film jako „triumf“, zatímco \"The New York Times\" jej popsaly jako skromný, ale skvělý sci-fi film. Podle spisovatele Orsona Scotta Carda se jedná o „nejlepší sci-fi film vůbec“. Také uvedl: „Jestli nemůže být \"Enderova hra\" takovýmto typem filmu a takto dobrým filmem, tak jej ani nechci vytvořit. Radši se prostě podívám znovu na \"Serenity\".“\n\nNěkteří recenzenti cítili, že film nebyl schopen překonat svůj televizní původ a že nedosáhl úspěšného přechodu na velké plátno. Deník \"USA Today\" napsal, že „postavy jsou celkově nezajímavé a povrchové a futuristický, jakoby westernový styl je jednotvárný“, zatímco podle magazínu \"Variety\" se film „točí kolem několika nezapomenutelných efektů, místo aby se sám celkově vznášel“.\n\nFilm \"Serenity\" získal v roce 2006 cenu Nebula v kategorii Nejlepší scénář, cenu Hugo v kategorii Nejlepší dlouhé hrané představení a cenu Prometheus v kategorii Speciální ocenění.\n\nDále se například stal na základě hlasování diváků filmem roku v britském televizním pořadu \"Film 2005\" a filmem roku v britském magazínu \"FilmFocus\". Vyhrál v kategoriích Nejlepší sci-fi, Nejlepší příběh a Nejlepší trailer na serveru IGN, v uživatelských cenách serveru Rotten Tomatoes s názvem User Tomato Awards získal ocenění v kategorii Nejlepší sci-fi/fantasy film roku 2005. K dalším oceněním paří Spacey Awards v kategorii Oblíbený film diváků, Calvin Award (na serveru Box Office Prophets) v kategorii Nejlepší film či nejlepší sci-fi film všech dob podle hlasování čtenářů v britském magazínu \"SFX\".\n\nZatímco film zobrazuje Alianci jako všemocný autoritářský režim, sám Joss Whedon opatrně poukazuje na fakt, že to není tak jednoduché. Uvádí, že „Aliance není nějaká zlá říše“, ale spíše do značné míry přívětivá byrokratická síla. Jejím hlavním problémem je, že chce vládnout všem, bez ohledu na to, zda dotyční chtějí patřit pod centrální vládu, či nikoliv. Posádka \"Serenity\", a zejména Mal a jeho životní styl, reprezentuje ideu lidí, kteří chtějí mít svá práva svobodně se rozhodnout, i kdyby tato rozhodnutí byla chybná.\n\nAgent ztělesňuje Alianci a je, jak uvedl Whedon, „dokonalým produktem toho, co je špatného na Alianci“. Je někým, jehož motivy chtějí dosáhnout dobrého konce, „světa bez hříchu“. Agent věří této ideji tak silně, že jí ochotně zpronevěřuje svoje lidství – pokud by odmítl, neměl by podle sebe na tomto světě co dělat. V kontrastu s ním je na začátku snímku Mal mužem, který ztratil veškerou svoji víru. Na konci filmu již Mal silně něčemu věří – svobodě jedince, za kterou je ochoten položit i svůj život.\n\nPodle Whedona zazní nejdůležitější věta ve filmu, když Mal donutí agenta se podívat na záznam z Mirandy a slibuje mu: „Ukážu ti svět bez hříchu.“ Joss Whedon poukázal, že svět bez hříchu je svět bez možnosti volby a že volba je v podstatě tím, co definuje lidství. Planetu Miranda pojmenoval podle Mirandy ze Shakespearovy hry \"Bouře\", která v pátém jednání, scéně první říká: „Krásný nový svět / a krásní lidé na něm!“ Aliance doufala, že Miranda by mohla být novým typem světa, plného míru, šťastných lidí, kteří by reprezentovali „přihlouplý optimismus Aliance“.\n\nTelevizní reklama na tyčinku Fruity Oaty je částečně inspirována Mr. Leskem, maskotem fiktivní značky přípravku do myček nádobí z epizody „V tebe věříme, ó Marge“ seriálu \"Simpsonovi\". V době, kdy byla reklama navrhována, se Whedon neustále ptal animátorů, jestli by ji nemohli přepracovat na ještě bizarnější verzi, než právě vytvořili.\n\nFanoušci doufali, že pokud bude \"Serenity\" komerčně úspěšný film, mohlo by to vést k obnovení seriálu nebo k filmové sérii. První uvedená možnost byla vždy nepravděpodobná, protože televizní práva k \"Firefly\" vlastní nadále Fox a Joss Whedon údajně odmítl pro tuto stanici znovu pracovat (nicméně v letech 2009 a 2010 vytvořil pro Fox seriál \"Dům loutek\"). Fanouškovské naděje pro další filmy byly částečně utlumeny podprůměrnými tržbami \"Serenity\" z kin. Whedon prohlásil, že pokud by vytvořil nějaký sequel, doufá, že by byl zaměřen na postavu pastora Booka a jeho záhadnou minulost a také na lovce lidí Jubala Earlyho. Uvedl také, že je tu „silná možnost, že by se každá postava mohla do sequelu vrátit“, navzdory úmrtím některých hlavních postav v \"Serenity\".\n\nPrvní větší úvahy o sequelu zveřejnil server IGN Filmforce, který oznámil, že studio Universal vyslovilo zájem o natočení pokračování jako televizního filmu pro Sci-Fi Channel (kanál vlastněným Universalem) a pro případné vydání na DVD. Očekávalo se, že tento televizní sequel by byl podmíněn dobrými výsledky prodeje DVD \"Serenity\". Během roku 2006 však Whedon prohlásil, že o šancích na pokračování pochybuje, a později také na serveru Whedonesque.com uvedl, že na žádném dalším navazujícím filmu nepracuje. V roce 2007 doufal, že by mohla přijít šance při dobrých prodejích sběratelské edice DVD, rovněž v rozhovoru řekl, že o sequelu stále přemýšlí. Na prohlášení Alana Tudyka, že Universal zvažuje díky ziskům z prodeje DVD další film, však reagoval tím, že je to pouze „zbožné přání“.\n\n"}
{"id": "99233", "url": "https://cs.wikipedia.org/wiki?curid=99233", "title": ".cs", "text": ".cs\n\n.cs byla internetová národní doména nejvyššího řádu pro Československo.\n\nPo rozdělení Československa v roce 1993 byly dvěma vzniklým státům, Česku a Slovensku, přiděleny domény .cz a .sk. Následně byla v lednu roku 1995 zrušena původní ccTLD .cs.\n\n.cs byla druhou nejpoužívanější doménou, která byla určena ke smazání. Statistiky RIPE ukázaly, že ještě v červnu roku 1994, kdy už velká část stránek přešla na .cz nebo .sk, existovalo s doménou .cs 2 300 webových stránek.\n\nCS byla kódem ISO 3166-1 pro Srbsko a Černou Horu, takže doména mohla být teoreticky přidělena této zemi. To se ovšem nestalo, neboť Srbsko a Černá Hora vyhlásily nezávislost. Srbsko používá doménu .rs, zatímco Černá Hora používá .me.\n\n"}
{"id": "99237", "url": "https://cs.wikipedia.org/wiki?curid=99237", "title": ".yu", "text": ".yu\n\n.yu byla internetová národní doména nejvyššího řádu původně určená pro SFR Jugoslávie.\n\nV roce 1992 doménu „zdědila“ Svazová republika Jugoslávie, která se později v roce 2003 přejmenovala na „Srbsko a Černá Hora“. Jako jedna z mála ccTLD tak neodpovídala kódu ISO 3166-1, který byl pro Srbsko a Černou Horu v roce 2003 změněn na CS. Doména .cs, která byla původně používána pro Československo, se ale k tomuto účelu nikdy nevyužila – byla odsouzena k zániku po vyhlášení nezávislosti republikou Černá Hora, přičemž novým státům byly přiděleny příslušné domény .rs (pro Srbsko) a .me (pro Černou Horu – Montenegro).\n\nDoména .yu měla skončit po dvouletém přechodném období 30. září 2009, nicméně na žádost srbského registrátora ICANN umožnilo posunout konečný termín na 30. března 2010. Doména přestala definitivně existovat o půlnoci z 31. března na 1. dubna 2010.\n\nVšechny domény pod .yu byly určeny pouze pro právnické osoby. Doména nejvyššího řádu .yu byla určena pro federální instituce, vládní instituce obou republik a pro ISP.\n\n\n"}
{"id": "99242", "url": "https://cs.wikipedia.org/wiki?curid=99242", "title": "Liga mistrů UEFA 2006/07", "text": "Liga mistrů UEFA 2006/07\n\nSezóna 2006/07 Ligy mistrů byla 52. ročníkem klubové soutěže pro nejlepší týmy evropských národních lig. Finále se odehrálo 23. května 2007 na Olympijském stadionu v Athénách.\n\nPoražené týmy nastoupily v 1. kole Poháru UEFA.\n\nTýmy ze 3. míst jednotlivých skupin nastoupily ve 3. kole Poháru UEFA.\n"}
{"id": "99243", "url": "https://cs.wikipedia.org/wiki?curid=99243", "title": "Jan Nedvěd", "text": "Jan Nedvěd\n\nJan Nedvěd (* 24. září 1946 Praha) je jeden z nejúspěšnějších českých folkových písničkářů. Svou hudební kariéru zahájil v beatových kapelách (The Three Long Fingers, The Preachers). Od roku 1972 vedl trampskou kapelu Toronto. Ta byla roku 1974 přejmenována na Brontosaury, v níž s bratrem Františkem tvořil ústřední duo. Paralelně s tím vystupoval se skupinou Spirituál kvintet. Od roku 1988 se prezentuje sólově, od 1992 opět se svým bratrem, po roce 1996 také se skupinou Příbuzní.\n\nS bratrem Františkem mají ještě sestru. Jeho pět dětí se jmenuje – Monika, Alena, Jan, Jakub a Václav. Dne 12. 10. 2012 si v pražské Lucerně vzal za manželku o 37 let mladší Pavlínu Jiráskovou. Je to jeho čtvrtá manželka.\n\nAlba pak dále vycházela v různých reedicích, většinou u Universal Music a BMG.\n\nDalší spoluúčasti a kompilace najdete na stránkách skupiny Brontosauři\n\n\n\n\n"}
{"id": "99254", "url": "https://cs.wikipedia.org/wiki?curid=99254", "title": "Litmanová", "text": "Litmanová\n\nLitmanová je vesnice ve východním Slovensku v okrese Stará Ľubovňa. V blízkosti obce se nachází lyžařský areál.\n\nAsi tři kilometry od obce leží hora Zvir, známé poutní místo, na kterém se v letech 1990 až 1995 údajně dvěma slovenským dívkám zjevovala Panna Maria. O hlavní protagonistce zjevení a těchto událostech byl v roce 2008 natočen český dokumentární film \"Ivetka a hora\".\n\n"}
{"id": "99255", "url": "https://cs.wikipedia.org/wiki?curid=99255", "title": "Pohár UEFA 2006/07", "text": "Pohár UEFA 2006/07\n\nSezóna 2006/07 byla 49. sezónou Poháru UEFA. Vítězem se stala Sevilla FC. Finále se odehrálo 16. května 2007 na stadionu Hampden Parku v Glasgow ve Skotsku.\n\n\n26. 4. a 3. 5.\n16. 5., Hampden Park, Glasgow\n"}
{"id": "99256", "url": "https://cs.wikipedia.org/wiki?curid=99256", "title": "Špinavá hra (film, 1968)", "text": "Špinavá hra (film, 1968)\n\nŠpinavá hra je britský válečný film režiséra André de Totha z roku 1968. V hlavní roli se objevil Michael Caine.\n\nSeverní Afrika, 1942. Ofenzíva generála Rommela uvízla na mrtvém bodě, Britové se pod Montgomeryho vedením připravují na protiútok.\n\nPlukovník Masters (Nigel Green) vede speciální jednotku pro sabotážní operace, která dosud nebyla příliš úspěšná. Brigádní generál Blore (Harry Andrews) mu však ještě dá poslední šanci, když mu Masters ukáže fotografie hlavního Rommelova skladu pohonných hmot.\n\nMasters vyšle jednotku sedmi mužů, aby provedla nebezpečný výpad 400 mil pouští, kde by hluboko v nepřátelském území zničila německé zásoby benzínu. Blore nicméně trvá na tom, aby jednotku vedl někdo z vnějšku. Vybrán je kapitán Douglas (Michael Caine), který má jisté zkušenosti z pouště.\n\nPobočník plukovníka Masterse, Cyril Leech (Nigel Davenport), není zrovna nadšen z toho, že se musí Douglasovi podřídit. Tento tvrdohlavý Ir, stejně jako všichni jeho muži, za sebou má kriminální minulost a jenom jeho sebevražedné mise ho drží na svobodě. Plukovník Masters tak ví velmi dobře, proč slíbil Leechovi 2000 liber v případě, že přivede Douglase zpátky živého. Začíná nebezpečná akce, pří níž se neberou zajatci ani jakékoliv ohledy.\n\nDouglas je Leechem donucen, aby nezasáhl a pouze přihlížel masakru britské jednotky připravenými německými vojáky, a to jen proto, aby neohrozil zdar samotné akce. Při okrádání mrtvých je výbuchem miny vážně zraněn jeden z mužů jednotky, která poté přepadne německou sanitku, zastřelí saniťáky a unese německou zdravotní sestru, která jen díky dalšímu zranění jednoho z mužů unikne hromadnému znásilnění. Při samotném útoku na cíl vyjde najevo, že se zde nenachází ani kapka benzínu a jenom pár atrap vojáků. Douglas rozhodne, že se bude v akci pokračovat a bude přepaden sklad ve městě.\n\nV té době se však již situace změnila. Britové chtějí německé pohonné hmoty pro sebe. Dají proti prostřednictvím dvojitých agentů vědět Němcům, kteří se na komando přichystají. Útok ale přesto vyjde, benzín je zničen, všichni z jednotky kromě Douglase a Leeche zahynou. Zraněný voják, který zůstal v sanitce se spoutanou sestřičkou, ji ještě před smrtí zastřelí. Douglas a Leech se dočkají příchodu Britů. Protože byli od začátku akce oblečeni v německých uniformách, rozhodnou se s rukama nad hlavou a bílou vlajkou vzdát. Jsou však zastřeleni britským vojákem, který to okomentuje pouze:\" Pardon, nevšim jsem si té bílé vlajky!\"\n\n\n"}
{"id": "99260", "url": "https://cs.wikipedia.org/wiki?curid=99260", "title": "Anežka Česká", "text": "Anežka Česká\n\nAnežka Přemyslovna, zvaná Česká (1211 – 2. března 1282) se narodila mezi roky 1205 a 1211 okolo 21. ledna, na svátek sv. Anežky Římské, po které dostala jméno, jako česká princezna, pravděpodobně nejmladší dcera českého krále Přemysla Otakara I. a královny Konstancie Uherské. Patřila k nejvýznamnějším představitelkám panovnické dynastie Přemyslovců. Působila jako řeholnice – abatyše kláštera Na Františku a byla také výraznou osobností politického, kulturního a společenského života.\n\nAnežka byla ve třech letech (spolu se sestrou Annou) dána na výchovu do cisterciáckého kláštera v Třebnici a dále k premonstrátkám do Doksan, kde získala rozsáhlé vzdělání. V té době byla pravděpodobně zasnoubena se slezským princem Konrádem, synem Jindřicha Bradatého a vévodkyně Hedviky. Konrád však zemřel a obě sestry se vrátily na Pražský hrad. Poté byla Anežka ještě na dva roky poslána k řeholnicím do Doksan.\n\nPřemysl Otakar I. začal usilovat o spojení se Štaufy a zaslíbil osmiletou Anežku synovi císaře Fridricha II., budoucímu Jindřichovi VII. Místem výchovy a vzdělání budoucí císařovny se na šest let stal rakouský dvůr Leopolda VI. Vévoda Leopold ale nakonec Jindřicha oženil se svou dcerou Markétou Babenberskou. (Ta se později podruhé provdala, za Anežčina synovce Přemysla Otakara II.)\n\nV roce 1225 se tedy čtrnáctiletá Anežka opět vrátila do Prahy. Následujícího roku přijelo na pražský dvůr poselstvo anglického krále Jindřicha III. Plantageneta. Zasnoubení s Anežkou proběhlo, ovšem v roce 1229 ho Jindřich zrušil. O Anežku se znovu začal zajímat Jindřich VII., nyní již ženatý s Markétou Babenberskou. Posledním nápadníkem byl Jindřichův otec Fridrich II. (Bedřich II.). V té době už ale nežil Anežčin otec a Václav I. nechal své oblíbené sestře svobodu rozhodnutí. Anežka se již vdát nechtěla a rozhodla se pro duchovní život.\n\nV církevní ctižádosti a charitativní činnosti Anežku ovlivnily její příbuzné: teta, svatojiřská abatyše Anežka († 1228), sestřenice sv. Alžběta Uherská a sv. Hedvika Slezská. Anežka společně s bratrem Václavem I. založila roku 1232 v Praze na Starém Městě špitál, jenž byl rozšířen na základě řehole sv. Augustina na řád a jehož stanovy roku 1252 papež potvrdil jako mužský špitální a rytířský řád křižovníků s červenou hvězdou, dále se sídlem při kostele sv. Františka u Karlova mostu. Je jediným původem českým řeholním řádem. Jeho členy směli být pouze Češi rodem po otci i po matce. Řád brzy získal velkou popularitu a jeho kláštery se rozšířily v Čechách až po Chlum sv. Máří a Cheb, na Moravě až po Hradiště u Znojma, v Dolním Slezsku až do Vratislavi a od počátku 18. století dodnes působí také ve Vídni při kostele sv. Karla Boromejského (Karlskirche). Roku 1234 Anežka opět se svým bratrem založila na severovýchodním okraji tehdejšího města, v místě později zvaném „Na Františku“, nový podvojný klášter žen a mužů řehole sv. Františka, později nazývaných klarisky a minorité. Stavbu osobně vedla a klariskám se stala první představenou.\n\nRoku 1237 se Anežka neúspěšně pokusila o ustavení vlastního řádu, založeného na přísném dodržování řádových regulí františkánského řádu. V roce 1238 se postavení abatyše i titulu vzdala, úřad zůstal neobsazen až do její smrti. Po zbytek života se nechala titulovat jako \"starší sestra\". Anežka Přemyslovna sama usilovala o osobní a nezištnou svatost s pokorou a láskou ve službě nemocným, chudým i spolusestrám. Kromě toho tato vysoce vzdělaná a moudrá žena psala a četla v češtině, latině, němčině a italštině. Dopisovala si se svatou Klárou, ačkoliv se s ní osobně nikdy nesetkala. Z let 1235 až 1254 známe více než dvacet listin psaných papežům Řehoři IX. a Inocenci IV., ve kterých jsou dotazy, prosby a náměty k praktickým i teologickým aspektům vedení kláštera či celého řádu. Sv. Kláře Anežka adresovala nejméně tři dopisy.\n\nJako významná vůdčí osobnost a energická organizátorka sv. Anežka Česká (Přemyslovna) působila nejen v náboženském, ale i v kulturním, politickém a společenském životě. Vynikala diplomatickými schopnostmi. Tak se roku 1249 výrazně podílela na usmíření svého bratra s jeho synem, pozdějším králem Přemyslem Otakarem II. V Přemyslově sporu s chráněncem papežské kurie, římsko-německým králem Rudolfem I. Habsburským, obhajovala zájmy svého rodu. V roce 1277 přijala do kláštera svou praneteř, Přemyslovu dceru Kunhutu. Ačkoliv byl Přemysl v církevní klatbě, během jeho válečného tažení před bitvou na Moravském poli se za něj v jejím klášteře konaly modlitby. Klášterní kostel Nejsvětějšího Salvátora byl zvolen za rodovou nekropoli Přemyslovců a Anežka si v něm dala zřídit soukromou ložnici a oratoř, kde mohla být nepozorována přítomna každé bohoslužbě a modlit se tam také o samotě. Dále vybavila klášter a kostel drahocennými preciosy a paramenty; také ovlivňovala činnost skriptoria v sousedním klášteře cyriaků u kostela sv. Kříže většího na Novém Městě. Byla průkopnicí v organizování chudinské a nemocniční péče na české půdě.\n\nVeškeré aktivity konala tato svatá Přemyslovna s plným nasazením, a přitom se dožila úctyhodných 71 let. Její pravomoci v klášteře Na Františku po ní převzala její praneteř Kunhuta, než se roku 1291 provdala do Mazovska. Legendy o Anežce Přemyslovně, proslulé vzdělaností, dobročinností, milosrdenstvím i zájmem o státní reprezentaci královské dynastie, se začaly tradovat vzápětí po její smrti.\n\nO kanonizaci Anežky České usilovala již její prapraneteř, královna Eliška Přemyslovna; z jejího podnětu byl mezi léty 1316–1328 sepsán latinsky Anežčin životopis (přeložený do češtiny roku 1932). Na lokální oslavu Anežky navázal také císař Karel IV., ale ani jeho snaha nebyla dovršena procesem papežské kurie.\n\nTaké v době baroka, již od konce třicetileté války byla Anežka oslavována, nejprve jezuity (Albrecht Chanovský z Dlouhé Vsi, Jan Tanner, Bohuslav Balbín), a dále členy řádu křižovníků s červenou hvězdou, z nichž Jan František Beckovský sepsal českou legendu. Teprve roku 1874 byla Anežka z podnětu pražského arcibiskupa, kardinála Bedřicha Josefa Schwarzenberga papežem Piem IX. prohlášena za blahoslavenou. Po dalším úsilí ji 12. listopadu 1989 papež Jan Pavel II. svatořečil.\n\nSv. Anežka Česká se stala postavou hudebních i literárních děl. V poslední době se objevila mezi postavami historického románu \"Dítě z Apulie\" od spisovatelky Ludmily Vaňkové.\n\nJejí postava se objevuje i v několika románech české spisovatelky Hany Whitton - Anežka Česká, Kunhuta Přemyslovna aj.\n\nStálá expozice věnovaná životu a dílu sv. Anežky České se nachází v Muzeu Karlova mostu.\n\n\n"}
{"id": "99268", "url": "https://cs.wikipedia.org/wiki?curid=99268", "title": "Škoda 21Tr", "text": "Škoda 21Tr\n\nŠkoda 21Tr je nízkopodlažní trolejbus vyráběný společností Škoda Ostrov mezi lety 1995 a 2004.\n\nVývoj nové typové řady trolejbusů Škoda byl zahájen v roce 1991. Zajímavé je, že jako první byl vyroben prototyp dvoučlánkového (kloubového) vozu Škoda 22Tr (v roce 1993), zatímco prototyp standardního vozu 21Tr jej následoval až po dvou letech. S typem 21Tr byl unifikován nízkopodlažní autobus Škoda 21Ab, jehož prototyp byl taktéž vyroben v roce 1995. Design všech těchto vozů navrhl Ing. arch. Patrik Kotas.\n\nTrolejbus 21Tr je moderní nízkopodlažní vozidlo se samonosnou karosérií. Kostra vozu je ocelová, svařovaná z tenkostěnných profilů a plechových výlisků. Protiskluzová podlaha je od předních dveří až za druhé dveře ve výšce 360 mm nad vozovkou (nástupní hrany jsou ale ještě níže – 345 mm). V zadní části vozu je podlaha ve výšce 560 mm, pod sedadly je ale zvýšena na 760 mm. Díky kneelingu (schopnost vypustit vzduch z pravé strany vypružení) lze nástupní hranu vozidla v zastávce snížit na pouhých 275 mm nad vozovku. V pravé bočnici se nacházejí troje skládací dvoukřídlé dveře, které mohou cestující ovládat samostatně (poptávkové otevírání dveří).\n\nElektrická výzbroj je založena na bázi GTO tyristorů, u novějších vozů IGCT tyristorů. Pohon zajišťuje jeden stejnosměrný sériový trakční motor, vozy typu 21TrAC disponují asynchronní elektrickou výzbrojí.\n\nJako 21TrACG je označen jeden vůz 21Tr, do kterého byla namontována nová zkušební asynchronní elektrická výzbroj na bázi GTO tyristorů. Vyvinula ji Škoda Ostrov ve spolupráci s Akademií věd ČR. Mechanicky se trolejbus od „klasické jednadvacítky“ neliší, rozdíly jsou pouze v elektrické části vozu.\n\nTrolejbusy 21TrACI jsou vybaveny novou asynchronní elektrickou výzbrojí, která je osazena především v nových kontejnerech na střeše. Tuto výzbroj vyvinula společnost \"Škoda-Trakční motory\". Ve vozech je navíc umístěn pomocný naftový agregát. Ten umožňuje jízdu trolejbusu i na nezatrolejovaných úsecích (využívá se např. při objížďkách).\n\nVozy 21TrAC se od typu 21TrACI odlišují pouze tím, že nemají osazen pomocný dieselový agregát. Díky tomu jsou o 600 kg lehčí. Bylo vyrobeno 6 vozů typu 21TrAC, pět z nich putovalo do Hradce Králové a jeden do Bratislavy.\n\nJako typ 21TrIGCT jsou označovány standardní stejnosměrné vozy 21Tr, liší se však upravenou elektrickou výzbrojí, jež nově disponuje prvky IGCT. Celkem bylo vyrobeno 7 vozů tohoto typu (4 vozy určené pro Brno, 3 vozy pro Jihlavu).\n\nV roce 2003 byl autobusovou společností ČAS-service zakoupen jeden skelet původně určený pro trolejbus 21TrACI. Z této kostry byl ve spolupráci s VUT v Brně, Škodou a firmou Elis Plzeň postaven nízkopodlažní elektrobus. Ve voze jsou umístěny niklo-kadmiové baterie. Na jedno nabití baterií ujede toto ekologické vozidlo 110–130 km. Nevýhodou je ale vyšší hmotnost (18 t). Tento vůz byl v provozu ve znojemské MHD, konkrétně mezi lety 2004 a 2010, kdy jej provozovala společnost ČAS-service.\n\nVýzbroj vozu 21TrACG byla po zkouškách demontována, karoserie byla v roce 2005 odprodána dopravnímu podniku z maďarského Szegedu, který trolejbus rekonstruoval pomocí elektrické výzbroje TV Progress od firmy Cegelec. Po roce 2006 odkoupil szegedský dopravní podnik od českých dopravců několik vyřazovaných autobusů 21Ab, z nichž některé postupně přestavuje na trolejbusy s elektrickou výzbrojí TV Europulse.\n\nŠkoda Ostrov také vyvíjela modernizovanou verzi trolejbusu 21Tr. V takzvaném plastovém programu měly mít vozy inovované přední a zadní čelo z plastů. V roce 2002 byl rozestavěn v této verzi prototyp 21TrAC, ten ale nebyl nikdy dokončen a po ukončení výroby v Ostrově byla v roce 2004 jeho karoserie společně se svařovacími přípravky pro řadu 21Tr/22Tr odprodána do kazašské Almaty do bývalého společného podniku Škoda-Kazachstán. Vůz plastového programu byl sice zrušen, na jeho bázi ale začaly být vyráběny podobné trolejbusy, k nimž dodává elektrickou výzbroj česká firma Czetro.\n\nPrototyp vozu 21Tr (značený též jako 21TrS) byl vyroben v roce 1995. V letech 1996 a 1997 byl rozsáhle zkoušen v Chomutově a v Českých Budějovicích (zde s ev.č. 43). Poté byl odstaven a v roce 2000 zlikvidován při crash-testu.\n\nPrototyp 21TrACG byl vyroben v roce 1997. V letech 1997 a 1998 byl zkoušen na trati do Jáchymova a v Chomutově. Poté byl dlouhou dobu odstaven u výrobce. V roce 2005 byl prodán do maďarského Szegedu, kde obdržel evidenční číslo T-810 a po celkové rekonstrukci a doplnění elektrické výzbroje je dosud v provozu.\n\nV roce 1999 byl vyroben prototyp vozu 21TrACI. Trolejbus byl do roku 2000 zkoušen v Plzni (evidenční číslo 479), poté byl prodán do Hradce Králové. Zde s ev. č. 50 jezdil do poloviny roku 2012, kdy byl nahrazen dvěma vozy typu Škoda 30Tr SOR s pomocným dieselagregátem a sám se stal muzejním vozem hradeckého DP.\n\nPrototyp vozu plastového programu byl rozestavěn v roce 2002, v roce 2004 byl odprodán do Almaty, kde byl později sešrotován.\n\nV letech 1995 až 2004 bylo vyrobeno celkem 135 vozů Škoda 21Tr, jeden skelet a jedno nedokončené vozidlo.\n\nPřestavba prvního autobusu 21Ab na trolejbus 21Tr s elektrickou výzbrojí TV Europulse byla v Szegedu dokončena v roce 2012. Vůz obdržel evidenční číslo T-813.\n\nV roce 2002 vyhlásil Dopravný podnik Bratislava výběrové řízení na nákup krátkých nízkopodlažních trolejbusů. Výběrové řízení vyhrála česká společnost Viko, která v roce 2003 dodala jeden vůz Škoda 21TrAC č. 6401. Než bylo vozidlo zařazeno do provozu, byla výroba trolejbusů ve společnosti Škoda Ostrov ukončena, takže k výrobě a dodání dalších trolejbusů Škoda 21Tr do Bratislavy již nedošlo. Od roku 2009 je však tento vůz z důvodu závady statického měniče odstaven. V roce 2014 projevil o něj zájem Dopravní podnik města Brna, kvůli vysoké prodejní ceně však k nákupu zatím nedošlo.\n\nV jihomoravské metropoli došlo k nákupu prvních deseti vozů Škoda 21Tr v roce 1998 (dodány 1999; č. 3001–3010), další vozy byly zakoupeny a dodány v letech 2000 (17 ks s čísly 3011–3027) a 2001 (12 ks s čísly 3028–3039). V roce 2002 byly dodány poslední čtyři kusy, tentokrát v modifikované verzi 21TrIGCT (č. 3040–3043). Mezi lety 2011 a 2018 pak Dopravní podnik města Brna nakoupil dalších 24 vozů od jiných dopravních podniků: 8 vozů z Dopravního podniku města Jihlavy (v Brně: 21Tr č. 3044–3047 a jeden trolejbus na náhradní díly, 21TrIGCT č. 3061–3063), 13 vozů z Dopravního podniku města Hradce Králové (v Brně: 21Tr č. 3048–3056 + jeden na náhradní díly, 21TrAC č. 3057, 3058, 3064), 2 vozy z Dopravního podniku města České Budějovice (v Brně č. 3059 a 3060) a 1 vůz z Dopravního podniku města Pardubic (v Brně na náhradní díly). Tři z ojetých vozů byly předem určeny k rozebrání na náhradní díly, poté proběhla jejich šrotace. Ostatní trolejbusy jsou postupně uváděny do provozu po provedení středních, celkových či generálních oprav.\n\nVůz č. 3029 havaroval v roce 2019 v ulici Křenové a jako neopravitelný bude zřejmě vyřazen.\n\nV letech 1998–2000 zakoupil Dopravní podnik města České Budějovice celkem 5 vozů 21Tr. Později byly 3 vozy prodány do Szegedu a 2 vozy do Brna.\n\nDopravní podnik města Hradce Králové provozoval od roku 1997 první vozy typu 21Tr, do roku 2003 bylo zařazeno celkem 22 vozů. Z tohoto počtu bylo 16 vozů typu 21Tr, 5 vozů 21TrAC a 1 vůz typu 21TrACI vybavený dieselagregátem (v roce 2000 získaný z plzeňského DP, kde byl výrobcem testován). Tento vůz byl v roce 2012 převeden mezi muzejní trolejbusy, zbývající vozy byly odprodány do Brna (10 vozů 21Tr, 3 vozy 21TrAC), do Ústí nad Labem (1 vůz 21Tr, 2 vozy 21TrAC) a na Ukrajinu do Oděsy (5 vozů 21Tr).\n\nNa počátku 21. století uvažoval Dopravní podnik měst Chomutova a Jirkova, vzhledem k úvaze provozovat krátké trolejbusy, pro které byla rezervována ev. č. 101 až 199, o nákupu trolejbusů Škoda 21Tr. Nakonec trolejbusy tohoto typu nikdy nebyly zakoupeny a později byly dodány trolejbusy Solaris Trollino 12 ev. č. 101 až 105.\n\nDopravní podnik města Jihlavy nakoupil mezi lety 1997–2004 celkem 10 vozů typu 21Tr, z toho 7 vozů Škoda 21Tr a 3 vozy Škoda 21TrIGCT. Dva vozy (ev. č. 50 a 51) byly na přelomu let 2009 a 2010 pro závažnou poruchu sešrotovány. Brněnskému dopravnímu podniku bylo v roce 2011 odprodáno pět vozů 21Tr a v roce 2016 zbylé tři vozy 21TrIGCT.\n\nMěstský dopravní podnik Opava zakoupil roku 2001 jeden trolejbus Škoda 21Tr. V roce 2002 plánoval pořídit další dva, ale výběrové řízení zrušil Úřad pro ochranu hospodářské soutěže. Nově vyhlášené výběrové vyhrál Dopravní podnik Ostrava, který dodal trolejbusy Solaris Trollino 12 ev. č. 85 a 86.\n\nDo Ostravy bylo v rozmezí let 1997–2002 dodáno 15 vozů. Od dubna 2019 bylo v provozu 10 vozů, ostatní byly z důvodu nehod, atypičnosti ve srovnání se zbývajícími vozy či po zahoření kabeláže odstaveny, a poté sešrotovány nebo rozebrány na náhradní díly.\n\nDopravní podnik města Pardubic zakoupil mezi lety 2000 a 2004 celkem 15 vozů typu 21Tr. Jeden byl v květnu 2018 odprodán do Brna na náhradní díly, jeden byl v dubnu 2018 odstaven a zbytek je veden jako provozní.\n\nPlzeňské městské dopravní podniky testovaly od března do října 2000 prototyp trolejbusu 21TrACI (s pomocným dieselagregátem), který v Plzni jezdil s číslem 479 a posléze jej výrobce odprodal do Hradce Králové. V letech 2001–2004 zakoupily PMDP celkem 18 vozů typu 21TrACI, které dostaly čísla 479–496. V roce 2017 došlo v souvislosti s nákupem nových vozů Škoda 26Tr Solaris k odstavení většiny trolejbusů 21Tr, přičemž některé vozy byly odprodány na Ukrajinu do Černovic. Provoz trolejbusů 21Tr byl v Plzni ukončen v září 2018.\n\nV roce 2013 využil i ústecký Dopravní podnik nabídky DP Hradce Králové a odkoupil celkem tři vozy 21Tr (1 vůz 21Tr, 2 vozy 21TrAC). Trolejbusy typu 21TrAC (nově pod ev. č. 406 a 407) byly po provedení menších oprav uvedeny do provozu, vůz typu 21Tr (č. 408) nejprve prošel potřebnými opravami a do provozu byl zařazen v roce 2017.\n\n"}
{"id": "99271", "url": "https://cs.wikipedia.org/wiki?curid=99271", "title": "Karel Stamic", "text": "Karel Stamic\n\nKarel Stamic (Carl Philipp Stamitz) (7. května 1745 Mannheim - 9. listopadu 1801 Jena), starší syn slavného českého skladatele a virtuóza Jana Václava Stamice se narodil a žil v cizině. Hudební skladatel, dirigent a houslový virtuóz je představitelem druhé generace mannheimské školy. \n\nOd dětství byl virtuózním hudebníkem. Jeho prvním učitelem byl otec, který však zemřel, když bylo Karlovi dvanáct let. Další hudební vzdělání mu poskytli známí mannheimští kapelníci a především český skladatel František Xaver Richter. \n\nJiž v sedmnácti let působil jako druhý houslista proslulého mannheimského orchestru, ale ovládal i řadu dalších nástrojů. V roce 1770 odešel do Paříže, kde byl jmenován dvorním skladatelem vévody Louise Noailleského. V následujících třech letech s ním vystupoval na koncertech v Concert Spirituel také jeho mladší bratr Antonín. V roce 1772 složil svou první symfonii ve Versailles, kde v té době pobýval. Vynikl ve hře na housle, violu a violu d’amour, ale byl také plodným skladatelem. Stal se žádaným koncertním umělcem a často vystupoval v různých evropských městech: Vídeň, Frankfurt, Augsburg, Štrasburk.\n\nV letech 1777-1779 působil Karel Stamic v Londýně a potom až do roku 1785 v Haagu, kde vystupoval jako houslový sólista na dvoře Viléma V. Oranžského. V roce 1785 koncertoval v Hamburku a Lübecku, o rok později v Lipsku a Berlíně, kde dirigoval Händlovo oratorium Mesiáš. V roce 1787 byl krátce kapelníkem u knížete Hohenlohe-Schillingsfürsta a v letech 1787-1790 působil jako dirigent v Kasselu. \n\nRoku 1789 se oženil s Marií Josefou Pilzovou a usadili se v Greizu. Měli čtyři děti, ale všechny zemřely velmi brzy. Starost o rodinu vedla k omezení koncertních cest, Stamic se marně pokoušel získat stálé místo. Vydělával si svými kompozicemi pro dvorní orchestry a příležitostnými koncerty. \n\nOd roku 1794 byl dirigentem orchestru a učitelem na univerzitě v Jeně, kde také zemřel. \n\nJeho skladatelská práce obsahuje především kompozice sonátové formy, kterou ovládal s velkou suverenitou (v tomto smyslu byl pokračovatelem odkazu svého otce, který byl objevitelem její klasické cyklické formy). Témata jsou zpracovávána s maximální zpěvností.\n\nHlavní těžiště jeho obsáhlé tvorby je v symfonii a koncertních skladbách. Složil přes 50 symfonií a 38 koncertantních symfonií. Byl velmi dobrý improvizátor, ale mnohá témata se v jeho díle opakují, takže se zdá, že se spíše jedná vždy o několik variant jedné skladby. Některé jeho skladby byly dokonce pokládány za díla jeho otce. K nejpozoruhodnějším jeho dílům patří koncertantní symfonie, které v sobě slučují skladatelskou a hudebnickou invenci (např. \"Koncertantní symfonie D dur pro orchestr\" nebo \"Koncertantní symfonie F dur pro 7 nástrojů\"). Karel Stamic napsal více než 60 koncertů pro poměrně široké spektrum sólových nástrojů, mnohé z těchto děl se však nedochovaly. Mezi nejznámější díla patří klarinetové koncerty, komponované přibližně v období let 1770–1790. Karel Stamic je složil pro svého přítele, klarinetového virtuóza Johanna Josepha Beera, který pocházel z Litoměřic. Jako vynikající virtuóz na violu d’amour napsal pro tento nástroj tři koncerty a několik sonát, z nichž nejznámější je \"Sonata in D major pro violu d’amour a housle nebo violu.\"\n\n\n\n"}
{"id": "99275", "url": "https://cs.wikipedia.org/wiki?curid=99275", "title": "Jaromír Bosák", "text": "Jaromír Bosák\n\nJaromír Bosák (* 13. května 1965 Cheb) je český sportovní komentátor a novinář. Vystudoval Fakultu sociálních věd Univerzity Karlovy. Bydlí v Šestajovicích u Prahy.\n\nSe svou novinářskou kariérou začínal v rádiu Bonton. Psal také články o fotbalu do časopisu Gól, hlavně o německé Bundeslize. Ve sportovně-žurnalistických kruzích se o něm mluví jako o velkém odborníkovi na německý fotbal.\n\nOd roku 1994 komentuje fotbalové přenosy pro Českou televizi. V letech 2000 až 2002 byl šéfredaktorem redakce sportu. Momentálně kromě činnosti v České televizi publikuje své články na serveru ČTK – sportovní noviny. Je to v současnosti jeden z nejpopulárnějších komentátorů v Česku. Často své komentáře prokládá vtipem. Kromě fotbalu je také milovníkem golfu, který v současnosti také komentuje. Je šéfredaktorem golfových časopisů Golf Vacations a GolfPunk. Jaromír Bosák také spolu s kolegou Svěceným propůjčil svůj hlas namluvení PC hry FIFA. \n\nV roce 2008 se společně s profesionální tanečnicí Evou Krejčířovou zúčastnil třetí řady taneční soutěže a mediální show Star Dance. Ačkoliv nikdy předtím netancoval, měl vysokou podporu televizního publika a úspěšně absolvoval sedm kol soutěže, skončil tedy na pomyslném třetím místě.\n\nJe členem týmu Real TOP Praha, v jehož dresu se zúčastňuje charitativních zápasů a akcí.\n\nDo roku 2016 se věnoval velkému fotbalu na amatérské úrovni ve fotbalovém klubu FK Union Strašnice\n\n\n"}
{"id": "99277", "url": "https://cs.wikipedia.org/wiki?curid=99277", "title": "RIPE", "text": "RIPE\n\nRéseaux IP Européens (zkratka RIPE) je otevřené fórum pro všechny se zájmem o technický rozvoj Internetu. První mítink byl uskutečněn 22. května 1989 v Amsterdamu v Holandsku, kde se setkalo 14 zástupců ze šesti zemí a 11 různých počítačových sítí. Cílem komunity je zajištění koordinace správy, údržby a rozvoje Internetu. RIPE komunikuje prostřednictvím e-mailové diskuse, pracovních skupin a mítinků. Přes podobnost v názvu jsou RIPE a RIPE NCC (založeno 1992) rozdílné instituce. RIPE NCC poskytuje administrativní podporu RIPE, zejména pro mítinky a pracovní skupiny.\n\nDokument RIPE je jakýkoliv dokument, návrh, procedura nebo pravidlo, které bylo navrženo a schváleno komunitou RIPE.\n\nKomunita RIPE nastavuje a vylepšuje pravidla pro správu a distribuci internetových zdrojů (IP adresy a autonomní systémy) pomocí otevřeného a demokratického rozhodovacího procesu (RIPE Policy Development Process).\n\nRIPE mítink se koná dvakrát ročně, obvykle se jedno setkání koná v Amsterdamu a druhé v některém z RIPE NCC regionů. Mítinky jsou pětidenní schůzky, kde jednotliví ISP, síťoví operátoři a další zainteresovaní diskutují o rozvoji a pravidlech.\n\nKomunita RIPE ustanovila několik pracovních skupin, které se zabývají různými záležitostmi spojenými s fungováním Internetu. Každá pracovní skupina má svoji e-mailovou konferenci, kde se projednávají různá témata skupiny. Pracovní skupiny se setkávají dvakrát ročně.\n\nČlenem komunity může být jednotlivec nebo organizace, která má zájem na dobrém fungování, správě a rozvoji Internetu.\n\n"}
{"id": "99278", "url": "https://cs.wikipedia.org/wiki?curid=99278", "title": "Sergej Starostin", "text": "Sergej Starostin\n\nSergej Anatoljevič Starostin , (24. března 1953 – 30. září 2005) byl ruský jazykovědec, který se zabýval historickou lingvistikou, a zejména prajazyky.\n\nPřed svou smrtí byl profesorem v Rusku a hostujícím profesorem na Santa Fe Institute a často také přednášel na univerzitě v nizozemském Leidenu, kde v červnu 2005 získal čestný doktorát.\n\nStarostinův syn Georgij Starostin je rovněž uznávaným jazykovědcem. Specializuje se na sinologii.\n"}
{"id": "99282", "url": "https://cs.wikipedia.org/wiki?curid=99282", "title": "Tatra K1", "text": "Tatra K1\n\nTatra K1 byl typ dvoučlánkové tramvaje vyrobený československým podnikem ČKD Praha, závod Tatra Smíchov ve dvou prototypech na přelomu let 1964 a 1965. Jednalo se o první českou kloubovou tramvaj, odvozena byla ze standardního vozu Tatra T3. Kvůli problémům s použitou elektropneumatickou výzbrojí zůstalo pouze u prototypů a následovníkem tramvaje K1 se stal sériově vyráběný typ Tatra K2.\n\nVzhledem ke stále větším nárokům na kapacitu tramvají, kterým nemohly samostatné standardní vozy koncepce PCC vyhovět, přistoupil podnik ČKD v roce 1961 k vývoji dvoučlánkové tramvaje označené jako K1, která měla pomoci snížit provozní náklady dopravců. Koncepce takového vozu byla několikrát změněna, nakonec byla, vzhledem k hmotnosti tramvaje, použita elektropneumatická výzbroj; některé prvky tak nebyly ovládány elektricky, ale pomocí stlačeného vzduchu.\n\nPrávě ale kvůli problémům s touto výzbrojí se typ K1 do sériové výroby nikdy nedostal, místo toho byly v roce 1966 postaveny dva prototypy tramvaje Tatra K2, mechanicky shodné s modelem K1, ale s klasickou celoelektrickou výzbrojí.\n\nTatra K1 byl jednosměrný motorový tramvajový vůz, který byl tvořen dvěma články. Ty byly spojeny kloubovým mechanismem na středním běžném podvozku (bez motorů), průchod byl kryt měchem. V pravé bočnici každého článku se nacházely dvoje čtyřkřídlé skládací dveře ovládané pneumaticky. V interiéru byly laminátové sedačky pro cestující rozmístěny ve třech řadách 2+1, u posledních dveří se nacházelo stanoviště průvodčího, kabina řidiče byla polouzavřená. Vzhled vozu, včetně laminátových čel, byl shodný s tramvají T3 a byl vytvořen výtvarníkem Františkem Kardausem.\n\nVozová skříň tramvaje byla usazena na třech dvounápravových podvozcích, z nichž první a poslední byly hnací, prostřední, na němž se nacházelo kloubové spojení obou článků, byl bezmotorový. Trakční motory (v každém podvozku dva) byly napájeny přes sadu rozjezdových a brzdových odporů spínaných stykači, tramvaj K1 tak neměla zrychlovač typický pro vozy koncepce PCC. Kromě elektrodynamické brzdy byla tramvaj vybavena pneumatickou kotoučovou brzdou na středním podvozku a rovněž pneumaticky ovládanými čelisťovými brzdami na elektromotorech. Elektrický proud byl z trolejového vedení odebírán pantografem umístěným na střeše předního článku.\n\nNa přelomu let 1964 a 1965 byly vyrobeny dva prototypy dvoučlánkové tramvaje K1. V roce 1965 byly oba vozy zkoušeny v Praze pod čísly 7000 a 7001 (nebyly majetkem dopravního podniku) a ještě během téhož roku byly odprodány do Ostravy. Na severní Moravu nejprve přišel vůz č. 7001 (v Ostravě dostal č. 801), o něco později i první prototyp č. 7000 (nově č. 800). Ve zkušebním provozu s cestujícími se objevily v prosinci 1965. Problémy však byly s poměrně složitou a nespolehlivou elektropneumatickou výzbrojí, tramvaje K1 tak byly často odstaveny. Vzhledem k nezájmu výrobce, který již začal vyrábět celoelektrické vozy K2, o jejich definitivní zprovoznění, byly obě tramvaje K1 1. října 1968 podniku ČKD vráceny.\n\nDalší osud obou vozů K1 se výrazně liší. Zatímco tramvaj č. 801 byla odstavena a využívána jako skladiště (později byla sešrotována), vůz č. 800 byl v ČKD přestavěn na funkční vzorek tramvaje Tatra KT4 (především byla zkrácena karoserie a odstraněn střední podvozek), který byl dále rozsáhle testován. Sešrotován byl v roce 1977.\n\n"}
{"id": "99285", "url": "https://cs.wikipedia.org/wiki?curid=99285", "title": "Žito", "text": "Žito\n\nŽito (\"Secale\") je rod jednoděložných rostlin z čeledi lipnicovitých (\"Poaceae\") s přibližně 12 druhy. Kulturní druh, žito seté, je obilnina pěstovaná na polích za účelem zisku zrna, ze kterého se vyrábí potraviny pro lidi a krmiva pro zvířata. Pěstuje se též jako pícnina či meziplodina. Společně s pšenicí, kukuřicí a ječmenem je to jedna z nejrozšířenějších obilnin nejenom v mírném pásu; na rozdíl od pšenice je ale o trochu odolnější, takže snese i pěstování ve vyšších polohách. Zrno se používá na chlebovou mouku, jako náhražka kávy (melta), k výrobě perníků, jako krmivo či se z něho vyrábí alkohol (gin). Žito obsahuje lepek. Křížením žita a pšenice vznikl mezidruhový kříženec tritikále zvaný žitovec. Žito není opylováno hmyzem, ale větrem.\n\nStarší český název žita je rež, často se s ním lze setkat ve formě přídavného jména režný.\n\n\n \n"}
{"id": "99286", "url": "https://cs.wikipedia.org/wiki?curid=99286", "title": "Československý vlčák", "text": "Československý vlčák\n\nČeskoslovenský vlčák je plemeno vzniklé zkřížením německého ovčáka a karpatského vlka (\"Canis lupus lupus\"). Původní pokus pohraniční stráže pod vedením plukovníka Ing. Karla Hartla vyústil ve vznik československého národního plemene. Po roce 1993 (rozdělení československé federace) převzalo takzvaný patronát plemene (vůči Mezinárodní kynologické federaci FCI) Slovensko.\n\nPočátek historie tohoto plemene se datuje od roku 1955, kdy se Ing. Karel Hartl začal zabývat křížením karpatského vlka s německým ovčákem. Zpočátku bylo křížení prováděno jako vědecký experiment. O pár let později se však zrodila myšlenka vyšlechtit nové plemeno a cílem chovu bylo a je zachovat vlčí vzhled, zdraví a přitom upevnit povahové vlastnosti pracovního psa.\n\nPrvní kříženci vlčice Brity a německého ovčáka Cézara z Březového háje se narodili 26. května 1958 v Libějovicích. Celý projekt byl poměrně velkoryse koncipován. Štěňata byla pečlivě sledována, vychovávána v různém prostředí, byly zkoumány jejich předpoklady k výcviku. V dospělosti byla znovu spojována s nepříbuznými německými ovčáky, takže s každou generací klesal podíl \"vlčí krve\" až na 6,25 % ve čtvrté filiální generaci. Tak mohly být porovnávány anatomické znaky, fyziologické vlastnosti i charakteristické prvky v chování zvířat nejen mezi vlkem, psem a jejich kříženci, ale i mezi jedinci na různých úrovních křížení.\n\nŠtěňata první generace se vzhledem i chováním podobala vlku. Jejich výchova byla obtížná, výcvik byl sice možný, ale výsledky stěží odpovídaly vynaloženému úsilí. Jedinci druhé generace, pokud byli včas odebráni z vrhu a individuálně vychováváni, již byli plně cvičitelní. Až do dvou let však byli velmi hraví, výcvik trval déle. Vynikali v pachových pracích (sledování stopy). Většina jedinců třetí a čtvrté filiální generace byla schopna absolvovat běžný výcvikový kurs a mohli být zařazováni do výkonu služby. Oproti psům měli lepší orientační schopnosti, dokonalejší vidění v noci, lepší sluch i čich.\n\nV testech vytrvalosti uběhli kříženci celou 100 km trať, aniž by byli vyčerpáni, opotřebování polštářků tlap bylo na rozdíl od něm. ovčáků rovnoměrné. Po výkonu odpočívali přibližně 7 hodin. Ve spolupráci s akademií věd byla sledována endogenní aktivita vlků, psů a jejich kříženců. Křivka aktivity během 24 hodin byla podobná – se dvěma maximy (ráno a večer), intenzita aktivity vlků a kříženců vysoko převyšovala hodnoty zaznamenané u psů. Výsledky experimentu byly vyhodnoceny a publikovány v letech 1964–1965. V červnu 1965 se v Brně uskutečnila Světová výstava psů a v Praze proběhlo výroční zasedání Mezinárodní kynologické federace (FCI) a Mezinárodní kynologický kongres. I na něm vyvolala přednáška Ing. Karla Hartla \"Výsledky křížení vlků se psy\" mimořádnou pozornost. V následujícím roce byl Ing. Hartlem sestaven návrh standardu nového plemene psa, českého vlčáka, jehož základem by byli potomci křížení vlků se psy.\nVlčice Brita pak dala ještě základ druhé linie, po spojení s německým ovčákem Kurtem z Václavky. Třetí linie vznikla spojením vlka Arga a feny německého ovčáka Asty z SNB. V roce 1977 byla kříženka 3. generace Xela z pohraniční stráže kryta vlkem Šarikem, Šarik pak nakryl ještě fenu Urtu z pohraniční stráže. Poslední přilití krve vlka se uskutečnilo v roce 1983. Vlčice Lejdy ze ZOO Hluboká dala vzniknout poslední linii nově šlechtěného plemene a otcem štěňat se stal německý ovčák Bojar von Shottenhof. Dále se již prováděla plemenitba pouze v uzavřené populaci a kříženci začali být označováni jako český vlčák. V roce 1982 byl československý vlčák uznán tehdejším Federálním výborem chovatelských svazů ČSSR jako národní plemeno.\n\nPodklady k žádosti o uznání plemene byly připravovány ve spolupráci s Ústřední odbornou komisí chovatelů psů ČSCH, ve které nové plemeno vytrvale podporoval zejména pan Ing. Jan Findejs. Standardní komise FCI doporučila standard československého vlčáka ke schválení v roce 1988. Po zapracování připomínek a nutných změn do standardu bylo plemeno uznáno hlasováním členských zemí v Generálním shromáždění FCI (v první fázi uznání na deset let). Návrh prosadil tehdejší československý zástupce v FCI, RNDr. Petr Dvořák. Standard československého vlčáka byl schválen v Helsinkách dne 13. 6. 1989 a vydán pod číslem 332. První tituly \"světový vítěz\" tak mohly být československým vlčákům zadány na Světové výstavě psů všech plemen v Brně 1990. Výstavu posuzoval mezinárodní rozhodčí a autor plemene, pan Ing. Karel Hartl.\nPo deseti letech od uznání standardu bylo plemeno znovu předmětem jednání FCI – muselo se potvrdit, že plemeno je dále životaschopné a trvale splňuje všechna stanovená kritéria.\n\nOdpovědnost za tuto obhajobu našeho plemene vzala na sebe Slovenská republika. Po zániku Československa totiž na základě dohody mezi Českomoravskou kynologickou unií a Slovenskou kynologickou jednotou ze dne 4. 7. 1993 přebírá patronát nad plemenem. Jako země původu je nadále uváděno Československo, resp. \"bývalé Československo\". Na přípravě podkladů pro FCI se podílely obě nástupnické země, jak se zavázaly ve smlouvě podepsané 20. 1. 1996.\n\nNa valném shromáždění Mezinárodní kynologické federace v Mexiku dne 1. 6. 1999 bylo uznání plemene československý vlčák definitivně potvrzeno, od roku 1999 může FCI potvrzovat i udělené návrhy na CACIB a CACIT a československým vlčákům je tedy otevřena cesta k titulům mezinárodních šampiónů krásy a výkonu. Návrh v Mexiku předložil pan Štefan Štefík, prezident Slovenské kynologické jednoty. V roce 1999 byla rovněž publikována dosud poslední úprava standardu plemene, kterou neschválila česká strana, přesto byl standard bez jejího souhlasu svévolně změněn.\n\nV roce 2014 šlo nalézt největší počet zapsaných štěňat ročně československých vlčáků v Itálii (až 200), v Česku je to zhruba polovina a na Slovensku, kde chov tohoto plemene již několik let stagnuje, je to kolem 50 ročně.\n\nČeskoslovenský vlčák je pes větší, než střední velikosti, vzhledem a pohybem připomíná vlka. Feny měří v kohoutku minimálně 60, psi minimálně 65 cm, běžně však feny dorůstají 65 i více cm, psi až 75 cm. Důležitým plemenným znakem je bílá vlčí maska okolo tlamy, na bradě a spodní části krku, úzké, šikmo uložené světle jantarové oko, vlkošedá barva srsti ve všech odstínech od stříbrošedé až po tmavošedou, rovná uzavřená a velmi hustá srst, krátké ucho, ocas dosahující k hleznu a úzký postoj předních končetin s vybočenými tlapami. Linie hřbetu a zádě je rovná, končetiny dlouhé s dlouhými běhovými kostmi. Typickým pohybem je nízký prostorný klus. Československý vlčák je vytrvalý klusák, trénovaní jedinci uběhnou vzdálenost 100 km průměrnou rychlostí 11–13 km/h.\n\nČeskoslovenský vlčák je velmi aktivní pes, k cizím nedůvěřivý (jak se obvykle uvádí, ačkoliv dnes se většina ČSV chová i k naprosto cizím lidem přátelsky), hodící se pro výstavy i služební výcvik. Výcvik je však obtížnější, než u německého ovčáka a ortodoxní výcvikáři si toto plemeno pořizují málokdy. U „čé-es-véčka,“ jak se někdy československému vlčáku říká, převládá takzvané „účelové chování“, což znamená, že bezduché opakování cviku po něm budete požadovat marně.\nVyniká však velikou vytrvalostí, odolností vůči nepříznivému počasí a schopností samostatně jednat. Věrnost pánovi a smečce je téměř příslovečná a určuje také výběr plemene. Pokud se nebudete moci psovi plně věnovat a nepředpokládáte, že o něj budete moci pečovat po jeho celý, poměrně dlouhý život, nepořizujte si toto plemeno. Zvířata si špatně zvykají na nového majitele a změnou velmi trpí. Československý vlčák je i oblíbeným psem výstavním a v poslední době vzrůstá jeho popularita zvláště v zahraničí.\nČeskoslovenským vlčákům zbyl po vlcích silný smečkový pud, pokud žijí pohromadě, vytvoří smečku a smečkové chování u nich převládá. Pes s fenou zpravidla uzavře pevné partnerství na celý život. Samci tohoto plemene se chovají k fenám velmi „galantně“, někdy však pes žijící trvale v páru s fenou odmítá jiné feny krýt. Opuštěný československý vlčák umí dát velmi hlasitě najevo svou samotu a volat svého pána či svého nepřítomného psího partnera daleko se nesoucím vytím.\n\n"}
{"id": "99287", "url": "https://cs.wikipedia.org/wiki?curid=99287", "title": "Oves", "text": "Oves\n\nOves (\"Avena\") je obilnina pěstovaná na zrno, dále jako zelená píce či krycí plodina. Oves je jednoděložná rostlina z čeledi lipnicovité (\"Poaceae\"). Z ovesné mouky se připravuje různé pečivo, ovesné vločky jsou v euroamerické společnosti oblíbeným základem zdravých pokrmů, ovesný šrot se zkrmuje a ovesná sláma se hlavně stele. Oves, společně s pšenicí, ječmenem a žitem je jednou z nejrozšířenějších obilnin mírného pásma. Oves jako krmivo je vynikající hlavně pro koně.\n\nOves je jednoletá jednoděložná zelená bylina s přímým stéblem a plochými, v pupenu svinutými listy. Listy mají krátký jazýček bez oušek. Květní lata je rozkladitá, volná, jednotlivé klásky převislé, velké a oboupohlavní. Velké, sedmi- až jedenáctižilné plevy kryjí celý klásek, plucha ze hřbetu s dlouhou osinou, jen výjimečně bez osiny (tzv. \"smeták\").\n\nOves je doložen již v archeologických nálezech z doby bronzové.\n\n\n\n \n"}
{"id": "99288", "url": "https://cs.wikipedia.org/wiki?curid=99288", "title": "Slzovka obecná", "text": "Slzovka obecná\n\nSlzovka obecná (\"Coix lacryma-jobi\"), též slzovka porcelánová neboli Jobovy slzy, je jednoletá tropická obilnina z čeledi lipnicovitých.\n\nSlzovka obecná je jednoletá tropická travina s rozvětveným stonkem s výraznými kolínky, připomínajícími kolínka bambusů. Dorůstá výšky kolem 1 až 2 m, výjimečně až 3 m. Tmavozelené lesklé listy jsou 20 až 50 cm dlouhé a široké až 5 cm, mají mírně vlnité okraje. Květy jsou nevýrazné, ale jejich semeník o velikosti hrachu se v průběhu dozrávání mění v lesklé bílé až modrošedé tvrdé vejčité kuličky o průměru 6 až 12 mm. Květy jsou dvojpohlavné, ale samčí i samičí se obvykle vyskytují na téže rostlině. Květenstvím je lata. Opyluje se větrem. Charakteristické slzy vznikají ztvrdnutím pochvy listenů uzavírajících samičí květy. Semena mají značnou klíčivost, další úroda dozrává v tropických oblastech přibližně po 4 až 5 měsících po vysetí.\n\nPůvodně pochází z tropů východní Asie a Malajsie z indomalajského genového centra. Je však pěstována v celé tropické a subtropické zóně, v mnohých oblastech je dokonce považována za invazní druh.\n\nJe velmi přizpůsobivá, roste jak v lehkých písčitých, tak v těžkých jílovitých půdách. Vyžaduje slunečné stanoviště a stálé a mírné závlahy, snáší však i silně zamokřené půdy. Roste jak ve velmi kyselých, tak neutrálních a mírně alkalických půdách.\n\nJe pěstována jako pícnina a v některých oblastech se její semena používají k výrobě mouky, zejména v Indii, kde ji však v novější době nahradila kukuřice. V Číně se užívá k přípravě polévek podobně jako u nás kroupy. Pražená s cukrem se jí jako cukrovinka, nebo loupaná jako burské oříšky. Z pražených loupaných semen se připravuje kávová náhražka. Semena obsahují přes 10 % vody, 52 % škrobu, přibližně 18 % bílkovin a 7 % tuku. Obsahují také menší množství vitamínů skupiny B; neobsahují však žádný vitamin A ani C. Používá se též jako náhrada prosa.\n\nV oblasti původního výskytu se užívá v lidovém léčitelství jako prostředek proti vředům, apendicitidě, artritidě, průjmům, zánětům močového měchýře, otokům, proti horečce, zápalu průdušek a plic a proti střevním cizopasníkům. Zajímavé je použití proti různým druhům zhoubných nádorů; v poslední době se zjistilo, že v semenech obsažený coixenolid má skutečně kancerostatické účinky. Je používán též proti avitaminóze (beri-beri).\n\nTvrdá semena se používají i k výrobě ozdobných předmětů, náramků a řetízků a zejména v křesťanských oblastech k výrobě růženců. Vzhledem ke značné tvorbě biomasy se o ní uvažuje též jako o energetické rostlině.\n\nV mírném pásu se pěstuje v zahradách a sadech jako ozdobná travina.\n\nJeden z růženců, který vlastnil papež Jan Pavel II., byl vyroben ze semen této rostliny.\n\n\n \n"}
{"id": "99289", "url": "https://cs.wikipedia.org/wiki?curid=99289", "title": "Kampaň proti pravičákům", "text": "Kampaň proti pravičákům\n\nKampaň proti pravičákům (čínsky ) byla politická kampaň vedená Mao Ce-tungem na konci 50. a začátku 60. let 20. století v návaznosti na Hnutí sta květů. V jejím rámci bylo označeno za „\"pravičáky\"“ (a tím \"nepřítele lidu\") mezi 300 000–700 000 intelektuálů i dalších nepohodlných členů Komunistické strany Číny a odstraněno z veřejného života.\n\nV polovině roku 1957 byli v rámci Hnutí sta květů čínští intelektuálové vyzváni k tomu, aby se kriticky vyjádřili k tamějšímu režimu a pomohli tím k jeho zlepšení. S tím, jak vyšla najevo všeobecná nespokojenost intelektuálů s komunistickým režimem, obrátil Mao Ce-tung princip třídního boje proti „reakčním intelektuálům“ a učinil z nich cíl této kampaně.\n\nDo roku 1957 byli ve vedení KS Číny buď vlastenečtí nekomunističtí liberálové, kteří se chtěli dostat k moci, a „vnější kádři“, členové strany ustanovení ještě před rokem 1949.\n"}
{"id": "99298", "url": "https://cs.wikipedia.org/wiki?curid=99298", "title": "One Hot Minute", "text": "One Hot Minute\n\nOne Hot Minute je šesté studiové album kalifornské skupiny Red Hot Chili Peppers. Bylo vydáno 12. září 1995.\n\nKapela toto album nahrávala bez kytaristy Johna Fruscianteho, který z kapely odešel v roce 1992 a vrátil se až v roce 1998. Redhoti dlouho hledali jiného kytaristu. Nakonec do skupiny přišel Dave Navarro z rozpadlé skupiny Jane's Addiction. Navarro radikálně změnil zvuk celé kapely zejména díky používání mnoha kytarových efektů, což nebylo u redhotů příliš obvyklé. Album, které tak znělo více metalově než funkově, si sice vedlo poměrně dobře a jenom v USA se ho prodalo na 2 miliony kusů, ale mnozí fanoušci kapely i sami hudebníci ho nepovažují za to nejlepší z díla skupiny.\n\nNa dalším albu skupiny, desce Californication, už na kytaru hraje opět John Frusciante. Kapela se vrátila k původnímu funk-rockovému stylu a písně z alba One Hot Minute na svých koncertech nehrají. Sám Frusciante tvrdí, že toto album nikdy neslyšel.\n\nPísně \"Tearjerker\" a \"Transcending\" jsou věnovány Kurtu Cobainovi a Riveru Phoenixovi, se kterými se Flea přátelil.\n\nVšechny skladby napsali Flea, Anthony Kiedis, Dave Navarro a Chad Smith.\n"}
{"id": "99306", "url": "https://cs.wikipedia.org/wiki?curid=99306", "title": "Krepidóma", "text": "Krepidóma\n\nKrepidómou ( z řečtiny: \"ἡ κρηπίς - bota, základna, podstavec\") je označována stupňovitá podezdívka, základna antických chrámů, zejména řeckých.\n\nKrepidóma nepatří k základům, které jsou skryty v zemi, ale vystupuje nad ní, a tudíž je viditelným architektonickým prvkem a významnou měrou se podílí na estetice budov. \n\nLeží na nejvyšší vrstvě základů (stereobat), která se nazývá euthynteria. Od klasického období antického Řecka dostává krepidóma většinou podobu tří stupňů.\n\nPoslední stupeň bývá často o něco vyšší než spodní stupně, aby byl výraznější, a je nazýván podle podoby budovy – stylobatem, pokud u jeho okraje stojí sloupoví chrámu, a toichobatem, pokud jsou na okraji postaveny zdi (chrámový styl in antis).\n"}
{"id": "99310", "url": "https://cs.wikipedia.org/wiki?curid=99310", "title": "Bitva u Hradce Králové", "text": "Bitva u Hradce Králové\n\nBitva u Hradce Králové (též bitva na Chlumu či bitva u Sadové) se odehrála 3. července 1866 severozápadně od městské fortifikace Hradec Králové, v rozsáhlé lokalitě mezi řekou Labe a vesnicemi Hořiněves, Benátky, Sadová, Mokrovousy a Dolní Přím. Pruská armáda v čele s králem Vilémem I. a náčelníkem generálního štábu generálem pěchoty Helmutem von Moltkem zde drtivě porazila rakousko-saskou armádu pod velením polního zbrojmistra Ludvíka von Benedek. Střetnutí se stalo rozhodujícím faktorem prusko-rakouské války, v širších souvislostech pak v jeho důsledku přišlo Rakousko o své dosavadní čelné postavení v Německu i v severní Itálii a současně muselo čelit stupňujícím se požadavkům obyvatel jednotlivých částí říše. Počtem nasazených vojáků je hradecké střetnutí největší bitvou svedenou na území dnešní České republiky.\n\nPo nástupu kancléře Otto von Bismarcka v polovině 19. století získávalo ve střední Evropě stále větší vliv Prusko. Rozhodujícím momentem bylo obsazení Holštýnského vévodství Pruskem a vyloučení Rakouska z Německého spolku z podnětu Pruska. Odvetou vyhlásilo Rakousko Prusku 17. června 1866 válku.\n\nRakouské a saské jednotky se začaly formovat na pravém břehu Labe již 2. července. Po půlnoci se rozmístily do přibližně půlkruhové linie o délce 10 kilometrů, zahrnující i vrchol Chlum poblíž stejnojmenné vsi. Část sil byla ponechána v záloze. Proti nim stály tři pruské armády nazývané První, Druhá a Labská, přičemž Druhá armáda nebyla v době zahájení bitvy doposud v dotyku s Rakušany.\n\nBitva začala za rozbřesku 3. července. Během dopoledne mělo Rakousko mírnou převahu. Rakouské dělostřelectvo, vybavené moderními bronzovými čtyř- a osmiliberními děly s dostřelem několika kilometrů, odráželo nápor 1. pruské armády palbou od obce Lípa. Ve výbavě pěšáků mělo určitou převahu Prusko, neboť pruští vojáci byli vybaveni novým typem pušek - zadovkami, sestrojenými podle Nikolause Dreyse, které již používaly patrony, a proto se nabíjely daleko rychleji než zepředu nabíjené rakouské pušky konstrukce J. Lorenze, které ovšem měly delší dostřel i přesnost. Klasický rakouský bodákový útok v mohutných praporních svazech se v pruské rychlopalbě hroutil.\n\nZa rozhodující moment se považuje zapletení se dvou rakouských armádní sborů (II. a IV.) do ze strategického hlediska zbytečného boje o les Svíb, o nějž svedly krvavý zápas se 7. pruskou divizí, čímž došlo k oslabení až k odkrytí části rakouské obranné linie. V důsledku toho opožděně přišedší 2. pruská armáda mohla téměř nepozorovaně zaujmout extrémně výhodnou pozici na návrší obce Chlum, v týlu nepřítele. To bitvu rozhodlo. Zpočátku byly sice počty Prusů na Chlumu menší a proto byl první následující útok Rakušanů na Chlum úspěšný; to se však rychle změnilo. V dalším boji rakouská armáda ztratila 10.000 vojáků a hrozilo její úplné zničení v nastalém obklíčení ; proto zahájila ústup na Moravu přes Třebechovice pod Orebem, Holice a Českou Třebovou. Pruská armáda ji vzhledem k vlastnímu oslabení nepronásledovala.\n\nRakouský ústup byl kryt jezdectvem. Došlo k velké jezdecké bitvě jedenácti tisíc rakouských a pruských jezdců mezi Střezeticemi a Dlouhými Dvory, při které za půl hodiny zahynulo na 1600 mužů a 2000 koní.\n\nDopisovatel britského deníku The Times v pruském hlavním stanu ještě v den bitvy 3. července vylíčil pruský útok na rakouské pozice:\n\nBitvu připomíná řada památníků. Např. v „Aleji mrtvých“ v lese Svíb, na svahu Chlumu stojící pískovcový sloup se sochou Austrie postavený na památku \"Baterie mrtvých\" setníka Augusta van der Groebena, hřbitovy v Chlumu a Máslojedech, pískovcové mauzoleum u Lípy a muzeum otevřené v roce 1936 u příležitosti 70. výročí bitvy.\n\nPravidelně se také konají bitevní ukázky přímo na bojišti Chlum. V roce 2016 se u příležitosti uplynutí 150 let od bitvy uskutečnil celý seriál akcí, který vyvrcholil srážkou jezdectva u Střezetic a bitvou na Chlumu.\n\nBitva inspirovala také mnoho uměleckých děl ve své době i v současnosti. Např. obraz Václava Sochora z r. 1900 Srážka jízdy u Střezetic nebo album skupiny Kantoři z roku 1986 \"Tam u Hradce Královýho\". V roce 2011 uvedlo královéhradecké Divadlo Drak hru Víta Peřiny \"U kanónu stál aneb bitva u Hradce Králové\".\n\n\n\n"}
{"id": "99311", "url": "https://cs.wikipedia.org/wiki?curid=99311", "title": "Den hněvu", "text": "Den hněvu\n\nDen hněvu je dánské filmové drama známého režiséra Carla Theodora Dreyera z roku 1943. Jedná se o adaptaci divadelní hry Anne Pedersdotter Hanse Wiers-Jenssena. Samotné jméno (\"Vredens dag\") upomíná na jeden středověký hymnus. Dreyer snímek natočil po jedenáctileté tvůrčí pauze a v situaci německé okupace Dánska se nemohl vyhnout skrytým paralelám. Jde o temný příběh ze 17. století o vztazích v rodině pastora na pozadí čarodějnických procesů. Hlavními tématy snímku jsou především zlo a jeho vliv na člověka.\n\nPastor Absalon žije ve druhém manželství s mnohem mladší ženou Anne, jejíž matku kdysi zachránil před upálením, které jí hrozilo kvůli podezření z čarodějnictví. Když je nyní jedna stará žena opět označena za čarodějnici, pastor se jí nezastane a i jeho přičiněním skončí na hranici.\n\nAvšak ještě před svojí smrtí stařena obviní Absalona, že Anninu matku zachránil jen proto, aby si mohl vzít za ženu její dceru. Předtím, než je stařena vydána plamenům, varuje Absalona, že i jeho mladá žena je nadána čarodějnickou silou.\n\nKdyž se Absalonův dospělý syn z prvního manželství Martin vrátí domů, stane se rázem velkým pokušením pro svoji nevlastní matku. Ta u něj nalézá i porozumění, které se jí příliš nedostávalo od starého manžela.\nTak začíná něžná láska, která ovšem nemůže mít dlouhého trvání. Martin postupně podléhá výčitkám svědomí a bojí se vztah udržovat i nadále. Absalon se nakonec ptá Anne, zda mu nevyčítá, že se jí ani neptal, jestli ho chce za muže. Ona ho obviní, že jí působil vždy jen zlo, a Absalon umírá. Absalonova matka obviní Anne z čarodějnictví, Martin ji hájí, Anne se však přiznává.\n\n"}
{"id": "99325", "url": "https://cs.wikipedia.org/wiki?curid=99325", "title": "Štěpán Zálešák", "text": "Štěpán Zálešák\n\nŠtěpán Zálešák (9. ledna 1874, Bánov – 30. října 1945, Praha) byl český sochař a řezbář.\nSpecializoval se především na sakrální umění, věnoval se i restaurátorským pracím.\nJeho díla zdobí mnoho českých chrámů a kostelů.\n\nŠtěpán Zálešák absolvoval Odbornou školu pro zpracování dřeva ve Valašském Meziříčí (1888–1892), obor ornamentální řezbářství pod vedením prof. Aloise Balána a Uměleckoprůmyslovou školu v Praze (1892–1898), obor řezbářství u prof. Jana Kastnera.\nV letech 1898–1912 pracoval ve vlastním atelieru v Praze v Říční ulici.\nV roce 1912 se stal nástupcem prof. Kastnera († 1912) na Uměleckoprůmyslové škole, kde působil do roku 1934.\nJe pohřben v Praze na Vyšehradském hřbitově.\n\n\n\n\n\nVyšehrad\n\nPražský hrad\n\nVinohrady\n\nHolešovice\n\nŽižkov\n\nOstatní části\n\n\n\n\n\nSochař Štěpán Zálešák měl sice tři dcery, ale jméno Zálešák přesto nezmizelo ze světa umění.\nPod jménem Zálešák / Zálešáková se umění věnují jeho vzdálenější příbuzní.\n\nPod jménem Zálešáci se konala v roce 1999 společná výstava díla Štěpána Zálešáka a jeho pokračovatelů.\n\n\n"}
{"id": "99334", "url": "https://cs.wikipedia.org/wiki?curid=99334", "title": "Euthynteria", "text": "Euthynteria\n\nEuthynteria \"(z řec. euthynein – vyrovnat)\" je nejvyšší vrstva základů antického chrámu – stereobatu, která vyčnívá ze země. Je pečlivě vyrovnaná a vyhlazená a tak poskytuje základnu pro krepidómu a s ní celý chrám.\n"}
{"id": "99336", "url": "https://cs.wikipedia.org/wiki?curid=99336", "title": "Toichobat", "text": "Toichobat\n\nToichobat je název pro poslední stupeň podnože - krepidómy antických chrámů určitých typů.\n\nTento stupeň bývá pro zdůraznění o něco vyšší. Nazývá se tak, pokud u jeho okraje stojí pouze zdi (chrámový styl in antis). Poslední stupeň, na jehož okraji stojí sloupořadí, se nazývá stylobat.\n\n\n"}
{"id": "99347", "url": "https://cs.wikipedia.org/wiki?curid=99347", "title": "Přístavek", "text": "Přístavek\n\nPřístavek (apozice) je větný člen, druh shodného přívlastku. Je tvořen podstatným jménem, popřípadě zájmenem nebo slovním spojením ve funkci podstatného jména. V širším pojetí může přístavek obdobným způsobem doplňovat (duplikovat) i nejmenný větný člen.\n\nTak jako ostatní druhy přívlastků, i tento může podávat doplňující, upřesňující nebo vysvětlující informaci k rozvíjenému podstatnému jménu. Podle Jazykové příručky ÚJČ se přístavek liší od přívlastku tím, že řídící podstatné jméno nespecifikuje, ale jiným způsobem pojmenovává totéž, mnozí jazykovědci však rozlišují restriktivní (význam zužující) a nerestriktivní přístavky.\n\nStejně jako všechny shodné přívlastky, i shodný přístavek se s rozvíjeným podstatným jménem shoduje v pádě, čísle i rodu. Jan Gebauer a Václav Ertl považovali nominativ jmenovací za neshodný přístavek, nyní je zvykem ho (případně i jiné, podobné formy citativu) klasifikovat jen jako neshodný přívlastek.\n\nTypologie přístavků není ustálená. Jazyková příručka Internetové jazykové poradny ÚJČ (2008) podle významového vztahu k rozvíjenému výrazu rozlišuje tyto druhy přístavků:\n\nV některých případech, zejména u rozvitých přístavků, se gramatickou formou rozlišuje významová role podobně jako je tomu u ostatních rozvitých přívlastků.\n\nPřístavek volný (volně připojený) vysvětluje nebo vykládá představu označenou v rozvíjeném členu. Významově a syntaxí se podobá vedlejší větě vztažné nebo vložené větě vysvětlovací. Přístavek volný je vysvětlovací obměnou výrazu základního. Ve spojení s přístavkem volným se základním výrazem vyjadřuje pojem užší, přístavkem pojem širší, t. j. přístavek pouze vytýká některý ze znaků toho pojmu jako vysvětlení (explikaci), jako pomůcku k zařazení, ale není ho zapotřebí k vymezení nebo k rozlišení.\n\nVolný přístavek stojí za rozvíjeným výrazem a od ostatních větných členů se odděluje čárkou. Může být jednoslovný i víceslovný.\n\nPříklady (přístavek je označen kurzívou):\n\nVolný přístavek může být uvozen vazbami jako \"totiž\", \"a to\". Na spojení slovy \"to jest\" lze rovněž pohlížet jako na přístavkové. Volným přístavkem je i akademický titul uváděný za jménem.\n\nPřístavek těsný (těsně připojený) obvykle zužuje význam rozvíjeného slova, syntaxí i významem se podobá nominativu jmenovacímu, od nějž se liší zejména tím, že si při skloňování zachovává ohebnost ve shodě s rozvíjeným jménem (s paní \"kněžnou\", o městě \"Praze\"). Takový přístavek těsný je nedělitelnou částí celého rozvitého výrazu. Ve spojení s přístavkem těsným se základním výrazem vyjadřuje pojem širší a přístavkem pojem užší, t. j. přístavek zužuje význam základního jména a je nutný k jeho vymezení nebo rozlišení, t. j. distinkci nebo determinaci.\n\nMnohdy, například u krátkých, nerozvinutých či málo rozvinutých přístavků a v případech, kdy mezi vysvětlujícím a určujícím významem přístavku není zřejmý rozdíl, se však tento rozdíl stírá a používá se těsná forma i pro vysvětlující význam, volná forma je pak příznakem důrazu či citovosti. Za těsný přístavek se považuje i ten, který je s rozvíjeným jménem spojený spojkami \"aneb\", \"čili\", \"neboli\" (např. \"chlorid sodný neboli kuchyňská sůl\"), přestože jde o vysvětlující význam.\n\nTěsný přístavek stojí rovněž zpravidla za rozvíjeným výrazem a od ostatních větných členů se čárkou neodděluje (přístavek je označen kurzívou):\n\nV některých případech však může být za přístavek z obsahového hlediska považován první z dvojice po sobě následujících členů. Významově však v takovém případě jde o přístavek vysvětlující, nikoliv restriktivní (význam zužující):\n\nTěsným přístavkem je v podstatě i příjmení, je-li uváděno obvyklým způsobem současně s křestním (rodným) jménem (také může být za přístavek považováno křestní jméno vůči příjmení). Podobným způsobem se připojují i různé přezdívky a tituly, například Mistr Jan Hus, František kardinál Tomášek apod. Akademické tituly uváděné před jménem jsou těsnými přístavky; akademické tituly za jménem jsou volnými přístavky a pokračuje-li za nimi věta dále, jsou oddělovány z obou stran čárkou: (\"Prof. RNDr. Josef Vopička, CSc., Dr. rer. nat., vedoucí katedry XY..., dobrušský rodák, obdržel Čestnou plaketu města Ulánbátar.\"). Liší se výklady, zda a kdy tituly hodnotit jako přístavky zařazující, hodnotící, vysvětlující či konkretizující.\n\nV některých případech si užití těsného přístavku určujícího konkuruje s užitím nominativu jmenovacího, přičemž záleží na jazykových zvyklostech a vývoji jazyka, která z možností je u kterých spojení preferována:\nJe-li přívlastkem osobní jméno, ve spisovném jazyce se používá jako přístavek shodný. V nespisovném jazyce však sílí tendence nahrazovat zejména v případě příjmení tvar vokativu tvarem nominativu (pane Novák místo pane Nováku).\n\nV širším pojetí je přístavek chápán jako větný člen, který označuje tutéž skutečnost jako rozvíjený větný člen. Přístavkem pak může být libovolný větný člen:\n\nPřístavek je třeba rozlišovat od několikanásobného větného členu, který označuje různé jevy skutečnosti:\n\nBez znalosti kontextu a bez užití spojky tento rozdíl nemusí být vždy zřejmý:\n\n"}
{"id": "99351", "url": "https://cs.wikipedia.org/wiki?curid=99351", "title": "Vanské jezero", "text": "Vanské jezero\n\nVanské jezero ( ) je slané bezodtoké jezero mezi provinciemi Van a Bitlis ve východním Turecku. Nachází se na Arménské náhorní plošině. Původ kotliny jezera je tektonický, ale kotlina byla uzavřena proudy lávy ze sopek Nemrut a Süphan na severním a západním břehu. Má rozlohu 3713 km². Je 120 km dlouhé a 80 km široké. Dosahuje maximální hloubky 457 m. Leží v nadmořské výšce 1646 m.\n\nDo jezera ústí řeky Bendimahi, Zilan, Karasu, Micinger a nemá žádný odtok. Jezero částečně zmírňuje klima sousedních hor.\n\nSlanost vody je 19,1 ‰.\n\nNa jezeře je rozvinutá místní lodní doprava. Od roku 1970 přes jezero funguje trajekt, díky kterému je možné železniční spojení \"Turecka\" s Íránem.\n\nNa břehu leží města Van a Tatvan. Obyvatelstvo na pobřeží se živí rybolovem a produkcí soli.\n\n\n"}
{"id": "99355", "url": "https://cs.wikipedia.org/wiki?curid=99355", "title": "Van", "text": "Van\n\nVan může znamenat:\n\n"}
{"id": "99359", "url": "https://cs.wikipedia.org/wiki?curid=99359", "title": "Vysoká", "text": "Vysoká\n\nNázev Vysoká má více různých objektů:\n\n\n\n\n\n\n\n\n\n"}
{"id": "99360", "url": "https://cs.wikipedia.org/wiki?curid=99360", "title": "Strážov (Kuřívody)", "text": "Strážov (Kuřívody)\n\nStrážov () je zaniklá osada v okrese Česká Lípa, v jižní části bývalého vojenského prostoru Ralsko, kvůli jehož založení zanikla. Ležela asi 4 km na západ od Kuřívod. Byla správně podřízena tehdejšímu městu Kuřívody. Původní zabrané katastrální území bylo \"Strážov\", současné je \"Kuřívody\" v novodobém městě Ralsko.\n\nOsadu tvořilo několik domů s hájovnami, smolárnou a s valdštejnským zámečkem. Stavby stály na mýtině uprostřed rozsáhlých lesů pod vrcholy Velké a Malé Bukové a těsně u Dubového vrchu. Nestojí již žádná ze staveb, zachovaly se pouze sklepy, studna a velké duby uprostřed mýtiny. Valdštejnský zámeček byla patrová zděná budova, jež stála ještě na začátku 90. let 20. století. Slavil zde své narozeniny i Konrad Henlein.\n\nPři sčítání lidu v roce 1921 zde bylo 11 domů a žilo zde 38 obyvatel, z toho 31 Němců a 7 Čechů.\n\nNa prostranství ústí lesní cesty z Bezdězu, z Kuřívod a Kummeru (Hradčan). Německé jméno osady vzniklo zkomolením slova „stráž“.\nVedla tudy strážní cesta z Bezdězu k Ralsku. Bývala zde i skelná huť a v milířích se pálilo dřevěné uhlí. Skelná huť byla dřevěná, s jednou pecí, koňskými maštalemi, pivním sklepem a krčmou. Kolem Strassdorfu založil Valdštejn v 18. století oboru o rozloze 3 406 ha, jejíž plot byl 30 km dlouhý, s revíry Kummer, Břehyně a Staré Splavy. Přes Strážov vedla i úzkorozchodná trať Rečkovská lesní dráha, byla zde vybudována výhybna a nákladiště. Přepravovala dřevo z Polomených hor do pily ve Velkém Rečkově poblíž Bakova nad Jizerou. Tato dráha byla v provozu od roku 1914 a zanikla po druhé světové válce. Zbyly po ní jen zarostlé náspy z kolejiště.\n\nJako bezpečně činná je osada uváděna k roku 1727 s huťmistrem \"Janem Josefem Kittlem\" a huť zaniká na počátku 19. století.\n\nOsada byla zlikvidována československou armádou operující ve vojenském prostoru Ralsko. Na bývalé sídlo ještě upomíná názvem Strážovský rybník, který je součástí přírodní rezervace Hradčanské rybníky, a také lesní silnice \"Strážovská cesta\", která prochází jihozápadně od bývalé osady. Přímo v místě osady stojí turistické odpočívadlo.\n"}
{"id": "99366", "url": "https://cs.wikipedia.org/wiki?curid=99366", "title": "Ngami", "text": "Ngami\n\nNgami ( ) je jezero v deltě řeky Okavango v Botswaně. Nachází se v suché oblasti severně od pouště Kalahari. Je 60 km dlouhé a 6 až 16 km široké. Leží v nadmořské výšce přibližně 900 m.\n\nVelká část bývalého jezera je pokryta trávou a keři.\n\nV současné době je voda v jezeře pouze po krátký čas v roce a pouze poblíž ústí řeky Nchabe.\n\nOblast je důležitým životním prostředím pro ptáky i savce.\n\nBylo objeveno roku 1849 Davidem Livingstonem a tehdy to bylo jezero s mírně slanou vodou. Ve 20. letech 20. století do něj začaly řeky dodávat čím dál méně vody a jezero začalo vysychat.\n"}
{"id": "99368", "url": "https://cs.wikipedia.org/wiki?curid=99368", "title": "Bánov", "text": "Bánov\n\nBánov je obec na jihovýchodní Moravě, leží na úpatí Bílých Karpat. Leží asi 7 km od Uherského Brodu směrem k česko-slovenské hranici. Žije zde obyvatel. Obec leží při hlavní silnici E50 z Brna na Slovensko. Od roku 2010 je v provozu obchvat obce, který výrazně změnil její charakter.\n\nArcheologický průzkum prokázal už osídlení věteřovskou kulturou starší doby bronzové. V době Velkomoravské říše byl Bánov součástí velkomoravského opevnění. Stála zde tvrz, která zanikla za česko-uherských válek.\n\nPrvní písemná zmínka o obci pochází z roku 1091, kdy zde pobýval budoucí český král Břetislav II. Majiteli Bánova byla velkomoravská knížata, uherští panovníci a od konce 13. století se stal trvale moravským majetkem.\n\nV letech 2010–2014 byl starostou Zbyněk Král, od roku 2014 funkci vykonává Marek Mahdal.\n\nDominantou obce při příjezdu od Uherského Brodu jsou Tři kříže znovuosazené v nedávné době na sopečné vyvýšenině.\n\n\n\n\nV Bánově se každoročně pořádají hody sv. Martina, kterému je zasvěcen zdejší kostel. Doprovázen je vždy lampionovým průvodem a nedělní bohoslužbou, kterou vždy koná pozvaný farář. \n\n\nSamospráva obce od roku 2016 vyvěšuje 5. července moravskou vlajku.\n\n\n\n"}
{"id": "99372", "url": "https://cs.wikipedia.org/wiki?curid=99372", "title": "Šot Melrhir", "text": "Šot Melrhir\n\nŠot Melrhir (\"Chott Melrhir\", [\"shaṭ malghígh\"]) je slané bezodtoké jezero (šot) na východě alžírské části Sahary. Je to největší jezero v zemi. Jezero se nachází uprostřed bezodtoké oblasti, v propadlině, jejíž dno se nachází pod úrovní moře. V současné době je rozdělené na dvě části. Má rozlohu 6700 km². Leží 26 m pod úrovní světového oceánu.\n\nV období dešťů (v zimě) se jezero naplňuje vodou řek a potoků, které přitékají z pohoří Aurès a ze Saharského Atlasu. V suchém období jezero vysychá a mění se na slanisko.\n"}
{"id": "99374", "url": "https://cs.wikipedia.org/wiki?curid=99374", "title": "Šot el Šergui", "text": "Šot el Šergui\n\nŠot el Šergui ( [shaṭ al sharqiya], \"Chott Ech Chergui\") je slané bezodtoké jezero v Alžírsku. Je to druhé největší jezero v zemi. Leží severně od Saharského Atlasu. Představuje řetěz tří jezer, která jsou spojená úzkými vysychajícími průtoky. Vrstva soli, která se vytváří na povrchu v suchém období, dosahuje místy tloušťky až několik desítek cm. Má rozlohu 2 000 km². Celá soustava je přibližně 150 km dlouhá a široká od několika km do několika desítek km. Leží v nadmořské výšce 987 m.\n"}
{"id": "99378", "url": "https://cs.wikipedia.org/wiki?curid=99378", "title": "Roman Giertych", "text": "Roman Giertych\n\nRoman Jacek Giertych (* 27. února 1971 Śrem) je polský politik. Obnovil sdružení Všepolská mládež, později byl předsedou krajně pravicové ultrakatolické Ligy polských rodin, poslanec Sejmu a od května 2006 do srpna 2007 místopředseda polské vlády a ministr školství. Je znám též svým odmítáním Evropské unie a negativními postoji k homosexualitě a návrhem na celounijní zákaz interrupcí. Po prohraných předčasných parlamentních volbách v říjnu 2007 odstoupil ze stranických funkcí a oznámil odchod z politiky. Působí jako advokát.\n\nRoman Giertych pochází ze známé polské rodiny. Jeho otcem je Maciej Giertych a dědem byl Jędrzej Giertych. Vystudoval právo a historii na Uniwersytet im. Adama Mickiewicza v Poznani. V roce 1989 byl hlavním iniciátorem obnovy Všepolské mládeže a v roce 2001 byl jedním z iniciátorů sloučení polských nacionalistických stran do Ligy polských rodin, jejímž předsedou se stal.\n\nV roce 2004 se jako poslanec Sejmu stal členem vyšetřovací komise ve věci korupčního skandálu s uplácením polských politiků petrochemickou společností PKN Orlen.\n\nV březnu 2007 navrhl zakázat potraty v celé Evropské unii. Homosexualitu označil za „úchylku od přírodních zákonů“ a varoval, že propagace homosexuality zasahuje i nejmenší děti. Jako příklad pak uvedl, že na oslavách gayů v Nizozemí tancovaly i jedenáctileté děti.\n\nMinistr byl ostře kritizován za tyto postoje Evropským parlamentem, někteří členové různých výborů to označili za skandál.\n\nPo vstupu LPR do vlády 5. května 2006 byl Giertych jmenován místopředsedou vlády a ministrem školství, ze kterého však bylo vyňato vysoké školství. Jmenování vyvolalo značnou kritiku především ze strany levice a liberálů. Giertych sám prohlásil, že za protesty veřejnosti, mládeže a učitelských odborů proti němu ve skutečnosti stojí Svaz demokratické levice, případně další „levičácké“ kruhy, a homosexuální/pedofilní lobby.\n\nVe školství se snaží prosazovat konzervativní hodnoty (katolicismus, vlastenectví, rodina, tradice). Snažil se dokonce zavést předmět zvaný \"vlastenecká výchova\", po protestech veřejnosti pak vyčlenit dějiny Polska z hodin dějepisu do zvláštního předmětu, který by získal jednu hodinu týdně na úkor tělesné výchovy. Také zmínil plán zavést maturitu z náboženství, ale bez podrobností, jak by maturita měla vypadat – na školách se zatím náboženství vyučuje pouze formou katechismu.\n\nJak vidno výše, Giertych jako ministr plánoval prosadit řadu reforem zpřísňujících režim ve školství a výchovný charakter školy, avšak jeho možnosti byly původně velice omezené. Jediným větším úspěchem pro něj bylo, že prosadil, že od roku 2006/2007 mají mít všechny školní počítačové pracovny povinně nainstalovány program filtrující nevhodný obsah v Internetu. U řady svých plánů musel dokonce přislíbit, že je nebude realizovat, aby neohrozil schválení a stabilitu vlády. Situace se však radikálně změnila, když v říjnu 2006 vypukl jeden z největších skandálů novodobého polského školství.\n\n21. října 2006 spáchala sebevraždu čtrnáctiletá studentka gdaňského Gymnázia číslo 2. Smrt Ani, která si vzala život den poté, co byla před zraky celé třídy napadena a sexuálně ponižována 5 spolužáky, přičemž minimálně část akce byla nahrána na mobil, otřásla polským veřejným míněním. A stalo se tak zejména poté, když se postupně ukázalo, že násilí, kyberšikana a obtěžování studentek jsou na některých polských školách poměrně rozšířené jevy, které současné praktiky nepomáhaly vyřešit. To umožnilo Girtychovi přijít s programem nulové tolerance k násilí.\n\nTen přichází s posílením výchovných a represivních prvků ve školství, který by měl vyústit v rozsáhlé reformy školského systému: rozšíření pravomocí učitelů, zavedení školních uniforem a kamer do škol, zákaz mobilů na školách, vytvoření sítě zvláštních školních zařízení pro nepřizpůsobivé jedince, i v další změny, z nichž některé dříve Giertych plánoval, ovšem prosazoval by je velmi těžko. Snaha tyto změny prosadit zahájila v zemi žhavou diskuzi; zatímco liberálněji zaměření lidé odmítají zavádění represivních opatření jako populistická a někteří již vyšli demonstrovat do ulic, konzervativní Poláci, kteří žijí hlavně ve vesnických oblastech, právě liberály kritizují za neřešení současného stavu.\n\nGiertych s pomocí výše zmíněného případu získal na svoji stranu podporu polské veřejnosti a dosáhl hladkého schválení svého programu vládou. Problematické však může být prosazování změn zákonů souvisejících s reformou v polském parlamentu.\n\nMinisterstvo školství také pod vedením Giertycha začalo vytvářet seznamy doporučené četby pro polské základní a střední školství. Velkou vlnu kritiky rozpoutal fakt, že některé knihy klasické literatury od autorů jako Dostojevskij nebo Franz Kafka stáhlo ze seznamu doporučovaného učiteli; odůvodnilo tento krok ohrožením mravní výchovy mládeže a nevhodnými autory. Tyto knihy nahradí práce více patrioticky zaměřených autorů a slavných Poláků, mezi které se řadí například papež Jan Pavel II. Zde je ovšem nutno dodat, že dle ideje ministerstva může učitel přidat určitý počet dalších knih dle svého uvážení.\n\n\n"}
{"id": "99384", "url": "https://cs.wikipedia.org/wiki?curid=99384", "title": "Banderium", "text": "Banderium\n\nBanderium je čtvercový prapor většího vojenského seskupení, v čele s králem, knížetem nebo velmožem. Obvykle dosahoval značných rozměrů a typický pro něj byl na výšku protáhlý tvar. Právě velikost jej odlišuje od menší kornety.\n"}
{"id": "99387", "url": "https://cs.wikipedia.org/wiki?curid=99387", "title": "Volfštejn", "text": "Volfštejn\n\nVolfštejn je zřícenina hradu necelé 2 km jihozápadně od Černošína na jihovýchodním výběžku Vlčí hory ve výběžku katastrálního území Třebel v okrese Tachov. Od roku 1964 je chráněn jako kulturní památka.\n\nPrvní dochovaná písemná zmínka o hradu Volfštejně je z roku 1316, kdy ho obýval Beneda z Volfštejna (oddělená rodová větev pánů ze Svojšína a Třebele). Podle obloučkového lemu portálu ve věži se však dá soudit, že hrad byl postaven nad důležitou cestou vedoucí z Plzně do Chebu (konkrétně mezi Stříbrem a Planou) již v první polovině 13. století. Majitelé v roce 1460 přesídlili na Třebel a hrad byl již v roce 1527 zaznamenán jako zpustlý. Při dendrologickém výzkumu lešení nalezené při opravách velké věže bylo zjištěno, že jasany, použité na stavbu, byly pokáceny mezi lety 1260–1262.\n\nMalý hrad po stavební stránce zachovával sasko-hesenský princip. Půdorys Volfštejna měl tvar na jedné straně seříznuté čočky. Hrad obíhal parkán, který byl rozšířen na jihozápadě, kde se nacházela brána s padacím mostem. Na jižní straně stával dvoupatrový palác lichoběžníkového tvaru. Na nádvoří stály dvě menší budovy. Na severozápadní straně byla 2 m od hradební zdi postavena na nejvyšším místě věž kónického tvaru. Toho bylo docíleno postupným ubýváním zdiva na její vnější straně, protože uvnitř je průměr okrouhlé věže konstantní (asi 3 m). Vstupovalo se do ní zmíněným románským portálem ve výšce 12 m.\n\nNejvýznamnější dochovanou částí Volfštejna je 22 m vysoká věž. Z paláce zbyly necelé čtyři zdi v neúplné výšce a z menších staveb je již více patrná za pomoci obvodových zdí jen jediná. Na soustavných opravách zříceniny (spárování zdiva, rekonstrukce okna atd.) pracuje Spolek pro záchranu hradu Volfštejna.\n\nHrad je přístupný po žlutě značené turistické trase z Černošína do Třebele. Jižně od zříceniny se nachází přírodní památka Pod Volfštejnem a dále na sever pak přírodní památka Černošínský bor.\n\n\n"}
{"id": "99389", "url": "https://cs.wikipedia.org/wiki?curid=99389", "title": "Ephraim Kishon", "text": "Ephraim Kishon\n\nNarodil se v Budapešti v židovské rodině, jeho původní jméno bylo Ferenc Hoffmann. Za 2. světové války byl internován v táborech nucených prací, zachránil se útěkem z transportu do koncentračního tábora Sobibor. Po válce se vrátil do Budapešti, kde studoval dějiny umění a psal humoristické divadelní hry.\n\nV roce 1949 odešel z Maďarska do Izraele a změnil si jméno. Začal psát hebrejsky, spolupracoval s novinami a psal prózu, divadelní hry a filmové scénáře. Největšího úspěchu se jeho knihy dočkaly v německy mluvících zemích.\n\nIzrael opustil v roce 1981, kdy se přestěhoval se do Švýcarska. Tam zemřel roku 2005, jeho ostatky byly převezeny do Tel Avivu, kde byl pohřben na Trumpeldorově hřbitově.\n\nCelé dílo čítá kolem 50 titulů, byly přeloženy do více než 35 jazyků. Po roce 1989 je vydáván také v češtině:\n\nV Česku byly uvedeny komedie:\n"}
{"id": "99390", "url": "https://cs.wikipedia.org/wiki?curid=99390", "title": "Cedega", "text": "Cedega\n\nCedega (dříve známá jako WineX) je odnož Wine, vyvinutá společností TransGaming Technologies, která je vytvořena speciálně pro běh počítačových her, napsaných pro Microsoft Windows, pod operačním systémem Linux. Primární cíl je implementování rozhraní aplikačního programování DirectX. Aktuální verze je 7.1.1.\n\nCedega funguje na principu předplatného, aktuálně (leden 2008) se cena pohybuje kolem 5 dolarů za měsíc (minimální doba předplacení jsou 3 měsíce).\n\nWineX byl přejmenován na Cedega při vydání verze 4.0 22. června 2004.\n"}
{"id": "99391", "url": "https://cs.wikipedia.org/wiki?curid=99391", "title": "Útok na Pearl Harbor", "text": "Útok na Pearl Harbor\n\nÚtok na Pearl Harbor byl překvapivý úder japonského císařského námořnictva proti námořní základně Spojených států amerických v Pearl Harboru na Havajských ostrovech v neděli ráno 7. prosince 1941 (8. prosince v Japonsku). Cílem akce bylo vyřadit americké Tichomořské loďstvo v úvodu expanze Japonského císařství do zámořských území Spojeného království, Nizozemského království a Spojených států.\n\nŠest letadlových lodí viceadmirála Čúiči Naguma vyslalo ráno 7. prosince (Havajského času) dvě útočné vlny, čítající celkem 353 letadel, proti základně amerického Tichomořského loďstva v Pearl Harboru na Oahu. V přístavu bylo potopeno nebo poškozeno všech osm bitevních lodí kotvících v přístavu, avšak pouze USS \"Arizona\" a USS \"Oklahoma\" byly odepsány jako totální ztráta. Dále byly potopeny nebo poškozeny tři křižníky, tři torpédoborce, cílová cvičná loď a minonoska. Byla napadena i letiště na Oahu a zničeno 188 letadel a 155 dalších poškozeno. Celkem přišlo o život 2403 mužů a 1282 jich bylo zraněno. Japonci ztratili 29 letadel a pět miniponorek, 65 námořníků a letců bylo zabito nebo zraněno, jeden japonský námořník byl zajat.\n\nJaponcům se ale nepodařilo zničit ani jednu americkou letadlovou loď, neboť všechny byly v době útoku mimo přístav. Také přístavní zařízení včetně loděnic a nádrží paliva zůstalo téměř nepoškozeno, a tak Pearl Harbor mohl být i nadále využíván jako námořní základna. Jak se později během války ukázalo, tíha bojů měla ležet na letadlových lodích a bitevní lodě – které byly většinou (6 z 8) opraveny a opět zařazeny do služby – začaly ztrácet na důležitosti.\n\nDůsledkem tohoto útoku byl vstup USA do druhé světové války na straně spojenců a vyhlášení války Japonsku následující den. Dne 11. prosince 1941 vyhlásily Německo a Itálie válku Spojeným státům.\n\nDůvody, jež vedly Japonsko k útoku na Pearl Harbor, lze najít již v 19. století. Tehdy začalo císařství hledat nová území a kolonie. Roku 1874 podniklo Japonsko trestnou výpravu na Tchaj-wan a vynutilo si na Číně odškodné za vraždu japonských námořníků. Poté donutilo korejského krále umožnit přístup japonským obchodníkům do své země. Roku 1894 Japonci vpadli na Korejský poloostrov, z kterého vytlačili Číňany a obsadili jižní Mandžusko. Po této porážce byla Čína roku 1895 nucena Japoncům předat také ostrov Tchaj-wan. Roku 1904 napadli Rusko a podařilo se jim dobýt Port Arthur a porazit baltské loďstvo, které proti nim vyslal car Mikuláš II. Tato Pyrrhova vítězství však Japonsko stála kolem 200 000 mrtvých a zcela ho ekonomicky vyčerpala. Mír pomohl sjednat americký prezident Theodore Roosevelt.\n\nBěhem I. světové války bylo Japonsko na straně Dohody a roku 1920 získalo pod svoji správu Mariany, Karolíny a Marshallovy ostrovy. Během hospodářské krize došlo ke zhroucení mezinárodního obchodu, na kterém bylo Japonsko závislé. Pokud se tedy chtělo udržet mezi velmocemi, muselo Japonsko získat nové trhy a zdroje surovin. Proto začalo expandovat na sever. Prvním krokem byl Mukdenský incident z 18. září 1931, jenž poskytl záminku k obsazení zbytku Mandžuska a agresi vůči Číně. Když se Japonsko pokusilo v letech 1938 a 1939 zaútočit na SSSR, utrpěla jeho Kuantungská armáda dvě těžké porážky v bitvách v okolí jezera Chasan a v bitvě na řece Chalchyn.\n\nKdyž tedy myšlenka „útoku na sever“ nevyšla, obrátila se pozornost na jih. Roku 1940 vyhlásil americký prezident Franklin Delano Roosevelt zákaz vývozu železného šrotu do Země vycházejícího slunce. Od srpna 1941 se pokoušel japonský velvyslanec admirál Kičisaburó Nomura dojednat se státním tajemníkem Cordellem Hullem řešení. Japonsko požadovalo uznání „Velké východoasijské sféry společného rozkvětu“, což USA odmítaly. Na to Japonsko reagovalo 27. září 1940 vstupem do Paktu tří. V červenci 1941 japonská armáda obsadila Francouzskou Indočínu. F. D. Roosevelt nechal 28. července 1941, jako reakci na tento čin, zmrazit japonská aktiva v amerických bankách, uzavřít americké přístavy pro japonské lodě a spolu s Británií a Nizozemskem přerušit dodávky ropy pro Japonsko. Po zavedení embarga na ropu začalo Japonsko denně odčerpávat ze svých ropných rezerv 28 000 tun. Nyní muselo Japonsko ustoupit tlaku USA nebo zaútočit. Dne 17. října 1941 odstoupil premiér Fumimaro Konoe a na jeho místo nastoupil generál Hideki Tódžó. Ten se nebránil diplomatickému řešení, ale v případě neúspěchu byl odhodlán dosáhnout svých cílů pomocí vojenské síly.\n\nJaponští stratégové se možností leteckého útoku na zakotvené lodě v přístavu zaobírali minimálně od jara 1940. Námořní vojenské hry, které se konaly v dubnu a květnu 1940 ukázaly, že takový letecký úder může zajistit rozhodující vítězství.\n\nDne 11. listopadu 1940 vzlétlo z britské letadlové lodě HMS \"Illustrious\" jednadvacet letounů, jež zaútočily na italské loďstvo kotvící v přístavu Taranto. Podařilo se jim zasáhnout bitevní lodě \"Conte di Cavour\", \"Littorio\", \"Caio Duilio\", těžký křižník \"Trento\" a torpédoborec \"Libeccio\". Kromě toho byly zasaženy zásobníky ropy a hangáry hydroplánů.\n\nTento útok potvrdil admirálovi Isoroku Jamamotovi předchozí výsledky válečných her a proveditelnost útoku na Pearl Harbor. Zde se nalézala základna americké Tichomořské floty, jejíž součástí byly i letadlové lodě. Plánování se zúčastnil náčelník štábu Šigeru Fukudome, kontradmirál Takidžiró Óniši, fregatní kapitán Minoru Genda a Micuo Fučida. Hlavní problém představovala letecká torpéda Typ 91 Model 2, jež se při shozu potápěla do hloubky kolem 20 m, a tudíž by v Pearl Harboru uvízla na dně nebo předčasně explodovala. Požadavku potopení jen do 10 až 12 metrů bylo dosaženo přidáním dřevěných stabilizátorů. Datum útoku bylo stanoveno na 7. prosinec 1941 (8. prosinec japonského času).\n\nPřestože v té době už americká odposlechová služba zachytila všechny zásadní japonské depeše týkající se rozsahu a termínu japonského útoku, měla COMINT stanoveny jiné priority a k dekódování a překladu depeší šifrovaných klíčem JN-25 chyběly lidské zdroje. Souhrou vícero dalších okolností se ani další předešlé informace o japonském útoku vůbec nedostaly k admirálovi amerického vojenského námořnictva\nHusbandu Kimmelovi (ten byl označen Robertsovou komisí spolu s velitelem pozemních sil generálem Waltrem Shortem za hlavního viníka katastrofy, teprve v roce 1999 americký Senát očistil jeho s tím, že se k admirálovi nedostaly zásadní informace, které měl k dispozici Washington).\n\nÚderný svaz lodí viceadmirála Čúiči Naguma vyplul 26. listopadu 1941 z kotviště v zálivu Hitokappu na ostrově Iturup. Svaz se skládal ze šesti letadlových lodí (\"Akagi\" (vlajková loď admirála Naguma), \"Kaga\", \"Sórjú\", \"Hirjú\", \"Šókaku\" a \"Zuikaku\"), osmi tankerů, dvou bitevních lodí (\"Hiei\" a \"Kirišima\"), tří křižníků (těžké \"Tone\" a \"Čikuma\" a lehký \"Abukuma\"), torpédoborců (\"Isokaze\", \"Urakaze\", \"Tanikaze\", \"Hamakaze\", \"Arare\", \"Kasumi\", \"Kageró\", \"Širanui\", \"Akigumo\") a ponorek. 2. prosince obdržel Nagumo od Jamamota zprávu: \"„Niitakajama nobore 1208“\" (Vystupte na horu Niitaka 1208, 新高山ノボレ一二〇八). Tato zpráva potvrzovala 8. prosinec (japonského času) jako datum útoku na Pearl Harbor.\n\nDne 5. prosince zachytila americká odposlechová služba meteorologické hlášení „Higaši no kaze ame“ (Východní vítr, déšť), což byl japonský kód pro válku s USA. Vrchní velitel amerického námořnictva admirál Harold L. Stark, jenž obdržel hlášení o tomto hesle, mu nevěnoval náležitou pozornost. Druhý den byl zachycen a přeložen telegram určený velvyslanci Nomurovi. Tento se již dostal přímo k prezidentu Rooseveltovi. Protože admirál Stark byl v opeře, nechal prezident poradu na 7. prosinec.\n\n7. prosince ve 13:00 hodin (EST) měl předat velvyslanec Nomura japonskou nótu o vyhlášení války státnímu tajemníkovi Hullovi. Jelikož ale v danou hodinu nebyla nóta přeložena celá, podařilo se ji Nomurovi předat až ve 14:20, kdy už byl Pearl Harbor napaden.\n\nDne 7. prosince dosáhl japonský útočný svaz pozice , odkud měl být proveden útok na Pearl Harbor.\n\n\nNapadena nebyla pouze námořní základna, ale také tři letiště na ostrově (Kaneohe, Wheeler Field a Bellows Field). Na jejich obranu se podařilo postupně vzlétnout celkem čtrnácti stíhacím pilotům USAAF (ve strojích P-36 a P-40). Jako prvním se podařilo vzlétnout v 08:30 místního času poručíkům Kennethu M. Taylorovi a Georgi S. Welchovi.\n\n\n\nI přes zdrcující úspěch, jenž vyřadil námořní základnu na 6 měsíců, se Japoncům nepodařilo zničit ani jednu letadlovou loď, neboť všechny byly v době útoku mimo přístav. Vzhledem ke zhoršující se situaci v Tichomoří v době před japonským útokem, odpluly letadlové lodě USS \"Enterprise\" a USS \"Lexington\" kotvící v Pearl Harboru k ostrovům Midway a Wake, kam dopravovaly letecké posily. Ostatní letadlové lodě, USS \"Wasp\", USS \"Hornet\" a USS \"Yorktown\", se nacházely v Atlantiku. USS \"Saratoga\" kotvila v San Diegu. Díky tomu se pak tyto letadlové lodě zúčastnily bitvy v Korálovém moři a později bitvy u Midway.\n\nDíky tomu, že se Japonci po dvou úspěšných vlnách leteckých útoků stáhli a nerealizovali třetí vlnu, zůstala v Pearl Harboru použitelná infrastruktura i zásoby. V roce 1964 měl admirál Nimitz prohlásit, že ztráty lodí a životů by byly mnohem větší v případě, že by se americký svaz bitevních lodí pokusil postavit flotile rychlejších japonských letadlových lodí na širém moři.\n\nÚtok na Pearl Harbor měl zásadní vliv na vývoj II. světové války. Vedl k tomu, že prezident Spojených států amerických Roosevelt oznámil vyhlášení války Japonsku, čímž přerostl původně evropský konflikt v konflikt celosvětový.\n\n\n\n\n\n"}
{"id": "99397", "url": "https://cs.wikipedia.org/wiki?curid=99397", "title": "Medvěd kamčatský", "text": "Medvěd kamčatský\n\nMedvěd kamčatský (\"Ursus arctos beringianus\") je jeden z největších poddruhů medvěda hnědého.\n\nObývá Kamčatku, Mandžusko a Sachalin. Dorůstá délky až 2,5 metru (vzácně možná i více) a dosahuje váhy až 640 kilogramů, nicméně průměrná váha bývá výrazně menší a pohybuje se většinou v hodnotách do 360 kg. Je podobný medvědovi grizzlymu, jen má mírnější povahu. Disponuje poměrně širokou lebkou, u samců je maximálně dlouhá asi 403–436 mm a široká 258–277 mm, u samic dlouhá přibližně 372–386 mm a široká 216–242 mm. \n\nJeho hlavním zdrojem potravy jsou lososi každoročně táhnoucí ke svým trdlištím. Živí se i různými bobulemi a ořechy.\n\nMedvěd kamčatský je extrémně silný a odolný živočich. Má rychlé reakce a je velice pohyblivý. Jeho zuby překousnou jakoukoliv kost, jeho tlapy pohnou s balvany, vyšplhá se na téměř kolmý svah, vydrží hodiny sedět v ledové vodě. Je vynikajícím plavcem, na krátkou vzdálenost dožene koně, za den dokáže ujít až 100 kilometrů . Kvůli své hmotnosti ale špatně šplhá po stromech.\n\n"}
{"id": "99398", "url": "https://cs.wikipedia.org/wiki?curid=99398", "title": "Okolo Měsíce", "text": "Okolo Měsíce\n\nOkolo měsíce \"(1870, Autour de la Lune)\" je vědeckofantastický román francouzského spisovatele Julese Verna z jeho cyklu \"Podivuhodné cesty (Les Voyages extraordinaires)\". Jde dokonce o první Vernovou knihou, která vyšla česky, a to už v roce 1870. Jiné názvy českých vydání jsou \"Kolem měsíce\" nebo \"Cesta kolem Měsíce\".\n\nKniha bezprostředně dějově navazuje na autorův román Ze Země na Měsíc \"(1865, De la Terre à la Lune)\", kde jsou uvedeny další podrobnosti.\n\nKnihu \"Okolo Měsíce\" ilustrovali Émile-Antoine Bayard a Alphonse de Neuville\n\n"}
{"id": "99403", "url": "https://cs.wikipedia.org/wiki?curid=99403", "title": "Óscar Romero", "text": "Óscar Romero\n\nSvatý Óscar Arnulfo Romero y Galdámez (15. srpna 1917, Ciudad Barrios, San Miguel, Salvador – 24. března 1980) byl salvadorský duchovní, arcibiskup ze San Salvadoru (od února 1977), absolvent Gregoriánské univerzity v Římě.\n\nÓscar Romero je ztělesněním otevřené církve, která je blízká chudým a bojujícím proti bezpráví, kterou papež František prosazuje.\n\nRomero byl konzervativec odmítající teologii osvobození. Ale po vraždě svého přítele jezuity Rutilia Grande (zabit pravicovými teroristy, protože bránil právo rolníků na zakládání zemědělských družstev) začal ostře kritizoval porušování lidských práv v Salvadoru, ať už šlo o řádění armády nebo provládních „eskader smrti“. Také se postavil proti politice Spojených států podporující zabíjení rolníků a občanských aktivistů. Proamerický salvadorský tisk kritizoval takové postoje jako „podporu terorismu“. Když mu bylo vyhrožováno smrtí, odmítl přijmout nabídku na ochranu a neprůstřelné auto se slovy: „Dokud nebudete chránit můj lid, nemohu od vás přijmout ochranu.“ Poté propustil svého řidiče. Pro svou činnost byl nominován na Nobelovu cenu míru.\n\nSvou smrt Romero předpověděl několik dnů předtím, než se nastala: \nV březnu roku 1980 byl zastřelen, když sloužil mši v kapli nemocnice Boží Prozřetelnosti v San Salvadoru. Během jeho pohřbu, o šest dnů později, vybuchla před katedrálou bomba a odstřelovači rozmístění na střechách okolních domů zastřelili desítky věřících účastnících se obřadu. Jeho smrt byla jedním z aspektů, které roznítily salvadorskou občanskou válku.\n\nPřes pokusy stoupenců pravice zabránit zjištění viníků zločinu, bylo vyšetřování úspěšné. Zavražděn byl členy pravicové eskadry smrti vedené Roberto D'Aubuissonem, vůdcem salvadorské křesťansko-liberální pravice (strana ARENA). Ten akci naplánoval a mezi účastníky rozdělil úkoly. D'Aubuisson v průběhu vyšetřování obvinil z vraždy levici, tuto verzi podporovala armáda. A to i poté, co vyšlo najevo, že důkazy proti levici D'Aubuisson zfalšoval.\n\nÓscar Romero byl, před svou kanonizací, v Jižní Americe mnohými uznáván za neoficiálního svatého, přičemž ctěn a považován je i u protestantů a v anglikánské církvi. Tuto úctu oficiálně potvrdil papež František, který jej 23. května 2015 blahořečil a 14. října 2018 pak svatořečil.\n\n"}
{"id": "99410", "url": "https://cs.wikipedia.org/wiki?curid=99410", "title": "Karel Benedík", "text": "Karel Benedík\n\nKarel Benedík (6. listopadu 1923 Kozojídky – 17. ledna 1997 Veselí nad Moravou) byl český malíř a restaurátor.\n\nNejprve se vyučil malířem pokojů, poté vystudoval Akademii výtvarných umění v Praze a zaměřil se na restaurátorskou činnost. Od roku 1965 působil trvale na rodném Slovácku. Rodný kraj ho inspiroval při krajinomalbě, ale především při malbě portrétů a slováckých lidových krojů.\n\nJeho restaurátorské dílo zahrnuje například triptych stropu sněmovního sálu v kroměřížském zámku, fresky v knihovně a refektáři v klášteře Hradisko v Olomouci, nástěnné malby v lékárně v Uherském Hradišti či trojice oltářních obrazů v kostele Nanebevzetí Panny Marie v Kokorách.\n\nDále pak restauroval ve veltruském zámku sál Marie Teresie.\n\n"}
{"id": "99411", "url": "https://cs.wikipedia.org/wiki?curid=99411", "title": "Bažant", "text": "Bažant\n\nBažant je společné pojmenování pro 11 rodů hrabavých ptáků z podčeledě bažanti která je součásti čeledě bažantovitých.\n\nMístem původu bažantů je Čína a jihovýchodní Asie, odkud se pomalu šířili až do západních částí Himálaje a Malé Asie. V počátku prvního tisíciletí byli lidmi pomalu rozšiřováni do Evropy, kde jsou nyní nedílnou součástí volné přírody. Vyskytují se od pralesů v  tropické Asii až po lesy severní Evropy. Zdržují se nejčastěji na jejich okrajích hraničících s loukami nebo obdělávanými poli, v místech zarostlých bambusovým houštím nebo blízko vody na občasně zaplavovaných územích. Některé druhy bažantů byly dovezeny do Severní Ameriky, Austrálie i na Nový Zéland, kde se tito stali součásti místní fauny.\n\nV České republice se můžeme ve volné přírodě nebo ve voliérách nejčastěji setkat s těmito druhy: bažant obecný, bažant diamantový, bažant královský, bažant stříbrný a bažant zlatý.\n\nJsou to ptáci velcí od 30 cm až do 50 cm, přičemž zhruba 45 cm jsou dlouhá ocasní brka. U bažantů je až na rod Crossoptilon silná pohlavní dvoutvárnost, samci jsou zbarveni jinak než samice. Mimo pestřejších barev mají i delší ocasní péra či korunku z peří na hlavě. Okolo očí mají červeně zbarvenou masitou kožku, která se nazývá pouška. Zobák mají krátký, ale vždy robustní. Jejich nohy jsou silné s prsty přizpůsobenými k hrabání i chůzi po zemi, mnohdy mají na nohou ostruhy. Křídla mají poměrně krátká a zakulacená, nejsou dobří letci. Převážnou část života prožívají na zemi, některé druhy dokonce na zemi i hřadují. Při vyrušení vzlétnou většinou prudce a hlasitě, ale jen nevysoko a nedoletí daleko, často před nebezpečím prostě utečou do houští.\n\nJsou to všežravci, jejich hlavní potravou jsou všemožná semena a plody rostlin i stromů, včetně mladých výhonku a pupenů trav, bylin i dřevin. Sežerou také nezanedbatelné množství drobných živočichů které většinou vyhrabávají z měkké půdy nebo zpod spadaného listí.\n\nBažanti v průběhu roku žijí ve volných, různě početných hejnech. Jsou, až na rod Crossoptilon žijící v párech, převážně polygamní, kdy samec se páří se 2 až 8 i více samicemi. Před pářením probíhá obvyklý tok samců, předvádění naparáděného šatu i hlasitého volání, bývají často mezi nimi souboje o území i samice. Po spáření zájem samců upadá, o inkubaci vajec ve trávou vystlaném dolíku a další péči o vylíhlá mláďata se stará výhradně slepice. Mladá kuřata jsou druhý den schopna zobat a samostatně se živit, slepice je do doby než se zcela opeří zahřívá a ochraňuje před možnými predátory.\n\nBažanti patřili odedávna mezi lovnou zvěř, byli zabíjeni pro maso i pro svá krásná péra.\n\nHodně druhů bažantů, žijících v oblastech kde se zvířata hlavně loví a téměř nikdo se nestará o jejich přežití, se stává vzácnými, jejich početní stavy klesají. Podle Červeného seznamu IUCN jsou považovány za:\n\n\n"}
{"id": "99415", "url": "https://cs.wikipedia.org/wiki?curid=99415", "title": "Kunčice pod Ondřejníkem", "text": "Kunčice pod Ondřejníkem\n\nKunčice pod Ondřejníkem () je obec v okrese Frýdek-Místek. Žije zde obyvatel. Obec slouží jako rekreační oblast Ostravska.\n\nVe stříbrném štítě nad zeleným trojvrším se nachází volný červený ondřejský kříž přeložený vztyčeným zeleným kladivem a modrým květem lnu.\n\nList tvoří bílá žerďová část s volným červeným ondřejským křížem, přes který je položeno vztyčené zelené kladivo a modrý květ lnu se zeleným semeníkem, vlající část je zelená. Poměr šířky k délce je 2:3.\n\nKunčice pod Ondřejníkem byly založeny z příkazu Arnolda z Hückelswagenu, jenž sídlil na nedalekém hradě Hukvaldy. Vymýcení lesa a založení obce bylo zadáno jistému Kunzovi po roce 1281. Tento člověk, o kterém nejsou žádné bližší informace, dal této vesnici jméno a jeho potomci zde zastávali fojtský úřad.\n\nAsi sto let po vzniku obce byla založena skelná huť v místech, kde dnes stojí dnešní hostinec Na Huťařství. Tato sklárna se brzy stala slavnou pro své výrobky neobyčejné jakosti, vždyť ze zdejších talířů jedl sám arcibiskup olomoucký. Také se k ní váže první písemná zmínka o vesnici z roku 1581 ohledně každoroční daně olomouckému arcibiskupovi v podobě jednoho sta skleněných talířů. V průběhu 17. století význam sklárny upadal a přes veškeré snahy několika sklářských rodů počátkem 18. století zanikla. Roku 1707 zde byl otevřen hostinec, který zde stojí dodnes.\n\nPrávě zánik hlavního zdroje obživy Kunčičanů zapříčinil, že se zde začalo pěstovat soukenictví. Ani v tomto ohledu se obyvatelé nedali zahanbit, neboť kunčické sukno bylo mimořádně kvalitní a dlouho dokázalo vzdorovat tzv. „americké kúdeli“ jak místní nazývali bavlnu. Nicméně bylo soukenictví během druhé poloviny 19. století zatlačeno do pozadí.\n\nOkolo roku 1860 začínají vznikat v Kunčicích první šachty na těžbu železa, na které jsou místní spliže bohaté. Hornina, jejíž obsah železa se pohyboval kolem 20 %, se dovážela do hutí do nedalekého Frýdlantu a Čeladné. Koncem 19. století těžba železné rudy končí, přesně roku 1895, kdy byl uzavřen poslední důl na Humbarku.\n\nUstupující těžba uvolnila místo rozvoji turistického ruchu. První hosté začali přijíždět na „letní byt“ s dokončením tratě Bílsko-Kojetín v roce 1888, které do té doby řídce obydlenou horní část obce spojilo s průmyslovými městy severní Moravy a Slezska s Moravskou Ostravou v čele. Zprvu příslušníci vyšších tříd nejen ostravské společnosti přespávali v pronajatých pokojích ve skromných domech místních obyvatel, posléze začali v prostoru mezi kunčickým nádražím a dnešním Beskydským rehabilitačním centrem stavět své více či méně výstavné vily. Zvýšený pohyb lidí zaregistroval a využil majitel dvora Wernerovice Ferdinand Brázda. Na svém statku roku 1889 otevřel hostinec „Unter den Linden“ (Pod Lipkami) a koloniál pro potřeby přibývajících letních hostů. Po smrti Ferdinanda Brázdy roku 1896 jeho manželka Klaudie prodala dvůr s hostincem manželům Dočekalovým z Ostravy. Ti nechali po pravé stravě silnice z Frýdlantu postavit roku 1898 jednopatrový Hotel Skalku, budovu koupelen a celý prostor mezi těmito budovami parkově upravili. Nákladná výstavba přivedla majitele do dluhů a objekty byly ve dražbě roku 1902 prodány MUDr. Janu Mayi, který zde založil hornické sanatorium. Název Hotel Skalka přešel roku 1911 na zařízení o několik metrů dále po levé straně, kde provozovna funguje dodnes\n\nZanedlouho letní hosté začali stavět své vlastní rekreační objekty. Prvním z těchto domů byla „Villa Rosen“ rodinného přítele Brázdových Emila Christopha, mj. stavitele dřevěné kaple v areálu postavena roku 1897. Dnes na jejím místě stojí moderní budova Domu Pionýrů Frýdek-Místek z roku 1970, která však respektuje půdorys původní vily. Následovala vila Dominika Werlika (1898), vila pplk. Navrátila (1898), roubená vila stavitele Ferdinanda Tichého (1899), vila manželů Jurečkových (1899) a dnes neexistující Parmova vila (1899). V novém století se výstavba ještě zrychlila a slibný vývoj přerušila až první světová válka. Za všechny vily vybudované v této době lze uvést mimořádně hodnotný secesní dům „Waldhaus Glassner“ (1902) vrchního stavebního rady Carla Glassnera nebo dřevěnou vilu Šárka poslance a advokáte JUDr. Fajfrlíka dle návrhu Dušana Jurkoviče z roku 1903.\n\nPo skončení první světové války, v období konjunktury 20. let se znova začíná s výstavbou vil. Jedním z nejvýznamnějších a nejzámožnějších majitelů vil byl Ing. Dr. h. c. Edward Šebela, generální ředitel Vítkovické báňské a hutní společnosti, jenž zakoupil starší vilu Jana Jaterky s rozsáhlými pozemky, které byly roku 1926 parkově upraveny a vila nákladně přestavěna. Roku 1948 byla odkoupena státem. Roku 1960 byla znovu rozšířena jako Rekreační středisko karvinských elektráren. V dnešní době je v soukromých rukou a funguje jako penzion Karolina, avšak park okolo je opuštěn a zanedbán. Velmi zajímavou stavbou je také vila Dr. Ing. Rudolfa Zankla, generálního tajemníka a německého vedoucího Vítkovických kamenouhelných dolů. Má kruhový půdorys a osou domu je komín se středovým krbem. Postavena byla v roce 1928.\n\nNěkteří majitelé se sdružili již roku 1903 v Okrašlovacím spolku pro Velké Kunčice pod Radhoštěm. Výsledkem jejich činnosti byla stavba chodníku k nádraží, vybudování veřejného osvětlení v okolí lázní, otevření veřejného koupaliště a tenisových kurtů, které se nacházejí v areálu bývalého rekreačního střediska ČSD a hlavně výstavba a rekonstrukce dřevěného kostelíka roku 1931. Činnost spolku byla násilně přerušena po roce 1948, avšak roku 2010 byl obnoven pod názvem Okrašlovací spolek Rozhledna.\n\nDruhá světová válka proměnila lázně ve zotavovnu wehrmachtu. Po válce zde ještě existovala snaha obnovit lázně, avšak 1. března 1952 se lázně staly majetkem Československé republiky a staly se pobočkou Okresní nemocnice ve Frýdku-Místku, přičemž fungovaly jako porodnice. Kunčice se staly místem odborářské rekreace, svá střediska, buď nově postavená, nebo starší zestátněná, zde měly téměř všechny průmyslové podniky Ostravska, mládežnické organizace aj. Navíc proběhla masívní výstavba rekreačních chat, takže dodnes v letním období počet rekreantů převyšuje počet stálých obyvatel. Chaotická stavební činnost byla výrazně regulována v roce 1973.\n\n\n\n"}
{"id": "99416", "url": "https://cs.wikipedia.org/wiki?curid=99416", "title": "Mistrovství Evropy v ledním hokeji 1923", "text": "Mistrovství Evropy v ledním hokeji 1923\n\n8. mistrovství Evropy v ledním hokeji se konalo od 7. do 11. března v Antverpách v Belgii. Hrálo se za do té doby nejvyššího počtu mužstev. Pět reprezentačních celků se utkalo jednokolovým systémem každý s každým. Druhý titul titul mistra Evropy zde pro sebe získali hokejisté Švédska, kteří v této nebývalé konkurenci zůstali neporaženi.\n\nPro československé hokejisty začal turnaj utkáním právě se Švédy. Ještě několik minut před koncem obhájci evropského titulu vedli, ale přesto podlehli, což je poznamenali i do dalšího utkání. V něm nečekaně prohráli s mužstvem Francie. Výhra nad domácími Belgičany alespoň československému týmu zachránila možnost bojovat o třetí místo, které si pojistilo vysokou výhrou nad opět beznadějně posledními Švýcary. V turnaji nedošlo ani jednou na nerozhodný výsledek a jakýmsi neoficiálním finále se tak stal duel dosud neporaženého Švédska s Francouzi. Francie mohla být i přes prohru se svojí premiérou na hokejovém mistrovství Evropy spokojena.\n\n Francie – Belgie 4:1 (2:1, 2:0)\n7. března 1923 – Antverpy (Palais de Glace d‘Anvers)\nBranky: 1:0 Lacroix, 2:1 Quaglia, 3:1 De Rauch, 4:1 Quaglia - 1:1 Louette.\nRozhodčí: Walter von Siebethal (SUI)\n\n7. března 1923 – Antverpy (Palais de Glace d‘Anvers)\nBranky: 1:1 Svensson, 2:2 Molander, 3:2 Holmquist, 4:2 Svensson - 0:1 Jirkovský, 1:2 Hartmann.\nRozhodčí: Paul Loicq (BEL)\n\nČSR: Řezáč – Vindyš, Koželuh – V. Loos, Jirkovský, Šroubek – Hartmann.\n8. března 1923 – Antverpy (Palais de Glace d‘Anvers)\nBranky: 1:1 Louette, 2:1 Poplimont, 3:1 Louette – 0:1 Boissier, 3:2 Penchi.\nRozhodčí: Karel Hartmann (TCH)\n8. března 1923 – Antverpy (Palais de Glace d‘Anvers)\nBranky: 1:0 Svensson, 2:2 Molander, 3:2 Holmquist, 4:2 Molander – 1:1 Quaglia, 1:2 Quaglia, 4:3 Quaglia.\nRozhodčí: Walter von Siebethal (SUI)\n\n8. března 1923 – Antverpy (Palais de Glace d‘Anvers)\nBranky: 1:1 Pešek-Káďa – 0:1 Hassler, 1:2 Quaglia.\nRozhodčí: Paul Loicq (BEL)\n\nČSR: Stránský – Pešek-Káďa, Koželuh – V. Loos, Jirkovský, Šroubek – Vindyš, Hartmann.\n9. března 1923 – Antverpy (Palais de Glace d‘Anvers)\nBranky: 1:0 Svensson, 2:0 Svensson, 3:0 Lundell, 4:0 Holmquist, 5:0 Svensson, 6:0 Svensson.\nRozhodčí: Robert Lacroix (FRA)\n\n10. března 1923 – Antverpy (Palais de Glace d‘Anvers)\nBranky: 1:0 Maleček, 2:0 Loos, 3:0 Loos (Koželuh).\nRozhodčí: Albin Jansson (SWE)\n\nČSR: Stránský – Pešek-Káďa, Koželuh – V. Loos, Jirkovský, Šroubek – Vindyš, Maleček.\n10. března 1923 – Antverpy (Palais de Glace d‘Anvers)\nBranky: 1:2 Quaglia, 2:2 Quaglia, 3:2 Quaglia, 4:2 Quaglia – 0:1 Penchi, 0:2 Von Siebenthal.\nRozhodčí: Paul Loicq (BEL)\n\n11. března 1923 – Antverpy (Palais de Glace d‘Anvers)\nBranky: 1:0 Šroubek, 2:0 Maleček, 3:1 Hartmann, 4:1 Pešek:Kaďa, 5:2 Maleček, 6:2 Maleček, 7:3 Šroubek, 8:3 Maleček, 9:3 Pešek:Kaďa,10:3 Loos (Šroubek) : 2:1 Von Siebenthal, 4:2 Penchi, 6:3 Auckenthaler.\nRozhodčí: Paul Loicq (BEL)\n\nČSR: Stránský – Pešek-Káďa, Koželuh – V. Loos, Jirkovský, Šroubek – Vindyš, Maleček, Hartmann.\n11. března 1923 – Antverpy (Palais de Glace d‘Anvers)\nBranky: 1:4 Louette - 0:1 Molander, 0:2 Molander, 0:3 Holmquist, 0:4 Molander (Svensson), 1:5 Johansson (Molander), 1:6 Molander, 1:7 Lundell, 1:8 Lundell, 1:9 Molander\nRozhodčí: Karel Hartmann (TCH)\n1. Švédsko\nBrankář: Albin Jansson.\nObránci: Einar Lundell, Georg Johansson-Brandius.\nÚtočníci: Einar Svensson, Birger Holmqvist, Karl Björklund, Einar Molander, Torsten Tegner, Gustaf Johansson.\n2. Francie\nBrankář: Robert George.\nObránci: Pierre Charpentier, André Charlet, Jacques Chaudron, Philippe Payot.\nÚtočníci: Alfred de Rauch, Albert Hassler, Robert Lacroix, Jean-Joseph Monnard, Léonhard Quaglia.\n\n3. Československo\nBrankáři: Jaroslav Stránský, Jaroslav Řezáč.\nObránci: Otakar Vindyš, Karel Pešek, Valentin Loos.\nÚtočníci: Josef Šroubek, Jaroslav Jirkovský, Josef Maleček, Karel Hartmann, Karel Koželuh, Jan Hamáček, Miloslav Fleischmann.\n\n4. Belgie\nBrankář:Francois Verguet\nHráči: Charles van den Driessche, Paul Goemine, Jean Maurice Gossins, Henri Louette, Andre Poplimont, Pierre van Reyschoot, Louis de Ridder, Frederic Rudolph, Philippe van Volckxsom, Gaston van Volxem.\n\n5. Švýcarsko\nBrankář: Arnold Martignoni\nHráči: Mezzi Andreossi, Zacharias Andreossi, Fred Auckenthaler, Andre Boissiers, Hans Koch, Giuseppe Penchi, Walter von Siebenthal.\n\n"}
{"id": "99425", "url": "https://cs.wikipedia.org/wiki?curid=99425", "title": "Angličanka a vévoda", "text": "Angličanka a vévoda\n\nAngličanka a vévoda je francouzské filmové drama režiséra Erica Rohmera z roku 2001. Film se zakládá na skutečných událostech, vychází z autobiografické knihy Grace Elliotové \"Journal of My Life During the French Revolution\".\n\nLady Grace Elliott (Lucy Russell) přesídlila z lásky k vévodovi Orleánskému (Jean-Claude Dreyfus), bratranci Ludvíka XVI., z Londýna do Paříže. Časem se však vytratí láska a zbude „jen“ hluboké, platonické přátelství, které není zničeno ani odlišnými politickými postoji Grace a vévody. Lady Grace je totiž přesvědčená royalistka, zatímco vévoda je stoupencem revolučních idejí. Oba nejsou žádní dogmatici a lidskost jim je cennější než ideály. Tak jejich přátelství přetrvá i události roku 1789.\n\nKdyž se vévoda, člen Konventu, vysloví pro popravu svého královského bratrance, snaží se ho royalistka Grace ze všech sil od jeho záměru odvrátit - bez úspěchu. Jejich přátelství je vystaveno velké zkoušce, Grace navíc takřka přinutí vévodu, aby umožnil útěk do Anglie svému osobnímu nepříteli Champcenetzovi (Léonard Cobiant).\n\nVe zmatcích revoluce upadne Grace do smrtelného nebezpečí a jen na zásah samotného Robespierra unikne smrti. Vévoda naproti tomu skončí pod gilotinou. Ta nakonec čeká i Grace, ale Robespierova smrt přeruší jakobínskou Hrůzovládu a Grace přežije.\n\n\n"}
{"id": "99435", "url": "https://cs.wikipedia.org/wiki?curid=99435", "title": "Odčítání", "text": "Odčítání\n\nOdčítání je matematický pojem označující binární operaci opačnou k operaci sčítání.\n\nZápis odčítání se skládá ze tří částí:\nformula_1\nVýsledek odčítání se pak nazývá rozdíl.\n\nVýpočet rozdílu dvou čísel (tj. odčítání) je vlastně odpovědí na otázku „které číslo musím přičíst k menšiteli, abych dostal menšenec“. Na otázku „kolik jablek chybí do dvanácti, když jich mám sedm“ lze tedy najít odpověď výpočtem formula_5, číslo 5 je hledaný rozdíl.\n\nJak už z tohoto popisu vyplývá, není postavení menšence a menšitele při odčítání stejné - jejich prohozením nezískám stejný výsledek. Na rozdíl od sčítání tedy odčítání není komutativní operace.\n\nOperaci odečítání lze definovat na množinách přirozených, celých, racionálních, algebraických, reálných i komplexních čísel. Množina přirozených čísel není vůči operaci odčítání uzavřená – například rozdíl 2-3 není přirozené číslo. Pomocí operace odčítání lze rozšířit množinu přirozených čísel na čísla celá.\n\nNe každá podobná úloha má na každém číselném oboru řešení, například neexistuje žádné přirozené číslo formula_6.\n\nAby bylo možné odečíst libovolná dvě čísla, musí ke každému číslu formula_2 existovat opačné číslo (nebo v algebře obecněji opačný prvek) formula_8.\n\nPak lze říci, že rozdíl je totéž, jako součet menšence s opačným číslem k menšiteli:\nformula_9\nSpeciálně pro formula_10 dostáváme vztah\nformula_11.\nJako 0 si zde lze představit číslo 0 v běžném smyslu, na obecnější algebraické struktuře se jedná o neutrální prvek vzhledem k operaci sčítání.\n\nPro odečtení dvou racionálních čísel platí vzorec podobný sčítání zlomků:\n\nKomplexní čísla se odečítají zvlášť pro reálnou a zvlášť pro imaginární část - opět se jedná o obdobu sčítání:\n\n"}
{"id": "99439", "url": "https://cs.wikipedia.org/wiki?curid=99439", "title": "Malá Úpa", "text": "Malá Úpa\n\nMalá Úpa (německy \"\") je horská příhraniční obec výrazně rekreačního charakteru ve východních Krkonoších, známá také pod názvem Pomezní Boudy. Celé území obce se nachází v chráněné zóně Krkonošského národního parku. Nejvyšším bodem obce je Sněžka 1603 m, nejnižším bodem je místo, kde opouští území obce řeka Malá Úpa – 720 m. Obcí prochází silnice II/252 ke zdejšímu hraničnímu přechodu s Polskem. Název dala obci stejnojmenná řeka Malá Úpa, která na horním konci obce pramení a kousek pod dolním koncem se vlévá do Úpy. Žije zde  obyvatel.\n\n1566 První dřevaři dorazili do Malé Úpy i s rodinami v roce 1566 z Tyrolska, Korutan a Štýrska. Byli povoláni Kryštofem Gendorfem, který svým rozhodnutím na čas vyřešil zásobování dřevem stříbrných dolů v Kutné Hoře. Na Malé Úpě začalo kácení stromů, po kterém se v horské přírodě postupně objevovaly nové louky a pastviny.\n\n1567 První klausy (plavební přehrady) odbor­níci postavili už v roce 1567, velikou z roku 1575 zachycuje Hüttelova mapa Krkonoš. Holzknechti tehdy v Malé Úpě provozovali šest klaus a brzy vykáceli téměř všechny porosty. Přestože se později potomci alpských dřevařů věnovali především horskému zemědělství, udrželi v Malé Úpě dřevorubecké řemeslo celých 400 let.\n\n1748 Do katastru zapsána samostatná obec Malá Úpa.\n\n1769 V roce 1769 povolil majitel maršovského panství Josef Vilibald Shaffgotsch horalům, aby si v lokalitě Nové Domky založili nové louky a chalupy. Každý horal měl před i za chalupou k dispozici pás louky, a tak v krkonošské krajině vzniklo ojedinělé lánové uspořádání osady, které bývalo typické pro zemědělské kraje ve 13. či 14. století.\n\n1779 Místo na půli cesty mezi Spáleným Mlýnem a Pomezními Boudami se dnes jmenuje U Kostela, ale původní názvem byl Kuželiště (Kegelplan) podle tvarů složeného vytěženého dřeva. Důležité pro rozvoj místa bylo září 1779, kdy tudy na koni projel budoucí rakouský císař a český král Josef II. Horalům slíbil, že se zasadí o stavbu kostela, hřbitova a školy. Při cestě, která končila noclehem ve Spáleném Mlýně, ho doprovázel generál Laudon, hrdina známé zlidovělé písně.  Dne 12. září 1779 dorazil na koni přes Albeřice a Lysečiny do Malé Úpy a přenocoval v tehdejším Kneifelově, později Mohornově a dnes Spáleném mlýně. Horalům se podařilo získat od budoucího panovníka příslib vystavět v Malé Úpě kostel a založit farní lokálii, později povýšenou na farní úřad.\n\n1791 Byl vysvěcen dřevěný kostel sv. Petra a Pavla. Ten však po úderu blesku shořel a teprve zděný z roku 1805 se zachoval zhruba ve stejné podobě dodnes. Zůstal hlavní dominantou Malé Úpy.\n\n1797 První učitel Anton Rhuß nastoupil na Malou Úpu 1. října 1791, jen několik měsíců po vysvěcení dřevěného kostela. Po šesti letech výuky v provizoriu se v roce 1797 děti dočkaly vlastní školní budovy a kantor školního bytu. Škola stála naproti kostelu a přečkala v těsné blízkosti i jeho požár v roce 1805. Jak vypadala první školní budova nevíme, ale podle popisu byla prostou dřevěnou chalupou s jednou učebnou, velkou a malou místností pro rodinu učitele a nezbytným kravským chlévem. Už čtvrtý učitel Franz Schier si vymohl pozemek, který postupně on a jeho nástupci přeměnili na louku. Aby se v Malé Úpě kantoři uživili, museli vedle výuky dětí ještě hospodařit. Přitom tehdy do lavic jednotřídky zasedalo 170 žáků.\n\n1815 Počátky cestovního ruchu na české straně Krkonoš najdeme právě v Malé Úpě. Podle pověsti zapsané ve staré maloúpské kronice založili Hraniční (Pomezní) Boudy vyhnanstvím potrestaní rakouští šlechtici. Jeden z nich se prý jmenoval Hübner a v roce 1663 si vzal dceru místního uhlíře. Snad jejich potomek Stefan Hübner v roce 1815 přestavěl rodnou chlupu na hotel. Už v té době sem dovážel sudové maďarské víno ze sklepů poblíž Vídně. Hlavními hosty byli Němci ze sousedního Slezska, ale i z Pruska a Dolního Saska. Od roku 1815 se odtud konaly jízdy hostů na rohačkách. Na Hübnerovu boudu dojeli na saních tažených koňmi, po zábavě sjížděli rychle dolů do Kowar na saních rohačkách řízených místními horaly. Teprve mnohem později tuto atrak­ci zavedli i v jiných místech Krkonoš. V roce 1821 Stefan Hübner hotel rozšířil o taneční sál a místo pro vlastní kapelu. V tehdy nejlepším horském hotelu Krkonoš Hübnerově boudě pobývali významní hosté, například po vyhrané prusko-rakouské válce v roce 1866 korunní princ a pozdější pruský císař Friedrich. Do katastru obce patří část nejvyššího vrcholu na sever od Alp Sněžky a kolem Hübnerovy boudy vedla tehdy hlavní výstupová cesta.\n\n1841 Nejstarší celnice byla někde ve Smrčí, na Pomezní Boudy se přestěhovala až 1. listopadu 1841. Provizorně sloužila v již zaniklé Staré Pomezní boudě jen několik kroků od tohoto místa. V roce 1856 nechal majitel maršovského panství hrabě Berthold Aichelburg postavit u hranice nízké dlouhé stavení s valbovou střechou a c. k. celnímu a finančnímu úřadu dům pronajal. Brzy se sem přestěhovala z Karpacze i pruská celnice. Pod jednou střechou celní úřady vydržely jen do prusko-rakouské války v roce 1866. Pruská celní správa se tehdy vrátila do Kowar a teprve 15. srpna 1923 byla dokončena na německé straně nová celnice. To pomohlo k otevření hraničního přechodu pro automobily 1. července 1924. Nejtěžší a nejsmutnější byl pro celnici a celníky rok 1938. Fanatičtí sudetští Němci 20. září československý celní úřad napadli a stanici vypálili. Přitom zavraždili zraněného strážmistra Eduarda Šimana. Tato událost se stala záminkou pro stejně ubohou pomstu v roce 1945. U celnice byli Čechy 28. května bez soudu zastřeleni starosta Horní Malé Úpy Maximilian Ruse, bývalý starosta Dolní Malé Úpy Johann Tasler, učitel Josef Patzelt, náhodně vybraní občané August Bönsch, Friedrich Buchberger, Johann Kirchschlager, Rudolf Purmann se synem Hermannem a jeho kamarád z Vratislavi. Posledním dvěma chlapcům bylo 17 let. Hranice po válce zůstala uzavřená až do roku 1961. Současná společná česko-polská celnice je z roku 1963. K poslednímu uzavření hraničního přechodu došlo při vyhlášení výjimečného stavu v Polsku v roce 1980. Po deseti letech závoru osobně zvedl a přechod znovuotevřel prezident Václav Havel. Od 1. dubna 1994 byl obnoven i automobilový provoz.\n\n1868 Maloúpský občan a zakladatel dodnes stojícího hostince Pomezní bouda Hermann Blaschke postavil v roce 1868 na maloúpské části vrcholu Sněžky Českou boudu. I když ji už za dva roky prodal silnějšímu sousedovi z Pruské boudy Friedrichu Sommerovi, byla dlouho nejvýznamnějším hostinským podnikem na české straně hor.\n\n1875 Zlepšení podmínek dětem i učitelům přinesla výstavba nové školy v roce 1875. Stojí na stejném místě jako ta nejstarší, ale v domě je dnes ubytování pro hosty. S odchodem starousedlíků v obci skončila výuka v německém jazyce a výrazně poklesl počet žáků. Škola se přestěhovala na Pomezní Boudy 28. října 1948 a přes čtyřicet let děti chodily prvních pět a později čtyři roky do malotřídky v domě dnešního Bufetu na Pekárně. V roce 1990 obec pro školu získala pěkný dům v nejnižší části Pomezních Bud.\n\n1876 Poštovní úřad byl v Malé Úpě otevřen 1. 3. 1876 v již zaniklé chalupě u kostela. Bývalo zvykem, že sídlil v privátních domech, nejčastěji v chalupě poštmistra. Zpočátku poštovní posel jednou týdně vyzvedával poštovní zásilky na poště v Maršově a přinášel je do Malé Úpy. Už od 80. let 19. století poslové odnášeli poštu do Maršova a přinášeli zpět každý den, od roku 1914 dvakrát denně. Teprve 16. listopadu 1897 byl v Malé Úpě jmenován první listonoš Alfred Hoffmann, aby doručoval poštu do jednotlivých chalup. Od roku 1913 byl v obci jeden listonoš pro Dolní a jeden pro Horní Malou Úpu. Poštovní úřad sídlil v několika chalupách v okolí kostela, teprve během 2. světové války se přestěhoval na Pomezní Boudy. Po válce se na krátkou dobu vrátil ke kostelu, ale od roku 1950 je na Pomezních Boudách. V letech 1984 až 1992 se v návaznosti na ztrátu samostatnosti obce poštovní úřad jmenoval Pec pod Sněžkou 4. Proměnlivé jméno poštovního úřadu zachytilo v průběhu 127 let deset různých poštovních razítek. Úplně první vydrželo po celou dobu zdejší císařské a královské pošty v jednom provedení s dvoujazyčným KLEIN AUPA - MALÁ OUPÁ. Chyba v českém pojmenování Úpa na razítku vydržela až do roku 1920. Poštovna v České boudě na Sněžce byla sice otevřena roku 1899 na území Malé Úpy, ale spravovala ji pošta v Peci.\n\n1882 Naposledy se z Malé Úpy plavilo dřevo v roce 1882 ke sklárně v Temném Dole. Nespolehlivou dopravu dřeva po vodě nahradilo svážení na saních rohačkách. Během posledních dvaceti let 19. století majitelé panství Czernin-Morzinové postavili nejen v Malé Úpě desítky kilometrů sáňkařských cest. V létě a na podzim dřevaři připravili klády i metrové dřevo, které v zimě na saních svezli do údolí, odkud jej odvážely povozy a později nákladní automobily. Najednou zkušený dřevař na saních svezl až 3 kubíky dřeva, tedy přes 1500 kilogramů.\n\n1890 Původně se seno na půdu ukládalo po žebříku velkými vraty ve štítu, ale taková chalupa se v Malé Úpě nedochova­la. Zato tu najdeme 17 původních chalup s místní zvláštností - šindelovým seníkovým vikýřem. Dříve než v jiných částech Krkonoš, začali horalé s ukládáním sena skrz zvláštní vchod na půdu přímo ze svahu. Do krovu přidali menší stolici, na kterou zvedli čtyři krokve a pomocí latí a šindelové krytiny vytvarovali vlnovku, pod kterou se schovala vrata. Protože podobný typ vikýře nebyl nikde jinde v Evropě nalezen, říkáme mu maloúpský seníkový vikýř. V Malé Úpě býval téměř na všech chalupách, k tomu ještě na několika domech v Horních Albeřicích, Horních Lysečinách a ve dvou případech byl doložen i v Maršově. Teprve od konce 19. století se v Krkonoších uplatnil seníkový vikýř se sedlovou střechou, který se stal součástí většiny zdejších chalup. Zvětšil půdu o pracovní prostor, kde si hospodář ukládal pomůcky a i v Malé Úpě většinou nahradil starší šindelový typ vikýře. Přesto je maloúpský vikýř významným přínosem zdejších horalů krkonošské lidové architektuře. S rozvojem turistiky a pronajímáním pokojů pro hosty horalé ubrali na půdě místo pro seno a vestavěli sem obytné místnosti. Hlavní pokoj uprostřed prosvětlili předním sedlovým vikýřem, který často zrcadlově kopíroval seníkový vikýř na druhé straně střechy. Dvě stovky prázdných maloúpských chalup po vyhnání původních obyvatel v letech 1945 a 1946 zachránili chalupáři z různých míst Čech. Čtyřicet „nepotřebných“ chalup bylo zbořeno, některé domy v 70. a 80. letech 20. století při rekreačnímu tlaku ztratily autentickou podobu, přesto zůstala Malá Úpa nejvýznamnějším souborem horské lidové architektury v Krkonoších.\n\n1899 Na konci 19. století chovali v Malé Úpě tisíc krav, v roce 1945 nejméně 550, po vystěhování původních obyvatel postupně chov dobytka skončil.\n\n1945 Na konci druhé světové války došlo v masivu Sněžky k nejznámějšímu leteckému neštěstí v Krkonoších. Do povědomí lidí se zapsalo hlavně tím, že trosky letadla pokrývaly část úbočí Obřího hřebene celých 53 let a sedm měsíců. V únoru 1945 Rudá armáda obklíčila Wroclaw (Breslau) a Němci odtud letecky evakuovali zraněné vojáky. Dne 23. února 1945 se letadlo Junkers typu JU-52/3m g4e pilotovaném Emilem Hannemannem a druhým pilotem Albertem Linkem se letadlo dostalo do silné sněhové bouře a ve čtyři hodiny ráno letadlo narazilo do Sněžky na úbočí Obřího hřebene jen těsně pod Traversem. Podle rozbitého prostředního motoru, letadlo pravděpodobně narazilo čelně do svahu. Ještě ten den vyrazili z Malé Úpy chlapi s rohačkami, aby každý naložil jednoho mrtvého vojáka a svezl ho na maloúpský hřbitov. Vojáci byli pohřbeni ve dvou řadách na hřbitově vlevo od vchodu. Lidovým spolkem pečujícím o německé válečné hroby byly v červnu 2002 ostatky 23 vojáků exhumovány a poté uloženy na německém vojenském hřbitově v Brně. Identifikace podle osobních vojenských známek potvrdila totožnost i počet mrtvých vojáků uvedených v maloúpské matrice v tužkou psaném seznamu stvrzeném razítkem farnosti. Zbytky letadla jsou uloženy v Infocentru v Malé Úpě a také u zídky hřbitova sv. Petra a Pavla. Poblíž místa havárie letadla JU 52 na Obřím hřebenu v masivu Sněžky umístila Hradní společnost Aichelburg v roce 2001 u chodníku Traverz českou a německou pamětní desku.\n\n1946 Od dubna do listopadu 1946 bylo přes sběrný tábor v Kalné Vodě u Trutnova vystěhováno převážně do západní zóny Německa v sedmi transportech skoro tisíc obyvatel Malé Úpy. S sebou si mohli vzít podle upřesnění od 30 do 75 kilogramů osobních věcí. V Malé Úpě smělo zůstat 14 dřevařských rodin, které si svůj zkonfiskovaný majetek později koupily zpět. Důsledek úplné výměny obyvatel je dodnes patrný ve snížení osídlení horské obce na desetinu, přerušení hospodářské, kulturní a společenské kontinuity. Velký dopad má vyhnání horských hospodářů na stav kulturní krajiny. Od roku 1990 starousedlíci a jejich potomci do starého domova pravidelně přijíždějí. Zástupci obce a krajanů společně několikrát projevili přání vzájemného usmíření.\n\n1948 Až do roku 1948 pak bylo místo U kostela přirozeným centrem Malé Úpy. Navíc tu měli ještě faru, poštu, sídlo lesní správy a hostinec. Po roce 1948 se úřadování přeneslo na Pomezní Boudy, kam vedla hlavní silnice.\n\n1961 Byl postaven první vlek, U Kostela 1000 – Renerovky, v Malé Úpě byl postaven v sezóně 1961/1962. Na patce je vytesáno: „Provedl kolektiv socialistické práce Průmstav Pardubice 30.11.1960“.\n\n1990 Při prvních svobodných volbách v roce 1990 byla samospráva obnovena a obec si zřídila vlastní obecní úřad.\n\n2008 Otevření Pohádkové stezky\n\n2010 Otevření sjezdovky Pomezky. Lyžování na kilometr dlouhé a šedesát metrů široké sjezdovce si skvěle vychutnají zejména začínající a středně pokročilí carvingoví lyžaři. Ve skiareálu Pomezky si návštěvníci Malé Úpy zalyžují na jedné z nejvýše položených červených sjezdovek v České republice.\n\n2014 Otevření Galerie Celnice – nejvýše položené galerie v Čechách\n\n2016 Otevření pivovaru Trautenberk\n\n\nMalá Úpa je výchozím bodem pro výstup na Sněžku, která je z Pomezních Bud vzdálena 8 km. Díky své poloze přímo na hranici je také výchozím místem pro objevování Polska.\n\nV zimě se lyžuje ve dvou skiareálech Pomezky a U kostela. Provozovatelem celého skiareálu je SKiMU. Kromě sjezdového lyžování je populární běžecké lyžování, skialpinismus, sněžnice a sáňkování.\n\nV létě se největší oblibě těší Pohádková stezka s deseti zastaveními s pohádkami od spisovatelky Marie Kubátové. Děti putují mezi obživlými postavami a plní úkoly, za které obdrží na Infocentru v Malé Úpě odměnu.\n\nPomezní sedlo ve výšce 1 050 m nad mořem je atraktivním cílem pro silniční i horské cyklisty.\n\n\n"}
{"id": "99446", "url": "https://cs.wikipedia.org/wiki?curid=99446", "title": "Valentin Loos", "text": "Valentin Loos\n\nValentin „Vilda“ Loos (13. dubna 1895 Praha – 8. září 1942 Praha) byl český lední hokejista a fotbalista. V hokeji získal s mužstvem Československa dva tituly mistra Evropy a další medaile. Od roku 1920 do roku 1927 včetně nechyběl na žádném velkém mezinárodním turnaji, jehož se národní mužstvo zúčastnilo.\n\nNarodil se v rodině holešovického řezníka Františka Loose (1858–1911) a jeho manželky Barbory, rozené Linhartové (1863–??). Byl nejmladší ze tří dětí. Bratr Josef Loos (1888–1955) byl též hokejista a pozdější předseda hokejového svazu.\n\nPovoláním byl bankovní úředník. Dne 23. února 1920 se v Praze oženil s Růženou Annou Matoušovou (1895–??). \n\nZemřel náhle, na srdeční mrtvici.\n\nValentin Loos začínal s hokejem po vzoru svého staršího bratra Josefa v tehdejší SK Slavii Praha. Na rozdíl od něj však reprezentoval až po první světové válce nově vzniklé Československo. Společně hráli v reprezentaci na Letních olympijských hrách v roce 1920 (zde Čechoslováci získali bronzové medaile), které byly posléze prohlášeny též za první mistrovství světa. Hrál také na prvních zimních olympijských hrách o čtyři roky později, ale hlavní medailové úspěchy získal na mistrovstvích Evropy. Reprezentoval ve 27 zápasech, v nichž vstřelil 12 gólů.\n\nHrál za SK Slavia Praha. Reprezentoval Československo ve fotbalu na Pershingově olympiádě v roce 1919.\n"}
{"id": "99447", "url": "https://cs.wikipedia.org/wiki?curid=99447", "title": "Red Hot Chili Peppers (album)", "text": "Red Hot Chili Peppers (album)\n\nRed Hot Chili Peppers je debutové album kalifornské rockové skupiny Red Hot Chili Peppers, v USA vydaná 10. srpna 1984 pod labelem EMI. Album produkoval Andy Gill (ex Gang of Four). Deska je taky jediná, na které hraje původní kytarista Jack Sherman.\n\nRed Hot Chili Peppers měli smlouvu s EMI record na desku. Kytarista Hillel Slovak a bubeník Jak Irons však byly také členy skupiny What Is This?, které podpsala prioritní nahrávaní s MCA dva týdny před RHCP. Na desce tedy hraje na kytaru Jack Serman a bubnuje Cliff Martinez (ex Wairdos).\n\nNahrávání alba nebyl úplně plynulý proces. Andy Gill totiž posouval kapelu do rádiového zvuku, což se nikomu z kapely nelíbilo. V Kiedisově autobiugrafii Scar Tissue píše o momentu kdy Andy k songu \"Police Helicopter\" napsal do svých zápisek \"shit\". Kiedis měl přitom \"Police Helicopter\" jako oblíbený song, který ztělesnoval, živost, ostrost a energii kapely.\n\nPo vydání desky se kapela vydala na turné (za kterého dostal každý člen 500 $). Kapela si nesedla s kytaristou Shermanem a jelikož ani deska \"Squeezed\" od What Is This? neměla velký úspěch, Hillel Slovak se vrátil a slyšíme ho už na druhé desce Freaky Styley.\n\nDeska Red Hot Chili Peppers vyšla i přes nespokojenost kapely s produkcí. Neuspěla v americkém žebříčku Billboard 200. Úspěchem ale bylo nasazení singlů do MTV, kde si kapela získala první fanoušky. Kritiky na desku byly smíšené - zatímco někteří desku chválili (Spin), někteří byli hodně zklamání (Stephen Thomas Edlewine - Allmusic - \"jejich energie a zápal se nepovedl přenést do alba\"). Do roku 2007 se nakonec prodalo 300 000 kusů.\n\nBonusová písně z remasterované edice z roku 2003\n\n\n\n\n"}
{"id": "99449", "url": "https://cs.wikipedia.org/wiki?curid=99449", "title": ".eh", "text": ".eh\n\n.eh je internetová národní doména nejvyššího řádu původně určená pro Západní Saharu, která je ovšem okupovaná Marokem, takže doména nebyla přidělena.\n\n"}
{"id": "99450", "url": "https://cs.wikipedia.org/wiki?curid=99450", "title": ".kp", "text": ".kp\n\n.kp je internetová národní doména nejvyššího řádu určená pro Severní Koreu.\n\n"}
{"id": "99452", "url": "https://cs.wikipedia.org/wiki?curid=99452", "title": "Mother's Milk", "text": "Mother's Milk\n\nMother's Milk je čtvrté studiové album kalifornské skupiny Red Hot Chili Peppers. Bylo vydáno v srpnu 1989 a prodalo se ho přes 2 miliony kusů.\n\nAlbum vyšlo rok po smrti bývalého kytaristy Hillela Slovaka, který se předávkoval heroinem. Ze skupiny kvůli tomu odešel bubeník Jack Irons. Na tomto albu je poprvé nahradil na kytaru John Frusciante a na bubny Chad Smith.\n\nVšechny skladby napsali Flea, Anthony Kiedis, John Frusciante a Chad Smith, pokud není uvedeno jinak.\nbonusové písně na remasterované verzi z roku 2003\n"}
{"id": "99454", "url": "https://cs.wikipedia.org/wiki?curid=99454", "title": ".bv", "text": ".bv\n\n.bv je internetová národní doména nejvyššího řádu určená pro Bouvetův ostrov. Ten je ovšem neobydlený a navíc je norským teritoriem, je pro něj tedy teoreticky připravena norská ccTLD .no.\n\n"}
{"id": "99457", "url": "https://cs.wikipedia.org/wiki?curid=99457", "title": "Their Satanic Majesties Request", "text": "Their Satanic Majesties Request\n\nTheir Satanic Majesties Request je album skupiny Rolling Stones vydané v roce 1967. Jde o první album kapely, které bylo vydáno celosvětově ve stejném formátu. Nahrávání alba bylo zkomplikováno soudními procesy se členy kapely za držení drog. Mick Jagger byl odsouzen na tři měsíce a Keith Richards na rok, ale po protestech byli brzy propuštěni. Album nebylo dobře přijato. Bylo považováno za špatně koncipovaný pokus předčit album \"Sgt. Pepper's Lonely Hearts Club Band\" skupiny Beatles. Album \"Their Satanic Majesties Request\" se umístilo druhé na americkém a třetí na britském hudebním žebříčku. Z počátku se album prodávalo dobře, ale jeho komerční úspěch později prudce klesal. Odpověď publika a sílící odmítání květinové síly Jaggerem a Richardsem mohly pro Stones znamenat bod zlomu.\nV roce 1968 se Stones mohli vrátit k tvrdému, energickému blues, které je proslavilo v začátcích jejich kariéry.\n\nNázev alba je hříčkou s textem „Her Britannic Majesty requests and requires…“, který je obsažen v britských pasech.\n\nNení mnoho alb, na která se sneslo tolik kritických a rozporuplných ohlasů, jako na tento psychedelický úlet Rolling Stones. Jedni ho odmítají jako nezdařený pokus o stounovského Seržanta Pepře, jiní jsou naopak fascinováni vynalézavými aranžemi, které dokázaly spojit africké rytmy nebo mellotrony s orchestrální hudbou. Ve studiu skupina doposud, ani nikdy poté, tolik nezariskovala jako při práci na tomto albu. To je možná také důvod, proč zůstalo nedoceněno a zavrhováno puritánskými posluchači, kteří očekávali, že Rolling Stones zůstanou natrvalo ve svých zajetých, blues-rockových kolejích. Neprávem. Dobrá poloviny materiálu na této desce je velmi kvalitní, zejména píseň „She's a Rainbow“ s nádhernými melodiemi klavíru a smyčců, rytmická „Citadel“, zamlžená až snová „In Another Land“ (vůbec první autorská skladba Billa Wymana, který v ní i zpívá) nebo temná, skličující vypalovačka „2000 Light Years from Home“, jejíž děsivou atmosféru vytvořil Brian Jones pomocí syntezátorů. Příčina negativního ohlasu tohoto alba je tak v tom, že obsahuje i několik slabých skladeb, zejména nekonečný psychedelický jam „Sing This All Together (See What Happens)“. Celkově se ale jedná o dobrou desku, která se jen nevyvarovala některých zbytečných „uměleckých“ přikrášlení. Tato zkušenost byla pro skupinu nicméně důležitá, neboť již v následujícím roce se vrátila zpět ke svým hudebním kořenům a dala vzniknout dalším fascinujícím nahrávkám.\n\nAutory jsou Mick Jagger a Keith Richards, pokud není uvedeno jinak.\n\n\n"}
{"id": "99467", "url": "https://cs.wikipedia.org/wiki?curid=99467", "title": "Lov", "text": "Lov\n\nLov v biologii a etologii je chování predátora. Lovem živočich usmrcením jiného živočicha získává potravu k zachování vlastního života. (Přežití jednoho živého organismu je závislé na usmrcení jiného živého organismu.) Lovený živočich je označován jako kořist.\n\nV lidské praxi je lov (v myslivosti také hon či honba) činností, při které je pronásledováno zvíře za účelem:\n\nU sportovních nebo rekreačních lovů se může objevovat fenomén sabotáže lovů, kdy jednotliví „sabotéři“ zvířata záměrně plaší a ženou od lovců.\n\nV moderní době bývá lov pro trofeje často zakazován. Ovšem úplný zákaz trojfejního lovení zvířat snižuje biodiverzitu.\n\nV současnosti tento termín označuje legální lov zvěře, který je v souladu se zákony, v opačném případě jde o pytláctví. Lovená zvířata se označují podle výčtu v Zákoně o myslivosti jako zvěř.\n\nPočátky lovu lze hledat v dobách paleolitu, kdy ještě znamenal pro člověka hlavní druh obživy. Vedle lovu zvěře se paralelně rozvíjel lov ryb - rybolov a lov drobných ptáků - čižba. Pochopitelně pro pravěké lovce byla atraktivní hlavně velká zvířata jako mamuti, zubr, los, pratur, sob, jelen, pižmoň apod. V neolitu přestává být lov hlavním zdrojem potravy díky rozvoji pěstování zemědělských plodin a počátkům rolnictví. Z odchytu zvířat se postupně vyvíjí pastevectví. V této době je domestikován kůň a pes. Jako lovecké zbraně se používaly zpočátku patrně hlavně kyje, pěstní klíny, oštěpy a vrhací hole. Později vývoj dospěl k dokonalejším zbraním jako luk se šípy, harpuna, prak, bumerang, nůž, sekera nebo vrhač oštěpů. Zbraně byly opatřovány různě opracovanými hroty z pazourků kostí nebo parohů. Časté bylo využití různě konstruovaných pastí (vrše, smyčky, oka, sítě, stupky, tlučky...). V dnešních primitivních loveckých kulturách je běžné i použití otrávených šípových hrotů, foukaček s otrávenými šipkami, omamných (jedovatých) návnad nebo lepu. Analogicky lze předpokládat jejich použití i na konci paleolitu a zejména v mezolitu a neolitu.\n\nLov probíhá na území, které je označováno jako honitba. Předmětem mysliveckého hospodaření - plánování, chovu spjatého s péčí o zvěř a konečně lovu - jsou druhy ptáků a savců vymezené zákonnými předpisy označované jako zvěř. Po celou historii myslivosti se paralelně vyvíjela také čižba, která se ovšem zaměřovala na lov drobných ptáků (většinou neřazených mezi zvěř). Česká myslivost užívá velké množství krásných slangových výrazů tzv. \"mysliveckou mluvu\". Mnohé myslivecké zvyky a obyčeje jsou vyjádřením úcty k ulovené zvěři. Lov v moderním pojetí slouží převážně k redukci stavů zvěře (zbavené v našich podmínkách do značné míry přirozených nepřátel). Společné lovy, zejména drobné zvěře, jsou také společenskou záležitostí.\nAktivní lov při němž dochází k vyhánění nebo štvaní zvěře bývá označován také jako hon (dříve se používalo slovo honba či, zejména při použití koní a psů, také štvanice).\nV rámci myslivosti se lov zvěře dělí podle počtu lovců na lov osamělý nebo lov společný nebo podle cíle (lov odchytem, lov odstřelem). Zvláštními druhy lovu jsou sokolnictví, norování a fretkování využívající spolupráci lovce a speciálně vycvičeného zvířete (psa, fretky, dravého ptáka.) Mezi osamělé způsoby lovu spárkaté zvěře odstřelem patří čekaná, šoulačka a vábení. Společný lov spárkaté zvěře odstřelem lze rozdělit na nátlačku, naháňku a nadháňku s množstvím variací dle terénu, počtu lovců a druhu lovené zvěře.\nDrobná zvěř se loví nejčastěji ploužením, kruhovou lečí a naháňkou. Většinou se loví postupně na v různých částech honitby označovaných jako leče.\n\nJako lov se též dá nazvat způsob získávání potravy (potravová strategie) jiných živočichů než člověka, typicky šelem a dravců, ale i jiných taxonomických tříd (ryby, hmyz a další).\n\nJejich metody k úspěšnému lovu jsou různé; zahrnují mimo jiné:\n\nVztah mezi lovícím a loveným živočichem je většinou ve velmi citlivé negativní zpětné vazbě, kdy nadměrná převaha jedné z těchto dvou stran vyvolá nepříznivé podmínky pro pokračování v tomto trendu a stabilizaci stavů „dravce a kořisti“.\n\n"}
{"id": "99470", "url": "https://cs.wikipedia.org/wiki?curid=99470", "title": "Hasič", "text": "Hasič\n\nHasič (od roku 1953 do roku 1989 požárník) je označení zejména pro příslušníka nebo zaměstnance Hasičského záchranného sboru anebo člena jednotky sboru dobrovolných hasičů. Tato definice vychází z vyhlášky \"o organizaci a činnosti jednotek požární ochrany\", avšak označení \"hasič\" se vžilo i pro členy sboru dobrovolných hasičů jakožto pro členy pobočného spolku. Tyto sbory se na rozdíl od jednotek požární ochrany nepodílejí na likvidaci požárů, ale zajišťují například kulturní akce nebo soutěže pro děti s hasičskou tématikou. (viz kapitola Hasiči v Česku)\nMnožný výraz hasiči je zjednodušené pojmenování pro všechny \"jednotky požární ochrany\" (tzv. JPO) a jejich členy, zaměstnance nebo příslušníky. Hasiči, vykonávající službu jako své hlavní povolání, se nazývají profesionální. Naopak hasiči vykonávající službu jako své vedlejší povolání nebo zcela dobrovolně, se nazývají dobrovolní hasiči. Občas se lze také setkat s výrazem \"poloprofesionální\".\n\nKromě hašení požárů zasahují hasiči obvykle také při dopravních nehodách, úniku nebezpečných látek, v případě povodní, jiných živelních pohrom, ekologických haváriích, technické pomoci a jiných mimořádných událostech jako například ochrana obyvatelstva (krizové řízení, evakuace, zajištění náhradního ubytování, dekontaminace atd.). Mimo to se hasiči věnují prevenci na úseku požární ochrany, např. požární ochrana staveb nebo v rámci spolupráce s Ministerstvem školství zvyšují povědomí o ochraně člověka při mimořádných událostech.\n\nJakýsi základ hasičského sboru lze hledat již ve starověkém Římě. Tamní hasičský sbor se skládal z asi 500 otroků. Poté byla požárnická odbornost zapomenuta a v případě požárů se hašení účastnili všichni obyvatelé měst. Avšak také vznikala nová protipožární opatření, jedním z nevýznamnějších bylo oddělení kuchyně od hlavní části stavby. Teprve na začátku 19. století se začaly opět formovat požární sbory, avšak na principu dobrovolnosti.\n\nV České republice spoluracují profesionální a dobrovolné jednotky, které mají nedílnou roli v boji proti požárům, záchraně lidských životů a řešení jiných mimořádných událostí. V roce 2017 byli dobrovolní hasiči povolání k 31,3% zásahů z celkového počtu 125 974. Zbylých 68,7% bylo čistě v rukách jednotek profesionálních. Vysílání jednotek mají na starosti krajská operační střediska, která se zpravidla řídí stanoveným plánem plošného pokrytí.\n\nPro účely plošného pokrytí se jednotky požární ochrany dělí do několika kategorií:\nTzv. plošné pokrytí je právní předpis, který je vydáván příslušným krajským úřadem po konzultaci s Hasičským záchranným sborem České republiky. Tento předpis vyhodnocuje požární a jiná rizika v daných oblastech a naopak stanovuje určitou ochranu, včetně dojezdových časů jednotek apod. Díky tomuto požárnímu poplachovému plánu je dosaženo včasného příjezdu hasičů a je zajištěno dostačující pokrytí.\n\nNejzákladnějšími náležitostmi každé kategorie jsou doba výjezdu, minimální počet členů a techniky a území, ve kterém jednotka zpravidla působí.\n\nDoba výjezdu je pro každou kategorii stanovena následovně:\nJednotky sboru dobrovolných hasičů podniku (kat. JPO VI) jsou v poslední době hojně nahrazovány tzv. požárními hlídkami.\n\nNapříklad jednotka zařazená v kategorii JPO II/2 má tyto povinnosti:\n\nNázvy jednotek požární ochrany jsou vždy ustálené, mnohdy se však užívá jejich zkrácený výraz:\n\nTísňovým voláním se rozumí vůbec základní možnost přivolání pomoci při mimořádné události. Telefonicky lze pomoc Integrovaného záchranného systému v České republice přivolat na následujících číslech:\nV roce 1991 Rada Evropských společenství vydala rozhodnutí č. 91/396/EEC ze dne 29. července 1991 o zavedení jednotného evropského čísla tísňového volání, to připadlo na telefonní číslo:\n\nTato linka byla úspěšně implementována do provozu v roce 2008, od té doby zajišťuje nepřetržitou pomoc ve všech členských státech Evropské unie, Evropském hospodářském prostoru a ve Švýcarsku. Rozhodnutím vlády byl k příjmu tísňového volání na lince 112 určen Hasičský záchranný sbor. Telefonní centra jsou v rámci České republiky navzájem hlasově a datově propojena a jsou vzájemně plně zastupitelná. V případě přetížení nebo výpadku v jednom kraji jsou hovory automaticky přesměrovány na další telefonní centra tísňového volání 112, aniž by to volající poznal na rychlosti nebo kvalitě odbavení.\n\nDobrovolní hasiči vykonávají tradičně i jiné činnosti, nežli ty související s bojem proti požárům, záchranou lidských životů a nebo řešením mimořádných událostí. Jsou často nedílnou součástí kulturního života v obci (hasičské plesy, zábavy a oslavy) i života sportovního (soutěže s hasičskou tématikou). Nejvýznamnějším z mnoha hasičských spolků je \"Sdružení hasičů Čech, Moravy a Slezska\" (IČO: 00442739) od nějž se odvíjí jednotlivé pobočné spolky jako je například \"SH ČMS – Sbor dobrovolných hasičů Česká Lípa\". (IČO: 48282570). SH ČMS je hlavním propagátorem a organizátorem požárního sportu v České republice.\n\nZáměna pojmů \"jednotka sboru dobrovolných hasičů\" a \"sbor dobrovolných hasičů\", je častá. Tyto dva subjekty jsou úzce spjaty například lidmi, kteří působí v jednotce a zároveň ve sboru, prostory (sbor často působí ve zbrojnici jednotky) atd. Je však nutno zdůraznit rozdíl mezi jednotkou požární ochrany a pobočným spolkem, není totiž podmínkou, aby jednotka byla vůbec spjata se sborem.\nPrávní souvislost mezi těmito subjekty neexistuje. Sdružení hasičů Čech, Moravy a Slezska je dle zákona zproštěno využívat příponu z. s. (zapsaný spolek).\n\nDalším spolkem, který v oblasti požární ochrany působí je např. \"Česká asociace hasičských důstojníků, z. s.\" (IČO: 65469062). Tento spolek se podílí na odborné přípravě příslušníků a členů jednotek v oblasti požární ochrany.\n\nHasič, který pracuje především v uhelných dolech, je tzv. zmahač ohňů. Pracovní náplní je prevence a likvidace záparů, případně již vzniklých požárů způsobených samovznícením uhlí.\n\n\n\n"}
{"id": "99471", "url": "https://cs.wikipedia.org/wiki?curid=99471", "title": "Spiklenci slasti", "text": "Spiklenci slasti\n\nSpiklenci slasti je film režiséra Jana Švankmajera z roku 1996. Je to hořká fraška, rozebírající různé bizarní fetišistické sexuální praktiky několika postav proplétajících se příběhů.\n\n"}
{"id": "99472", "url": "https://cs.wikipedia.org/wiki?curid=99472", "title": "Diův chrám v Olympii", "text": "Diův chrám v Olympii\n\nDiův chrám v Olympii byl hlavní a největší chrám ve starověké Olympii. V chrámu byla umístěna kultovní socha Dia od sochaře Feidia - jeden ze sedmi divů světa (viz). V současné době je budova v troskách. Socha se nedochovala.\nÚzemí Olympie bylo vždy územím víceméně neutrálním a nikdy nemělo významnou hospodářskou či politickou moc. Bylo spíše shromaždištěm s konáním známých her. Stejně tak v 5. stol. př. n. l., kdy došlo ke stavbě chrámu, bylo dostatečně vzdáleno jak od řecko-perských válek, tak od vzájemných půtek mezi řeckými městskými státy. Zatímco Athény byly vypleněny a bez peněz, Delfy se připojily k Peršanům, Olympie zůstala netknutá. Proto se zde nerušeně mohla realizovat umělecká generace začátku pátého století.\n\nZeus byl jako vládce oblohy a všehomíra dlouho uctíván pod širým nebem a v Olympii dlouho nebylo Diova chrámu, pouze oltáře zhotoveného z popela předešlých obětišť. Je však možné, že archaický chrám bohyně z 6. stol. př. n. l byl původně zasvěcen Diovi, a až po postavení nového chrámu začátkem 5. století byl zasvěcen Héře. Klasický Diův chrám byl postaven v letech 468 - 456 př. n. l. na zbytcích jiných staveb. Je dokladem architektury a sochařství počátků klasického období antického Řecka. Architektem byl Libón z Élidy. Autory výzdoby ve štítech byli podle Pausania Alkamenés (západní štít) a Paiónios (východní štít). Sochu Dia zhotovil, jak již bylo řečeno, Feidiás kolem roku 430 př. n. l. Do vybudování Parthenónu byl největším řeckým chrámem. Důvod vybudování tak nákladné stavby patrně souvisí s vítěznou válkou města Élidy proti městu Skillus.\n\nRoku 373 př. n. l. byl chrám těžce poškozen silným zemětřesením zejména na průčelní straně, která musela být obnovena. Olympijský kult a slavnosti si udržely značnou proslulost v období hellénismu i za římských dob a o celý komplex včetně chrámu bylo dobře pečováno. V roce 290 n. l. byl chrám opět poškozen zemětřesením a opět nákladně opraven. Za doby Byzantské říše byla roku 394 socha odvezena do Konstantinopole a v pozdější době se chrám zřítil. Jeho trosky byly překryty nánosy řeky Alfeios a v nich se uchovala část výzdoby chrámu, kterou tak dnes můžeme obdivovat. Části stavby byly také zabudovány do pozdějších hradeb.\n\nDiův chrám v Olympii byl vybudován v přísném dórském stylu a dosahoval délky 27 metrů. Stylobat (svrchní deska stupňovitého podkladu) byl o rozměrech 64,12 x 27,68 m. Měl 34 dórských sloupů po obvodu, z toho šest v průčelích (peripteros hexastylos), které byly 10,51 m vysoké (podle jiných zdrojů 20,13 m). Vnitřní svatyně (náos) měla zdi po celé délce stran a její průčelí byla uzavřena portálem se dvěma dórskými sloupy (distylos in antis). Vnitřní prostor byl rozdělen na tři místnosti: vlastní svatyni (cella), předsíň (pronaos) a zadní předsíň (opisthodomos). V předsíní byly umísťovány votivní dary a vítězové Olympiád zde byli obřadně odměňováni věnci. Zadní předsíň sloužila jako přednáškový sál. Po umístění Feidiovy sochy byl prostor svatyně rozdělen tak, aby vymezil přístup k soše a místa odkud ji lze pozorovat. Bazének s olejem měl konzervovat slonovinové součásti sochy. (viz nákres průřezu chrámem (externí odkaz))\n\nPoužitým materiálem pro stavbu byl místní hrubozrnný vápenec se štukovým povlakem. Krytina a sochařská výzdoba byly vyhotoveny z mramoru pocházejícího z ostrova Paros.\n\nDiův chrám v Olympii je také prvním známým příkladem architektonické (respektive sochařsko-architektonické) soutěže v historii.\n\nSochařská výzdoba byla umístěna v obou štítech a v metopách vlysu nad oběma vnitřními portály. Venkovní dórský vlys byl bez reliéfu. Byla osazena roku 456 př. n. l. Vzhledem k velké výšce jejího umístění mohla být zpracována ve velkých plochách, ale z dochovalých zbytků je patrné, že je, podobně jako na Parthenónu, zpracována do detailů. Těla i obličeje postav byly značně individualizovány. Tato individualita se však pozdějším vývojem ztrácí. Mužské postavy jsou v uvolněném postoji s vahou na jedné noze, což dokládá posun této výzdoby od archaických děl.\nVe štítu nad hlavním vstupem byla zobrazena chvíle před osudným závodem Pelopa a Oinomaa. Byli zde seřazení závodníci, v centru postava Dia a v rozích místní božstva. Kompozice byla statická ale působivá. Významu výjevu mohl porozumět jen ten, kdo znal celý příběh. Pelops porazil v závodu spřežení Oinomaa, který přitom zahynul, a stal se pánem Oinomáových držav, což bylo právě údolí Alfeia s územím Olympie. Možná že výjevem byl naznačen i nárok nad celým poloostrovem Peloponésos pojmenovaným po Pelopovi.\nV protilehlém štítu je zobrazeno veselí na svatební hostině Lapithů a kentaurů, která se postupně mění v boj (kentauromachie). Apollón výjev povzneseně pozoruje ze středu štítu. Zobrazení ovládá prudký pohyb, tak jako na dřívějších štítech zobrazujících boj. Postavy mají v obličejích výrazy bolesti i zběsilosti. Poselství této scény v kontextu Olympie lze interpretovat jako obraz neshod mezi řeckými obcemi a přítomnost Apollóna, který konflikt urovnal, pak poukazuje na mírotvornou úlohu Olympie. Postavou pozorující zápas mezi Lapithy a kentaury však může být i mladý Héraklés, který také s kentaury bojoval a má spojitost s Olympií. Pak by se jednalo o splynutí dvou příběhů v novou verzi.\n\nNa metopách vnitřního vlysu byly zpodobněny činy Héraklovy od zabití nemejského lva po prolomení zdí Augiášova chlévu. Poslední úkol se vztahoval právě k místu, kde byl chrám postaven. Héraklův výraz tváře se mění od úkolu k úkolu a vyjadřuje tak jeho pocity.\n\n\n"}
{"id": "99474", "url": "https://cs.wikipedia.org/wiki?curid=99474", "title": "Kartografie", "text": "Kartografie\n\nKartografie je umění a věda zabývající se tvorbou a zpracováním map.\n\nOSN definuje kartografii jako vědu o sestavování map všech druhů a podle OSN zahrnuje veškeré operace od počátečního vyměřování až po vydání hotové produkce.\n\nMezinárodní kartografická asociace (\"ICA\") definuje kartografii jako umění, vědu a technologie vytváření map, včetně jejich studia jako vědeckých dokumentů a uměleckých prací.\n\nČSN definují kartografii jako vědní obor zabývající se znázorněním zemského povrchu a nebeských těles a objektů, jevů na nich a jejich vztahů ve formě kartografického díla a dále soubor činností při zpracování a využívání map.\n\nGeoinformační definice zní: Kartografie je proces přenosu informací, v jehož středu je prostorová datová báze, která sama o sobě může být považována za mnohovrstevný model geografické skutečnosti. Taková prostorová datová báze je základnou pro dílčí kartografické procesy, pro něž čerpá data z rozmanitých vstupů a na výstupu vytváří různé typy informačních produktů.\nZemě, kterou si běžně představujeme jako kouli, je ve skutečnosti na pólech poněkud zploštělá. Poloměr v rovníkové rovině je 6378 km, poloměr v rovině, která prochází oběma póly, je 6356 km. Lépe než jako kouli, je tedy možné popsat Zemi jako rotační elipsoid. Problematikou volby referenčních ploch a jejich vzájemných zobrazení se zabývá matematická kartografie.\n\nZemská osa, kolem níž se Země otáčí, je myšlená přímka, kolmá k rovině rovníku, procházející středem Země a oběma zeměpisnými póly.\nZeměpisné póly jsou myšlené body na severní a jižní polokouli, kde zemská osa protíná povrch Země. Na severním zeměpisném pólu se Země otáčí proti směru, na jižním po směru pohybu hodinových ručiček.\n\nA — střed Země; B — zemská osa; C — poledník; D — protipoledník poledníku C; C—D — poledníková kružnice; E — rovina proložená zemskou osou; F — rovník; G — rovina kolmá k zemské ose proložená středem Země\nProložíme-li rovinu zemskou osou, dostaneme na obvodu zeměkoule, kde tato rovina protíná její povrch, myšlenou kružnici, kterou nazýváme poledníková kružnice. Polovina této kružnice je poledník. Kterýkoliv poledník je nejkratší spojnicí protilehlých pólů po povrchu Země a určuje proto vždy směr na zeměpisný sever a jih. Poledník, který prochází určitým bodem na zeměkouli, nazýváme místním poledníkem pro tento bod. Protilehlá polovina poledníkové kružnice je protipoledníkem místního poledníku.\nPoledník, který prochází londýnskou hvězdárnou v Greenwichi, je obvykle považován za základní (nultý) poledník, a nazývá se greenwichský základní poledník. Pootočíme-li poledníkovou kružnici tohoto poledníku kolem zemské osy vždy o jeden stupeň, dostaneme celkem 180 poledníkových kružnic, což je 360 poledníků. Tyto poledníky jsou číslovány od základního poledníku směrem na východ i západ. Protipoledník základního poledníku má tedy číslo 180.\nRozdělíme-li úhlovou vzdálenost mezi dvěma sousedními poledníky na 60 stejných dílků (minut) a každým tímto dílkem vedeme další poledník, dostaneme minutové poledníky. Obdobným dělením vzdálenosti mezi minutovými poledníky dostaneme 60vteřinových poledníků.\n\nProložíme-li rovinu kolmou k zemské ose středem zeměkoule, dostaneme po obvodu Země, kde tato rovina protíná její povrch, myšlenou kružnici — rovník. Rovník dělí zeměkouli na severní a jižní polokouli. Délka rovníku, který je nejdelší kružnicí na zeměkouli, je přibližné 40 000 km.\n\nRovnoběžka je kružnice, která vzniká, protneme-li zemský povrch rovinou kolmou k zemské ose. Nejdelší rovnoběžkou je tedy rovník. Délka rovnoběžek se zkracuje od rovníku k pólům. Rovnoběžky leží ve směru východ — západ a protínají se proto s poledníky vždy v pravém úhlu.\nRozdělíme-li kterýkoliv poledník ze středu Země na 180 stupňů a body, jež jsme takto získali, proložíme rovinami kolmými k zemské ose, vznikne protnutím těchto rovin s povrchem Země 180 rovnoběžek, 90 na severní a 90 na jižní polokouli. Rovnoběžky jsou číslovány od rovníku směrem k pólům. Rovník je pokládán za nultou rovnoběžku, póly jsou devadesátými rovnoběžkami.\nRozdělíme-li úhlovou vzdálenost mezi dvěma sousedními rovnoběžkami na 60 stejných dílů (minut) a vedeme těmito dílky roviny kolmé k zemské ose, dostaneme minutové rovnoběžky. Rozdělíme-li vzdálenost mezi dvěma sousedními minutovými rovnoběžkami na dalších 60 stejných dílků (vteřin), získáme obdobným způsobem vteřinové rovnoběžky.\n\nZeměpisnými souřadnicemi rozumíme poledníky a rovnoběžky. Každý bod na povrchu Země leží na průsečíku některého poledníku a některé rovnoběžky. Chceme-li určit polohu některého bodu na povrchu Země pomocí zeměpisných souřadnic, označíme ji číslem rovnoběžky a číslem poledníku, které tímto bodem procházejí. Používáme k tomu číslovaní ve stupních, minutách a vteřinách.\nVzdálenost rovnoběžky udávaného bodu od rovníku nazýváme zeměpisnou šířkou, a to severní (s. š.), je-li udávaný bod na sever od rovníku, a jižní (j. š.), je-li na jih od rovníku.\nVzdálenost poledníku udávaného bodu od nultého poledníku nazýváme zeměpisnou délkou, a to východní (v. d.), je-li udávaný bod na východ od základního poledníku, a západní (z. d.), je-li na západ od základního poledníku.\nJako první se zpravidla uvádí zeměpisná šířka a jako druhá zeměpisná délka. Lze také použít písmen, které vycházejí z anglosaského značení základních zeměpisných směrů, to jest N pro sever, E pro východ, S pro jih a W pro západ. Pak by údaj příslušné polohy vypadal např. následovně: N 60°00'08\" — E 82°33'14\".\nČísla poledníků a rovnoběžek bývají vyznačeny na okrajích map. Celé stupně bývají označeny číselně, minuty zpravidla graficky po desítkách, vteřiny se téměř vždy musí odměřovat.\nK různým účelům mohou být na mapách zakresleny jiné než zeměpisné souřadnicové systémy, které lze použít k více či měně přesnému určovaní poloh příjemcem, který má k dispozici mapu se stejným souřadnicovým systémem nebo kódem.\n\nProtneme-li povrch Země rovinou, která prochází středem Země, vytvoří nám průsečnice této roviny s povrchem zeměkoule takzvanou velkou kružnici. To znamená, že velkými kružnicemi jsou mimo jiné i všechny poledníkové kružnice a rovník. Naprosto však není podmínkou, aby roviny velkých kružnic byly kolmé k zemské ose.\n\nProtneme-li povrch zeměkoule rovinou, která neprochází středem Země, vytvoří nám průsečnice této roviny s povrchem zeměkoule takzvanou malou kružnici. To znamená, že malými kružnicemi jsou také všechny rovnoběžky kromě rovníku.\n\nLoxodroma je křivka na povrchu zeměkoule, která protíná všechny poledníky pod stejným úhlem. Je-li tento úhel nulový nebo má 90°, je loxodroma uzavřenou kružnicí. Loxodromami jsou tedy všechny poledníky a všechny rovnoběžky včetně rovníku. Je-li úhel mezi loxodromou a poledníky větší než 0° a menší než 90°, je loxodroma spirálou, která obtáčí zeměkouli a končí v zeměpisných pólech.\nOrtodroma je nejkratší spojnice dvou míst na zeměkouli vedená po jejím povrchu. Ortodroma je kratší část velké kružnice, která prochází oběma body, jež chceme spojit. Protíná poledníky pod různými úhly s výjimkou případů, kdy se jedná o část rovníku nebo poledníku.\n\nSkutečný tvar Země je příliš složitý na to, aby byl se všemi svými deformacemi matematicky popsán. Pro účely kartografie jej proto nahrazujeme referenční plochou.\nVlastnosti referenční plochy jsou:\nTypy referenčních ploch:\nNejpřesnější aproximace zemského povrchu. V kartografii kvůli těžké matematické popsatelnosti většinou nahrazován jinými referenčními plochami. V současné době je průběh geoidu znám s přesností v řádech 0,1 – 1 m. (neustále\nse zpřesňuje).\n\nPoměrně dobře vystihuje tvar Země. Matematicky je relativně snadno definovatelný.\nExistuje řada různých elipsoidů, které se liší svými parametry:\nTypy elipsoidů:\nVzhledem ke složitější geometrii se nepoužívá.\nJe definován poloosami a,b. Dvouosý elipsoid, vzniká rotací elipsy kolem vedlejší poloosy.\nPodle aproximace zemského povrchu ho dělíme na:\na) Zemský elipsoid (aproximace genoidu)\nStřed Zemského elipsoidu je totožný s hmotným středem země (geocentrem).\nJeho malá poloosa je totožná se středem rotace.\nb) Referenční elipsoid (aproximace části genoidu)\nStřed Referenčního elipsoidu není totožný se středem Země. Na vybraném území aproximuje lépe než Zemský elipsoid.\n\nMá větší odchylky od geoidu než elipsoid, ale má jednodušší matematickou definici. Proto se koulí mnohokrát elipsoid nahrazuje se zachováním objemu, plochy a přepočtením poloměru podle aritmetického průměru poloos elipsoidu.\n\nV matematické kartografii představuje rovina cílovou plochu, na kterou\nzobrazujeme rovinu mapy.\nJe to tečná rovina v daném bodě. Používá se jen pro zobrazení malých území (20 x 20 km), jinak vznikají velké výškové a polohové odchylky.\nReferenční rovina nebere v úvahu zakřivení Země.\n\nSkutečný, zcela holý povrch Země bez objektu, ale se všemi svými nerovnostmi včetně hladin moří, nazýváme topografickou plochou.\nSouhrn všech terénních útvaru na topografické ploše, jako jsou jezera, řeky, sněhové a ledové pláne, lesy, pole, včetně všech objektů, jako jsou silnice, železnice, města, hrady apod., nazýváme topografickou situací.\nMapa je zmenšený rovinný geometrický obraz, získaný některou zobrazovací metodou - projekcí celého zemského tělesa, anebo jeho částí - generalizací horizontální i vertikální členitosti zemského povrchu s vyznačením situace a průběhu komunikací a jiných technických děl, porostů, kultury a osídlení, domluvenými značkami.\nDo mapového obrazu jsou zahrnuté jen jevy, které mají význam pro uživatele mapy a jsou zobrazitelné ve stanoveném zmenšení. Když jde o kolmý průměr obrazu zemského povrchu do jedné horizontální roviny, potom tento zvláštní případ mapy nazýváme plánem. Jeho obsah se zkreslením rychle rostoucím od jeho středu, prakticky omezuje jen na malé území.\nObsáhlý soubor map vybudovaný na základě různých územních zájmů a potřeb kulturně vyspělého státu, můžeme roztřídit z různých hledisek: podle původu, podle účelu a obsahu, podle měřítka.\n\nformula_1\n\nMěřítko mapy lze vyjádřit různými způsoby:\nJe to nejčastěji používaný způsob. Měřítko mapy 1:100 000 je poměr, který nám říká, že vzdáleností na mapě se mají ke vzdálenostem ve skutečnosti v poměru 1:100 000; 1 cm na mapě představuje tedy 100 000 cm, to je 1 km ve skutečnosti.\n\nMěřítko bývá na mapě zpravidla vyjádřeno také graficky. Úsečky grafického měřítka představují vzdálenosti na mapě, čísla u těchto úseček vzdálenosti ve skutečnosti.\nNa některých mapách bývá měřítko vyjádřeno přesným přirovnáním vzdáleností na mapě k vzdálenosti ve skutečnosti, např. 1 cm = 5 km.\n\nMapa zaujímá ve společnosti významné místo. Je důležitým činitelem ve vědě a výzkumu, školství, kultuře, hospodářství, plánování, statistice, výstavbě, obchodě, dopravě, zemědělství, turistice, při obraně státu a při vzdělávání vůbec.\nZe všech těchto kritérií je možné rozdělovat mapy podle účelu, jaký mapy plní. V oblasti dopravy můžeme členit mapy na železniční, silniční, letecké, vodní.\nZ hlediska geometrické přesnosti a stupně generalizace mapového obsahu je nejobvyklejším rozdělením map podle měřítka. Měřítko už udává uživateli bez podrobnějšího zkoumání, jaké asi možnosti mapa poskytuje v informativním i konstrukčním použití a zpravidla se dá z ní usuzovat i původ mapy.\nGeografická síť referenčního elipsoidu, anebo referenční koule promítnutá anebo zobrazená na rovinu, válec anebo kužel, dává na zobrazovacích plochách charakteristické obrazy geografické sítě, které se liší na první pohled.\nS ohledem na velké množství projekcí je účelné a potřebné, aby se zobrazovací metody roztřídily - klasifikovaly. Roztřídit je můžeme podle různých kritérií. Především je můžeme klasifikovat podle:\nProjekce třídíme na:\nPravé projekce podle zobrazovacích ploch dělíme na:\n\nPravé projekce v normální poloze jsou geometricky jednoduše definované. Obrazy rovnoběžek jsou funkce zeměpisných šířek a obrazy poledníků jsou funkcí zeměpisných délek. Pravé projekce můžeme dále třídit na\nPerspektivní projekce jsou takové, ve kterých obrazy geografické sítě získáme na zobrazovacích plochách promítnutím ve smyslu deskriptivní geometrie.\nNeperspektivní projekce jsou takové, ve kterých obrazy geografické sítě nemůžeme získat žádným promítnutím, ale konstruujeme je na zobrazovacích plochách na základě zvolených geometrických a matematických podmínek.\nNepravé projekce jsou taková zobrazení v poloze normální, ve kterých obrazy rovnoběžek jsou funkcí zeměpisných šířek, jako při pravých zobrazeních, ale obrazy poledníků jsou funkcí zeměpisných šířek a délek. Obrazy rovnoběžek budou mít tedy vzhled jako u pravých projekcí, ale obrazy poledníků budou čáry vyššího stupně (elipsy, sinusoidy, křivé čáry ap.). Mají význam jen v kartografické praxi.\nDělení projekcí podle polohy zobrazovací plochy rozlišujeme při promítání na rovinu a na ostatní zobrazovací plochy\n\nV případě roviny rozeznáváme následující polohy\n\nV případě kuželu, anebo válce rozeznáváme polohy\n\nS ohledem na polohu středu promítání třídíme perspektivní projekce na:\n\nPři zobrazování referenční plochy (koule, elipsoidu...) na zobrazovací plochu (rovina, kužel, válec), dochází nevyhnutelně ke zkreslení některých zobrazovaných parametrů.\nPodle charakteru zkreslení dělíme kartografické projekce na:\n\nV azimutálních projekcích je zobrazovací plochou rovina.\nStřed promítání je ve středu Země. Všechny ortodromy se jeví na mapách této projekce jako přímky. (Ortodroma je čára, jejíž rovina prochází středem Země. Když střed promítání je ve středu Země a je totožný s rovinou ortodromy, nutně se tato zobrazuje na gnómonických mapách jako přímka).\nObrazy poledníků jsou přímky sbíhající se v bodu dotyku, obrazy rovnoběžek jsou koncentrické kružnice se středem v pólu (bod dotyku).\n\nPólová gnomonická projekce je projekce ortodromická, protože ortodroma se na ní zobrazuje jako přímka. To se s výhodou používá na zakreslení průběhu ortodromy do map jiných projekcí tak, že zeměpisné souřadnice podrobných bodů ortodromy odčítáme na mapě v gnómonické projekci a vyneseme je do mapy jiné projekce. Spojením těchto bodů dostáváme průběh ortodromy.\n\n\"Zobrazovací rovnice:\"\n\nStřed promítání je v opačném pólu, než je pól, ve kterém se dotýká Země zobrazovací rovina. Je tedy vzdálený od zobrazovací roviny ve vzdálenosti 2R. Patří mezi projekce pravé, perspektivní.\n\n\"Zobrazovací rovnice:\"\n\nObrazy poledníků jsou přímky sbíhající se v pólu (bodě dotyku), obrazy rovnoběžek jsou koncentrické kružnice, se středem v tomto bodu. Obraz geografické sítě je tedy podobný gnomonické polární projekci. Délkové zkreslení ve směru poledníků je ale menší.\nTato projekce je konformní.\n\nSem zařazujeme všechna zobrazení na plochu kuželovou, dotýkající se referenčního elipsoidu či koule, anebo protínající tyto plochy (sečný kužel).\nV místě, kde se kužel dotýká referenční koule (anebo ji protíná) se nachází dotyková rovnoběžka (sečná rovnoběžka), na které je nulové zkreslení. Podle toho, zda je použitý kužel dotykový, nebo sečný, máme projekci s jednou, nebo dvěma základními (standardními) rovnoběžkami.\nNa kuželových projekcích v normální poloze, jsou obrazem poledníků přímky sbíhající se ve vrcholu kužele. Úhel, který svírají se nerovná zeměpisné délce, jako v azimutálních projekcích v pólové poloze, ale jsou zkreslené koeficientem sbíhavosti poledníků n=sin.φ, kde φ - zeměpisná šířka dotykové rovnoběžky\n\nJe všeobecně zkreslená. Využívá se jen jako mapa informativní, patří mezi projekce pravé, perspektivní.\n\n\"Zobrazovací rovnice:\"\n\nProjekce je konformní. Pro její zobrazení se volí sečný kužel v polykónickém uspořádání.\nOrtodroma do vzdálenosti 1 200 km se prakticky jeví jako přímka. Loxodroma se zobrazuje jako logaritmická spirála, což je částečně nevýhodou. Do vzdálenosti 500–800 km ji můžeme nahradit přímkou. Traťový úhel je potřebné odměřovat bud ve středu trati nebo jej opravovat o sbíhavosti poledníků (jako v každé kuželové a azimutální pólové projekci).\nPatří mezi projekce pravé, neperspektivní.\n\n\"Zobrazovací rovnice:\"\n\nPo r. 1918 bylo potřebné zavést novou, vhodnou, jednotnou zobrazovací soustavu pro celé území ČSR. Z vícerých návrhů se dne 16. 12. 1937 definitivně rozhodlo o zavedení zobrazení, které vypracoval tehdejší přednosta Triangulační kanceláře Ing. Křovák. Ing. Křovák použil konformní zobrazení koule na sečný kužel ve všeobecné poloze a dosáhl na krajních kartografických rovnoběžkách délkové zkreslení +14 cm na km a -10 cm na km. Vzhledem k tomu, že byl použitý kužel ve všeobecné poloze, bylo dosaženo toho, že standardní rovnoběžky sledují protáhlý tvar našeho státu. Proto bylo možné dosáhnout vysoké přesnosti a tato projekce nejlépe ze všech vyhovuje pro zobrazení ČR.\nProjekce patří mezi pravé, neperspektivní.\n\nVšechny válcové projekce jsou promítnutím referenční koule na dotykový nebo sečný válec, který se rozprostírá do roviny.\n\nSíť se podobá normální válcové projekci perspektivní. Kartografická síť je ale upravená, umělým zvětšením měřítka ve směru poledníků (jejich roztáhnutím), které je úměrné změně měřítka ve směru rovnoběžek.\n\n\"Zobrazovací rovnice:\"\nX = R . λ\nY = R . ln tg(φ/2 + 45)\n\nMerkátorova mapa je mapa loxodromická (loxodroma se zobrazuje jako přímka).\nOrtodroma se zobrazuje jako křivka vypouklá směrem k bližšímu pólu. V současnosti už ztrácí svůj původní význam. Můžeme jí ještě použít pro zákres průběhu loxodromy do map v jiné projekci.\nPatří mezi projekce pravé, neperspektivní.\n\nV tomto zobrazení se povrch referenčního elipsoidu rozděluje poledníky na poledníkové pásy. Každý takový poledníkový pás se zobrazuje konformně na samostatný válec v příčné (transverzální) poloze a dotýká se referenčního elipsoidu podél středního poledníkového pásu, tzv. základního poledníku, který má nulové zkreslení.\nOd Gaussovo konformního zobrazení se liší tím, že se tu nezobrazují poledníkové pásy referenční koule, ale zemského elipsoidu. Zobrazovací rovnice pro konformní zobrazení elipsoidických pásů na transverzální válec odvodil Krůger, proto se toto zobrazení nazývá Gauss-Krůgerovo.\nU nás byly použité 6° a 3° poledníkové pásy.\nRovník se zobrazuje jako přímka, zvolená za osu y, je kolmý na střední poledník pásu, zvoleného za osu x. Každý pás má svojí souřadnicovou soustavu. Obrazy rovnoběžek jsou vůči obrazu rovníku symetricky zakřivené čáry, vypouklé k obrazu rovníku. Zobrazení nevzniklo promítáním, ale matematicky, proto patří mezi neperspektivní zobrazení.\nPoledníkové pásy jsou číslované arabskými číslicemi začínající od 180° průběžně na východ od 1 do 60. Každý poledníkový pás je potom dělený na pásy rovnoběžkové (vrstvy) široké 4° zeměpisné šířky. Jsou označené velkými písmeny latinské abecedy od rovníku k pólu. V tomto uspořádání pásů a vrstev je území ČR a SR označené M-33, M-34 a L-33, L-34.\n\nProjekce tvoří základ leteckých map používaných naší armádou a využívá se také ve sportovním letectví.\nS přijatelnou přesností můžeme na mapách této projekce měřit vzdálenosti i úhly.\n\n\n\n"}
{"id": "99482", "url": "https://cs.wikipedia.org/wiki?curid=99482", "title": "Mírov", "text": "Mírov\n\nMírov (německy \"Mürau\") je obec ležící v jižní části okresu Šumperk, asi 4 km SZ od Mohelnice. Žije zde obyvatel. Mírov se nečlení na části, ale má tři katastrální území: \"Mírov\", \"Míroveček\" a \"Mírovský Grunt\". Dominantou obce je středověký hrad, v němž je umístěna věznice Mírov se zvýšenou ostrahou.\n\nPoté, co olomoucký biskup Bruno ze Schauenburku založil v roce 1256 hrad Mírov, se okolní řídké osídlení rozrostlo a nabylo na významu. Časem zde vzniklo městečko a sídlo správy severních oblastí olomoucké diecéze. Mimo jiné se zde konaly též církevní soudy a při nich zde bylo zřízeno i malé vězení.\n\nPostupem času vojenský význam hradu upadal, za husitských válek ještě odolal pokusu husitů o dobytí, ale za třicetileté války jej vypálili císařští vojáci při vyhánění švédské posádky (nutno dodat, že hrad Švédové nedobyli ztečí, ale vyhladověním). Zároveň s tím bylo vypáleno a vydrancováno i městečko, které upadlo na úroveň průměrné vesnice.\n\nS úpadkem vojenské funkce byl hrad čím dál více používán jako církevní vězení – karcer, od roku 1772 to byla jeho hlavní funkce. V současné době je to známá věznice, v níž jsou vězněni nejnebezpečnější zločinci. Za protektorátu a komunistické diktatury zde byli vězněni političtí vězni, z nichž řada zemřela v důsledku krutého zacházení a odpírání lékařské péče. V roce 2000 z Mírova uprchl Jiří Kajínek\n\nOd 1. ledna 1980 do 23. listopadu 1990 byla obec součástí města Mohelnice.\n\nV katastru obce jsou evidovány tyto kulturní památky:\n\n\n\n"}
{"id": "99489", "url": "https://cs.wikipedia.org/wiki?curid=99489", "title": "Bu (postava)", "text": "Bu (postava)\n\nBu (v anglickém originále Boo) je jedna ze tří hlavních postav animovaného filmu \"Příšerky, s.r.o.\" firmy Pixar.\n\nBu je lidská holčička, která se nedopatřením dostane do světa příšerek. Před jejím příchodem se příšerky velmi bojí lidských dětí, protože si myslí, že kontakt s nimi je smrtelně nebezpečný. Téměř se stane obětí zlého plánu na překonání energetické krize, ale zachrání ji Sulley a Mike.\n\nPostupem času si ti dva uvědomí, že dětský smích je mnohem vydatnější zdroj energie než pláč. Od té doby se příšerky plíží po nocích do dětských pokojů, ale namísto strašení je baví.\n\nNavíc Sulley a Mike zjistí, že lidské děti nejsou nebezpečné, a mezi nimi a Bu se vytvoří krásné pouto.\n\nBu se v angličtině jmenuje „Boo“, což česky znamená citoslovce „Baf“. Bu často bafala na Suleyho, takže on ji na oplátku začal oslovovat „Bu“. Při překladu do češtiny by oslovení „Baf“ znělo velmi zvláštně, takže i v české verzi se holčička jmenuje „Bu“, tedy fonetický přepis anglického „Boo“.\n"}
{"id": "99498", "url": "https://cs.wikipedia.org/wiki?curid=99498", "title": "Máz", "text": "Máz\n\nMáz je stará objemová jednotka. \nOznačení pochází z německého \"Mass\" používaného v Bavorsku, kde je používáno pro 1,069 litru piva.\n\nNa území dnešního Česka se používaly dvě různé jednotky:\n\nNěkdy se slovem máz také označovala jednotka pinta, jež činila 1,938 litru. \n\n"}
{"id": "99499", "url": "https://cs.wikipedia.org/wiki?curid=99499", "title": "Son", "text": "Son\n\nSŏn je korejský výraz (další možný přepis son) pro buddhistickou školu známou v Číně jako čchan a na Západě spíše pod japonským názvem zen. Son se podle tradice rozšířil do Koreje v 7. století, pravděpodobně však až na přelomu 8. a 9. století. V Koreji získala velkou popularita škola sonu nazývaná korejsky Imdže, známá pod japonským jménem Rinzai. Sŏn se postupně stal v podstatě jedinou formou korejského buddhismu, i když korejský buddhismus byl vždy silně synkretický, proto i son v sobě zahrnuje prvky nejen jiných buddhistických škol, ale i konfucianismu a taoismu.\n\nPodle tradice přenesl zen do Koreje kolem roku 630 mistr Pomnang, který byl žákem čtvrtého čínského patriarchy Tao-sina. Jeden z Pomnangových žáku údajně založit první zenovou školu v Koreji Hui-jangsan, ale o té není moc známo.\n\nZnámější je mistr Toui (? – 852), který roku 784 odešel do Číny, kde se stal žákem Ma-cu Tao-iho (709-788), jenž patřil do tzv. severní školy – školy náhlého probuzení založené šestým patriarchou Chuej-nengem. Toui v Koreji narazil na odpor buddhistických učenců, kteří nebyli schopni přijmout svérázné učení zenu, uchýlil se proto do hor Soraksan. Roku 862 jeho žák založil zenovou školu Kadžisan prohlásil mistra Touia jejím zakladatelem.\n\nZenových mnichů postupně přibývalo a byly zakládány další kláštery, ke konci Sjednocené Silly (7. - 10. století) jich bylo devět - tzv. Devět hor (korejsky kusan - Kadžisan, Sangulsan, Sadžasan, Songdžusan, Pongnimsan, Huijangsan, Tongnisan, Sumisan a Silssangsan). Osm z těchto klášterů se hlásilo k tradici později známé v čínštině jako zenová škola Lin-ťi (kor. Imdže, jap. Rinzai). Výjimkou byl klášter Sumisan, který se hlásil k tradici školy Cchao-tung (kor. Čodong, jap. Sótó).\n\nSŏn a buddhismus obecně se v Koreji dále rozvíjel i během období Korjŏ (918 – 1392). I když království Korjŏ se opíralo oficiálně o konfucianismus, buddhismus dále vzkvétal jako státní náboženství podporované královským dvorem.\n\nV tomto období se mnoho významných buddhistických mnichů pokoušelo překlenout rozdíl mezi zastánci studia súter (\"kjo\") a zastánci zenové meditace (\"sŏn\") z výše zmíněných Devíti hor. První významný obhájce jednoty \"kjo\" a \"sŏn\" byl mnich Uičchon (1055 – 1101). I když získal některé mnichy sonu, přesto jeho snaha nebyla úspěšná a naopak posílila snahu v zenových mistrech Devíti hor po sebeurčení, což nakonec vedlo k založení jednotného řádu sonu Čogje. Koncem dynastie Korjo se stal son převládající formou buddhismu v Koreji.\n\nNejvýznamnější osobností sonu v období Korjo byl mnich Činul (1158 – 1210), který vytvořil tzv. \"Společenství soustředění a moudrosti\" (\"Čonghjekjolsa\"), které se mělo věnovat vyvážené praxi meditace i studiu súter. Byl prvním korejským mistrem, který prosazoval meditaci s koánem (korejsky \"kong’an\") v souladu s pojetím čchanové školy Lin-ti (japonsky Rinzai). I když Činulovi nebyla oficiálně předána dharma zenovým mistrem a učení čínských čchanových mistrů poznal prostřednictvím knih, ovlivnil vývoj sonu a některé jeho spisy byly čteny i v Číně a Japonsku. V jeho činnosti pokračovala řada jeho žáků, mezi nejvýznamnější patří Čingak Hjesim (1178 – 1234), který prosadil, aby koánová meditace byla hlavní meditační metodou sonu. Z historiografického hlediska má význam mistr Irjon (1206 – 1289), který kolem roku 1285 sepsal spis o přijetí a rozvoji buddhismu v Koreji jménem \"Samguk jusa\" (\"Odkazy Tří království\").\n\nDalší vývoj sonu v období pozdního království Korjo ovlivnili tři zenoví mistři Pegu Kjonghan (1299 – 1375), Tchego Pou (1301 – 1382) a Naong Hjegun (1320 – 1376). Všichni studovali meditaci s koánem v čínském čchanové řádu Lin-ti (japonsky Rinzai) a po návratu do Koreje tuto metodu předávali stovkám svých žáků. \n\nNejvýznamněji zapůsobil na vývoj sonu Tchego, který se stal mnichem v řádu Čogje (tak se přejmenovala po odchodu mistra Činula jedna z Devíti hor zvaná Kadžisan). V Číně studoval meditaci u mistra školy Lin-ti Š’-wu Čching-kunga (1270 - 1322). Ten potvrdil jeho osvícení a předal mu Dharmu. Tchego se tak stal prvním oficiálně potvrzeným korejským zenovým mistrem školy Lin-ti. Za podpory krále Kongmina (vládl 1351 – 1374) se Tchegovi podařilo roku 1356 sjednotit Devět hor sonu a vytvořit tak jednotný řád Čogje.\nAvšak ke konci království Korjo zenové kláštery upadaly, mniši často vlastnili velký majetek a někdy i sami obchodovali. Obrovské množství mnichů se stávalo ekonomickou zátěží a buddhismus byl tak stále více kritizován ze strany konfuciánských učenců.\n\nBěhem vlády dynastie Ri (království Čoson, 1392 –1910) byla prosazován neokonfucianismus jako vládnoucí ideologie a buddhismus byl potlačován. Většina půdy klášterů byl zkonfiskována, počet klášterů byl snížen a omezen počet mnichů. Mniši nakonec museli odejít do horských klášterů, což ale přispělo k většímu kontaktu buddhismu s prostým lidem. Atmosféra klidné přírody napomohla také prohloubení kompletativního života. Z těchto důvodů nakonec získal v Koreji výsadní postavení zenový směr buddhismu oproti učenému studiu súter.\n\nKrál Sedžong (vládl 1418-1450) zredukoval tehdejších sedm buddhistických škol na dva řády: meditační řád Son (jehož součástí se staly školy Kjejul, Čchontcche a zenová škola Čogje) a doktrinální řád Kjo (zahrnující školy Hwaom, Popsang, Samnon a jednu malou sektu školy Čchontche). Takto se buddhismus stal pro státní moc přehlednější a lépe kontrolovatelný (toto rozdělení přetrvalo až do roku 1935).\n\nMezi významné zenové mistry období Čoson patřil Muhak Čačcho (1327-1405) a jeho žák Kihwa (Hamho Tuktchong) (1376-1433). Muhak Čačcho se věnoval v Číně koánové meditaci v tradici Lin-ťi, ale také studoval mahájánové sútry, konfucianismus i taoismus. Působil jako rádce na dvoře zakladatele dynastie I Song-gjeho, dokonce určil i výběr místa pro stavbu nového hlavního města Soulu.\n\nJeho žák mistr Kihwa studoval také v Číně, kde se svým učitelem seznámil, též studoval konfucianismus na akademii v Soulu, proto také usiloval o soulad mezi konfucianismem a buddhismem. I když byl zenovým mnichem napsal mnoho komentářů k mahájánovým sútrám. Věnoval se také poezii.\n\nV době japonské invaze do Koreje (1592 –1598) proslul zenový mistr Čchongho Hjudžong (1520-1604), který se ve svých osmdesáti letech postavil do čela mnišského odboje proti japonským dobyvatelům, invaze byla za pomoci mnichů úspěšně odražena. (V letech 1627 a 1636 mniši opět pomohli při dorážení invaze Mandžuů. Tato skutečnost také přispěla k smířlivějšímu postoji vládnoucí vrstvy vůči buddhismu.) Čchongho Hjudžong byl významným zenovým mistrem, autorem mnoha významných děl, který usiloval o sjednocení studia súter (\"kjo\") a zenové meditace (\"son\"). Říkal, že \"„son je Buddhovou myslí a kjo Buddhovými slovy. Kjo dosahuje nevýlsovna prostřednictvím slov, son dosahuje „nevýslovna“ prostřednictvím mlčení.“\" \"Kjo\" umožňuje probuzení základní pochopení pravdy, a tu pak je pak nutné přímo prožít během zenové meditace (\"son\"). Princip \"„odložit \"kjo\" a vstoupit do \"son\"“\" dodržují korejští mniši dodnes. Hjudžong se také zabýval srovnáváním tří učení - taoismu, konfucianismu a buddhismu. Viděl mezi třemi učeními soulad, jelikož se domníval, že podstatou všech tří je mysl a představa mysli je ve všech tří učení stejná. Hjudžong myšlenkově příliš neovlivnil svou dobu, avšak od 19. století jeho duchovní odkaz měl a má silný vliv na korejský buddhismus.\n\nDalší významným zenovým mistrem tohoto období byl Hjudžongův současník mistr Puhju Sonsu (1543-1615), také kaligraf a básník. Údajně měl vychovat přibližně sedm stovek žáků. Současní korejští mniši patří buď do linie mistra Hjudžonga nebo mistra Sonsua.\n\nV období největší rozkvětu sonu zenový mniši nejprve začínali studiem klasiků konfucianismu a taoismu, když se pak začali věnovat zenové meditaci, staly se z nich tzv. \"„hosté mraku a vody“\" (kor. \"unsugek\") – mniši putující od jednoho horského kláštera k druhému, kde se věnovali koánové meditaci. Avšak ke konci období Čoson začala meditační praxe upadat a mniši se často věnovali pouze recitaci manter a Buddhova jména. Tradiční zenovou meditaci v horských klášter opět obnovil až mistr Kjongho Songu (1849-1912), snad nejvýznamnější mnich konce období Čoson.\n\nKe konci 19. století zesiloval politický vliv Japonska, který nakonec vyústil v japonskou okupaci země v letech 1910 - 1945. Okupace negativně ovlivnila rozvoj korejského buddhismu, i když s nástupem japonského vlivu v zemi je spojeno zrušení zákazu vstupu buddhistických mnichů do Soulu, který byl zaveden v období království Čoson. Zákaz byl zrušen v roce 1895 na popud japonského mnicha sekty Ničiren. Nejvýraznějším negativním důsledkem byla legalizace mnišských sňatků v roce 1926 po vzoru japonského zenu. Možnost mnišských sňatků vnesla do korejského mnišského společenství tak obrovský rozkol, že musel být nakonec v 60. letech 20. století řešen zásahem vlády Korejské republiky. V důsledku toho se mnišské společenství rozpadlo na dva řády - početnější a přísnější řád Čogje, který trvá na celibátu, a volnější a zároveň menší řád Thego, který povoluje sňatky mnichů. Japonci se během své nadvlády také pokusili získat sympatie obyvatel prostřednictvím propagace japonského buddhismu. Dokonce japonská zenová škola Sótó se neúspěšně pokoušela o sloučení s korejským zenem.\n\nPo 2. světové válce sice Korea získala samostatnost, ale zároveň se rozpadla na dva politicky odlišné státy. V severní komunistické Koreji nastal v souladu s komunistickou ideologií náboženský útlak. Většina buddhistických chrámů a klášterů byla buď zničena nebo byla využita k zcela jiným nenáboženským účelům. V jižní Koreji bylo též v důsledku severokorejské invaze na počátku 50. let zpustošeno mnoho klášterů s výjimkou oblasti v jižním cípu země kolem přístavu Pusan. \n\nTeprve pro uzavření příměří v roce 1953 se v jižní Koreji začal opět rozvíjet náboženský život. Právě početnější řád Čogje, který má nyní 15 až 18 tisíc mnichů, si během 2. poloviny 20. století vydobyl v Koreji váženou pozici. V souvislosti s hospodářským vzestupem země v 70. letech začaly být obnovovány zničené buddhistické stavby. V horských klášterech začaly být organizovány meditační kurzy přístupné nejen mnichům ale i laikům. S rostoucí oblibou buddhismu na Západě zemi kvůli buddhismu a hlavně korejskému zenu stále častěji navštěvují i cizinci. Mnoho zájemců o buddhismus ze Západu se také stalo korejskými zenovými mnichy. \n\nK rozšíření korejského zenu na Západě nemalou měrou přispěl známý korejský zenový mistr Seung Sahn. V roce 1972 odjel do USA, kde začal vyučovat korejský zen a pomáhal zakládat zenová centra. Později navštěvoval také Evropu. Po několika letech strávených v západních zemích přizpůsobil tradiční učení zenového řádu Čogje mentalitě svých žáků. Tak vznikla v roce 1983 nová zenová škola, která dostala název Kwan Um.\n\n\n\n"}
{"id": "99503", "url": "https://cs.wikipedia.org/wiki?curid=99503", "title": "Bořanovice", "text": "Bořanovice\n\nBořanovice jsou obec v okrese Praha-východ, Středočeský kraj. Skládá se ze dvou částí – Bořanovic a starších Pakoměřic, kde se nachází rybník, starý gotický kostel a bývalá tvrz. Obec se rozkládá asi dvanáct kilometrů severně od centra Prahy a patnáct kilometrů západně od města Brandýs nad Labem-Stará Boleslav. Dle turistického členění Ministerstva pro místní rozvoj patří do regionu Polabí. Žije zde obyvatel.\n\nPrvní písemná zmínka o obci pochází z roku 1227.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Bořanovice \"(přísl. Pakoměřice, 483 obyvatel, římskokatolický kostel)\" byly v roce 1932 evidovány tyto živnosti a obchody: autodopravce, výroba elektrických baterií, cihelna, družstvo pro rozvod elektrické energie v Bořanovicích, 3 hostince, 2 kováři, krejčí, obuvník, sklad piva Velkopopovického pivovaru, pokrývač, 8 rolníků, řezník, sladovna, 3 obchody se smíšeným zbožím, spořitelní a záložní spolek pro Bořanovice, 2 trafiky, velkostatek Nostitz, zahradník.\n\nBarokní zámek Pakoměřice byl postaven na místě tvrze doložené k roku 1440., o níž je poslední zmínka z roku 1623, kdy již byla patrně rozbořená. Zámek byl později využíván k hospodářským účelům. V 19. století byl adaptován na špýchar a splynul s ostatními hospodářskými budovami.\n\nDopravní síť\n\nVeřejná doprava 2017\n\n"}
{"id": "99505", "url": "https://cs.wikipedia.org/wiki?curid=99505", "title": "Vodní nádrž Štěchovice", "text": "Vodní nádrž Štěchovice\n\nÚdolní přehradní nádrž Štěchovice je vodní dílo, vytvořené vzedmutím hladiny řeky Vltavy hrází vodní elektrárny Štěchovice. Je druhou nejstarší součástí Vltavské kaskády vodních děl. Nádrž byla napuštěna v roce 1943. \n\nŠtěchovické peřeje, od 18. století nazývané Svatojánské proudy, byly nejvážnější překážkou vorové plavby a z vltavského toku tak činily jednocestnou vodní cestu. Snahy o zmírnění plavebních úskalí v tomto místě se měnily v závislosti na technických možnostech doby. Prvním počinem bylo odstřelení nebezpečných skalních bloků v 17. století. Konec 19. století již nabízel možnost oboucestné dopravy v podobě soustav zdýmaných propustí. Svou sílu nabízely i parní lokomotivy pro lanový přetah lodí. Všechna tato řešení výrazně nesnižovala krajinný půvab Svatojánských proudů, jejichž obliba vzrostla s rozvojem železničních spojení. V 70. letech 19. století zde tok řeky sledoval Bedřich Smetana, který tomuto úseku věnoval nejdramatičtější úsek symfonické básně. V roce 1889 zde čerstvě vzniklý Klub českých turistů vyznačil svou vůbec první turistickou trasu.  \n\nAtraktivní prostředí přilákalo ke břehům řeky pod Svatojánskými proudy trampy, kteří zde v roce 1919 založili nejslavnější trampskou osadu Ztracená naděje. Projekty na energetické využití řeky Vltavy, které začaly vznikat od roku 1911, dodaly názvu osady reálnou náplň. V roce 1943 zmizela spolu s větší částí Svatojánských proudů pod hladinou přehradního jezera. Obtížná přístupnost v kombinaci s válečným obdobím dostavby daly vzniknout příběhu Štěchovického pokladu. Na konec nádrže později navázala hráz vodní elektrárny Slapy.\n\nV srpnu 2002 protékal profilem nádrže veletok o průtoku přes 3 000 m/s rychlostí horské řeky.\n\nVzedmutí hladiny se odvíjí od 84,3 říčního kilometru a dosahuje po 9,4 km paty hráze Slapské přehrady. Z celkové plochy nádrže 114 ha připadá na zatopenou plochu 96 ha. Průměrný průtok 84,5 m/s odpovídá ročnímu odtoku 2 730 milionu m z plochy 12 980 km. Celkový objem nádrže 11,2 milionu m vzniká při nadmořské výšce standardní hladiny 219 metrů. Zásobní prostor při hladině snížené o 4,6 metrů, odpovídající hraně pevného přepadu hráze, je 4,7 milionu m. Běžný denní rozkyv hladin převyšuje jeden metr.\n\nDo nádrže přitékají dva menší potoky o průtoku v řádu desítek litrů za sekundu. Potok na pravém břehu vytváří těsně před vtokem do nádrže Krňanské vodopády o výšce 3 metry.\n\nÚzké přehradní jezero je po obou březích lemováno vysokými skalnatými břehy, z nichž většina spadá přímo do vodní hladiny, Žádný z břehů tak nelze projít podél vody. Přehradní nádrž se svým okolím patří mezi nejbizarnější a nejatraktivnější krajiny v blízkosti hlavního města. Na pravém břehu leží přírodní rezervace Kobylí dráha s pásmy zakrslé suťové vegetace.  \n\nHlavním účelem nádrže je funkce regulátoru spodní hladiny pro výkon vodní elektrárny Slapy.\n\nVzhledem k obtížné přístupnosti a chladným vodám o kolísající hladině nedošlo v oblasti k rozvoji chatové výstavby do podoby obřích chatových měst, známých z údolí Berounky nebo Sázavy. Významná část chat pochází z prvorepublikové výstavby.\n\nRomantické břehy přehradní nádrže poskytují po obou stranách turistické trasy často umožněné pouze díky menším skalním tunelům. Turistické trasy nabízejí věhlasné vyhlídky do strmého meandrujícího kaňonu. Mezi nejproslulejší vyhlídkové body patří Zadka na levém břehu a Skalisko Bednář, Máj a Smetanova vyhlídka na pravém břehu. Na pravobřežní prohlídku navazují turistické trasy vedoucí ke kaňonu nedaleké Sázavy. Nejnavštěvovanější turistickou trasou je 5,2 km dlouhá Naučná stezka Svatojánské proudy mezi Třebenicemi a Štěchovicemi, která prochází i obnovenou osadou Ztracená naděje.\n\nSvatojánské proudy ožívají v době přelivu velké vody přes propusti Slapské přehrady, kdy se tichá hladina přehradní nádrže změní na svém konci ve zpěněnou masu. Zhášená energie po šedesátimetrovém pádu je zde srovnatelná s vývařišti velikých vodopádů světa a i při přelivu jediného pole poskytuje mimořádný zážitek. \n\nStudené spodní vody neumožňují vznik dostatečné masy planktonu a pro rybí osádku jsou charakteristické nízké váhové přírůstky. Proměnlivá hladina rovněž nepřispívá k přirozenému rozmnožování. Úlovkové možnosti sportovního rybolovu zvyšuje nárazové vysazování pstruha duhového. Přestože nelze atraktivní úlovek vyloučit, nepatří nádrž mezi objekty intenzivního sportovního rybolovu. Jedná se o typ revíru, kde nižší naděje na úlovek je vyrovnána až překonána atmosférou rybolovu. Je tradiční součástí nabídky Českého rybářského svazu s označením Vltava 9.\n\nSportovní doprava ze Šumavy či z Lužnice do Prahy je vzácností stejně jako nákladní doprava z Prahy do Třebenic. Hladina nádrže je součástí vodní cesty Dolní Vltava a ukončením vyhlídkové osobní dopravy Praha – Slapy.  \n\n\n"}
{"id": "99507", "url": "https://cs.wikipedia.org/wiki?curid=99507", "title": "Pohořelice (okres Brno-venkov)", "text": "Pohořelice (okres Brno-venkov)\n\nPohořelice (německy \"Pohrlitz\") jsou město v okrese Brno-venkov v Jihomoravském kraji. Rozkládají se 25 km jižně od Brna na řece Jihlavě, v Dyjsko-svrateckém úvalu. Žije zde obyvatel.\n\nJedná se o vinařskou obec v Mikulovské vinařské podoblasti (viniční tratě Karlovy kopce, Staré vinohrady, Vlasaticko, Drnholecko, Vinohrádky, Kamínka).\n\nPrvní písemná zmínka o Pohořelicích pochází z roku 1222, o několik desítek let později, za doby královny Kunhuty, jí byly Pohořelice dány darem a jako takové se staly městem královským. V 16. století vznikla v Pohořelicích židovská čtvrť.\n\nJiž v 15. století byli vlastníky malého židlochovického zboží Valdštejnové z větve Brtnických. V letech 1508–1562 patřilo zboží Pernštejnům, kdy se také v roce 1514 Vilémovi z Pernštejna podařilo získat Pohořelice do dědičné držby od krále Vladislav II. Panství pak připadlo Žerotínům, kteří značně rozrostlé panství roku 1616 prodali Valdštejnům z pošlosti hrádecké. Od nich je zdědil a zčásti odkoupil ke konci 17. století Filip Ludvík Sinzendorf. Ten velkostatek pronajímal. Jeho dědicové panství odprodali Ditrichštejnům, ti pak roku 1819 císařské habsbursko-lotrinské rodině, potomkům císaře Leopolda II.\n\nŽidlochovické panství, jehož centrem byl židlochovický zámek, sestávalo v polovině 19. století z lokalit: Blučina (městečko), Ivaň, Křepice, Ledce, Medlov (městečko), Měnín (městečko), Nikolčice, Nosislav (městečko), Pohořelice (městečko), Přibice, Přísnotice, Smolín, Unkovice, Vojkovice, Žabčice a Židlochovice. Se židlochovickým panstvím byl od roku 1708 spojen statek Hrušovany u Brna s jedinou vsí téhož jména a od roku 1774 statek Želetice. Ke katastru městečka náležely dvory: Hildegardin / Hildegardshof (jedno popisné číslo s 37 obyvateli), hájenka „Proklatá” (jedno popisné číslo se 4 obyvateli), dvůr Marie / Marienhof (jedno popisné číslo se 7 obyvateli) a osada Velký dvůr / Grosshof (8 popisných čísel s 30 obyvateli. Za Velkým dvorem nechal hrabě Leopold z Ditrichštejna vystavět lovecký zámeček Leopoldsruhe.\n\nVelkostatek Židlochovice v majetku Bedřicha Rakousko-Těšínského přešel po první světové válce podle mírové smlouvy v St. Germain-en-Laye do majetku nového československého státu, který jej začlenil do státní správní organizace Československých státních lesů a statků. K pohořelickému velkostatku náleželo hospodářství Velký dvůr a lesní revíry „Velký dvůr” a „Proklatá”, převzaté zestátněným velkostatkem Židlochovice (1924); z Velkého dvora bylo za 1. pozemkové reformy rozparcelováno 26 ha a část další půdy byla přidělena pachtovním a kolonizačním družstvům v Brně (45 ha) a v Jihlavě (46 ha). Lovecký zámeček Leopoldsruhe jako součást státního statku neobdržel důstojné využití, byl zapsán jako dům pod č. 134, ve kterém bylo zřízeno bydlení pro 17 partají, všichni obyvatelé byli Češi zaměstnaní na zestátněném Velkém Dvoře.\n\nDvory Hildegardin, Marie (též U Cyrila) a Vilémův velkostatku Dolní Kounice byly v roce 1923 prodány i s cukrovarem koncernu Akciových rafinerií rolnických cukrovarů v Olomouci, který vytvořil velkostatek Dolní Kounice – Pohořelice s ředitelstvím v Pohořelicích s výměrou 2 807 ha (z toho 1 905 ha zemědělské půdy a 9 dvorů). Za první pozemkové reformy bylo z něho rozparcelováno 1 816 ha, ze 389 ha vytvořeno 7 zbytkových statků a ostatní půda byla vlastníku propuštěna ze záboru (v roce 1935 činila výměra velkostatku 1 102 ha (se 4 dvory), po roce 1945 se stal součástí Státního statku Pohořelice.\n\nVe městě tradičně převažovali německy mluvící obyvatelé. V roce 1938 bylo s velkou částí jižní Moravy připojeno k nacistické Třetí říši jako součást říšské župy Dolní Podunají. V roce 1945 zde byl zřízen tábor v rámci tzv. Brněnského pochodu smrti.\n\nOd roku 2003 jsou Pohořelice obcí s rozšířenou působností, jejich správní obvod čítá celkem 13 obcí. Do konce roku 2006 se nacházely v okrese Břeclav.\n\nPohořelice se dělí na tři katastrální území, tři části a čtyři základní sídelní jednotky:\n\nPohořelice jsou významnou silniční křižovatkou, rozděluje se zde stará státní silnice z Brna ve směry na Mikulov a Vídeň a na Znojmo. Dnes vede kolem města obchvat dálnice D52, ze které se odpojuje silnice I/53.\n\nDo Pohořelic vedla lokální železniční trať z Vranovic, na níž byl v prosinci 2008 zastaven provoz a později byla změněna na vlečku.\n\n\nSeverně od města se nachází přírodní park Niva Jihlavy, na západě přírodní rezervace Šumický rybník, jižně a jihovýchodně pak soustava rybníků a přírodní rezervace Plačkův les a říčka Šatava.\n\n\n\n\n"}
{"id": "99518", "url": "https://cs.wikipedia.org/wiki?curid=99518", "title": "Pittsburská dohoda", "text": "Pittsburská dohoda\n\nPittsburská dohoda byla politická dohoda, kterou 30. května 1918 v americkém Pittsburghu podepsali zástupci Slovenské ligy v Americe, Českého národního sdružení a Svazu českých katolíků s Tomášem G. Masarykem, který také text dohody při této své návštěvě USA zformuloval.\n\nDohoda schvalovala spojení Čechů a Slováků v samostatném státě, v kterém mělo Slovensko mít svou samostatnou státní správu, parlament a soudnictví. I když ze slovenského pohledu obsahovala ústupky od hlavních požadavků Clevelandské dohody (z 22. října 1915), zaručovala Slovákům samosprávu a slovenštinu jako úřední a vyučovací jazyk. Na rozdíl od Clevelandské dohody ale už nemělo jít o federativní uspořádání státu ale o unitární republiku.\n\nPittsburská dohoda se po roce 1919 stala předmětem vnitropolitického zápasu o autonomii Slovenska. Někteří čeští politici ji zpochybňovali. Tak např. i sám její spoluautor a signatář Masaryk, který jako prezident samostatného státu tvrdil, že smlouva „není právně závazná“ a že se mělo jednat „pouze o lokální dohodu amerických Čechů a Slováků“.\n\nPodle historičky Margaret MacMillanové čeští politici, především Masaryk, odmítali naplnit dohodu o autonomii Slováků (sněm, administrativa, soudy), jelikož nově založený stát byl křehký. Německá menšina (asi 3 mil.) byla totiž nespokojená podobně jako Slováci (asi 2,9 mil.). Obávali se, že autonomie pro Slováky by povzbudila obdobné nároky německé menšiny s nejasným následným vývojem a důsledky.\n\n\n"}
{"id": "99519", "url": "https://cs.wikipedia.org/wiki?curid=99519", "title": "Stefanie Zweig", "text": "Stefanie Zweig\n\nStefanie Zweigová (19. září 1932 Głubczyce (Leobschütz), Horní Slezsko − 25. dubna 2014) byla německá židovská spisovatelka a novinářka. Není příbuzná s rakouským spisovatelem Stefanem Zweigem.\n\nRoku 1938 uprchla židovská rodina Stefanie Zweigové před německým nacistickým režimem do africké Keni, kde strávila Stefanie svoje dětství a zemi si zamilovala. Stefanie zde navštěvovala anglickou školu, roku 1941 se rodina prostřednictvím pohlednice dozvěděla o transportu babičky Stefanie do nacistického koncentračního tábora v okupovaném Polsku. Roku 1947 se Stefanie vrátila do Německa, kde se její otec stal soudcem.\n\nStefanie ještě dvakrát navštívila Keňu. Roku 1980 vydala svoji první vzpomínkovou knihu \"Ein Mund voll Erde\", pojednávající o dětské lásce k domorodému chlapci. Už tato kniha byla odměněna několika cenami a stala se bestsellerem. Následoval autobiografický román \"Nikde v Africe\" o afrických osudech Stefaniiny rodiny. Postavy získaly nová jména, některé událostí byly vypuštěny, jiné přidány, víceméně se ale opět jedná o vzpomínkovou knihu. Pokračováním tohoto románu je kniha \"Irgendwo in Deutschland\", která zpracovává hrdinčiny osudy po návratu do původní vlasti.\n\nStefanie Zweigová věnovala i dětské literatuře. Do roku 1988 působila jako redaktorka frankfurtských novin Abendpost/Nachtausgabe. \n\n\n\n"}
{"id": "99520", "url": "https://cs.wikipedia.org/wiki?curid=99520", "title": "FN P90", "text": "FN P90\n\nFN P90 (zkratka z celého jména Project 90) je označení moderní automatické zbraně, která byla vyvinuta pro posádky vozidel firmou Fabrique Nationale de Herstal na žádost NATO.\n\n16. dubna 1989 vydalo NATO dokument D/296, v němž je uveden požadavek na vývoj nové zbraně pro osobní obranu, která by odpovídala moderním poznatkům a potřebám vojáka v bojích, jež se stále více přesouvají do měst. Zbraň měla být podle záměru připravena do služby do roku 2000. NATO vzneslo požadavek, aby zbraň byla schopna využívat náboje, které by pronikly neprůstřelnou vestou.\n\nP90 se dostala do aktivní služby již v roce 1994.\n\nZbraň je navržena tak, aby ji mohli používat jak leváci, tak praváci. Z obou stran je tedy více méně symetrická. využívá náboje 5.7×28 mm a naprosto unikátní systém podávání nábojů, které se z plastového zásobníku před podáním do komory otočí o 90 °. Zbraň má velmi atypický tvar, který je navržen pro ideální pohyb bojovníka mezi domy. Tělo zbraně se nachází během útočné pozice u těla střelce, čímž zbraň nepřesahuje jeho postavu. Výhodou je snadná manipulace v členitém terénu a odstranění nebezpečí, že střelec zavadí hlavní o překážku. Na obou stranách hlavně se pak nacházejí střelecké mušky v souvislosti s jejím oboustranným použitím.\n\nSpecifické je i držení zbraně, kdy se na něm podílejí obě dvě ruce. Jedna na spoušti a druhá se umístí do připraveného otvoru pro stabilizaci těla zbraně a tedy i hlavně, která je zde umístěna. Prázdné nábojnice odpadávají ze spodní části zbraně, nevyskakují tedy po straně, což umožňuje opět její oboustranné využívání. Na druhou stranu není možno střílet se zbraní položenou spodní stranou k zemi, či k jiné rovině. Nábojnice pak nemají kudy vypadávat ven a zbraň se snadno zasekne.\nP90 je snadno rozložitelná, čímž se usnadňuje její údržba a případná výměna poškozených částí.\n\nZbraň je možné vybavit doplňky v podobě tlumiče, kolimátoru, svítiliny, či záchytkou na prázdné nábojnice.\n\nFN P90 nepatří do kategorie samopal, ale do kategorie zbraní PDW (Personal Defense Weapon – zbraň osobní obrany), protože používá zkrácený puškový náboj. Střela tohoto náboje má úsťovou rychlost 716 m/s a váží jen 2,02 g. Úsťová kinetická energie střely je 538 J.\n\n"}
{"id": "99521", "url": "https://cs.wikipedia.org/wiki?curid=99521", "title": "Franz Ferdinand (album)", "text": "Franz Ferdinand (album)\n\nFranz Ferdinand je první studiové album stejnojmenné skotské indie rockové skupiny Franz Ferdinand.\n\nAlbum zaznamenalo obrovský úspěch u kritiky i posluchačů. Od magazínu NME obdrželo bodové ohodnocení 9/10 a později ho zvolil albem roku a singl „Take Me Out“ nejlepší písní roku. Na BBC pro změnu hlásili: „Se svými 38 minutami sice nepatří mezi nejdelší, ale tohle mistrovské dílo v němž se mísí rozdílné žánry musíte poslouchat od začátku až do konce.“ V roce 2004 obdrželo Mercury Prize a bylo zařazeno do knihy \"1001 alb které musíte slyšet než zemřete\".\n\nAlbum se umístilo na předních místech prodávanosti ve Velké Británii, USA, Austrálii a dalších státech. Nejoblíbenějšími písněmi se stali „Take Me Out“ a „The Dark of the Matinée“.\n\n\n\n\nVšechny písně napsal Kapranos/McCarthy, kromě „Jacqueline“ a „The Dark Of The Matinée“ (napsal Hardy, Kapranos, Thomson a McCarthy).\n\n"}
{"id": "99526", "url": "https://cs.wikipedia.org/wiki?curid=99526", "title": "Granát (zbraň)", "text": "Granát (zbraň)\n\nGranát je zbraň na bázi trhaviny. Jedná se o kovové těleso, které je naplněno explozivní látkou.\n\nGranát je složen z výbušniny a obalu, který se vlivem exploze rozlétává do okolí a v podobě střepin zasahuje cíl. Hlavní smrtící zbraní u granátu (obranného) tak není jeho explozivní potenciál, ale části pláště, které vlivem exploze získávají pohybovou energii.\n\n\nRuční granáty lze dělit podle následujících kritérií:\n\n\n\nJe opatřen slabým pláštěm. Má za úkol na vzdálenost dohozu (10 až 20 m) zranit či usmrtit nepřítele, ale neohrozit a podpořit útočící jednotky, proto je jeho smrtící zóna menší než u obranného granátu.\n\nJe opatřen silným pláštěm. Je používán obránci, kteří se většinou mohou schovat do připravených pozic, a proto je jeho smrtící zóna mnohem větší. Zabíjí střepinami.\n\n\n"}
{"id": "99527", "url": "https://cs.wikipedia.org/wiki?curid=99527", "title": "Velké Bílovice", "text": "Velké Bílovice\n\nVelké Bílovice jsou město v okrese Břeclav v Jihomoravském kraji, 10 km severně od Břeclavi. Žije zde obyvatel.\nMěsto náleží k mikroregionu Lednicko-valtický areál.První osídlení této lokality je doloženo již z neolitu, první písemná zmínka pochází z roku 1306, na město byly Velké Bílovice povýšeny v roce 2001. Velké Bílovice jsou tradiční vinařskou obcí, což také dokládají vinařské atributy na znaku a vlajce. V současné době jsou se svými více než 760 ha plochy registrovaných vinic vůbec největší vinařskou obcí v České republice.\n\nPředevším severně a východně od města se rozkládá velké množství vinic a kolem 650 vinných sklepů ve 40 pojmenovaných sklepních uličkách tvořících samostatné vinařské \"městečko\". Dominantou Velkých Bílovic je kopec Hradištěk s kapličkou, nacházející se severně od města mezi vinicemi. Kaplička na vrcholu kopce je zasvěcena čtyřem svatým: sv. Urbanovi (patron vinařů), sv. Cyrilu a Metodějovi (patroni křesťanství v českých zemích) a sv. Václavu (patron českých zemí).\n\nV blízkosti Velkých Bílovic se nachází rybníky Šísary a Velký Bílovec vhodné zejména k rybaření. Na jihozápad od města, za Podivínem, se nachází Přírodní park Niva Dyje a Lednicko-valtický areál, dále na západ pak CHKO Pálava a Vodní dílo Nové Mlýny.\n\nVelké Bílovice (historicky v němčině \"Groß Billowitz\") jsou velké z toho důvodu, že patřily k největším osadám na bývalém břeclavském panství Lichtenštejnů. Sám název Bílovice pochází buď od jména mýtického zakladatele Biela (Bíla) a znamená ves lidí Bielových anebo název vznikl ze jména prvního písemně doloženého vlastníka obce Siegfrieda Sirotka nesprávným přeložením z němčiny slova \"Waise\" - sirotek jako \"weisse\" - bílý.\n\nPrvní písemná zmínka o obci pochází z roku 1306, když po smrti Siegfrieda Sirotka přešla obec na Tobiáše z Bechyně. Poté se zde vystřídalo mnoho majitelů, mezi nimi i Páni z Kunštátu a Poděbrad. V letech 1416–1524 byla obec poprvé ve vlastnictví Lichtenštejnů.\n\nOd roku 1532 až do Bitvy na Bílé hoře v roce 1620 patřila obec Žerotínům. V této době se v Bílovicích usadili Habáni a členové Jednoty bratrské. Habáni zde svou kolonii založili v roce 1545. Žerotínové dali místní středověkou tvrz přestavět na renesanční zámeček a v roce 1564 postavili kostel pro Jednotu bratrskou. Protože zdejší Žerotínové patřili k jedněm z vůdců českého stavovského povstání proti Habsburkům, museli po Bitvě na Bílé hoře emigrovat a jejich majetek byl zkonfiskován. Habáni a členové Jednoty bratrské byli poté z Moravy vyhnáni na Slovensko.\n\nOd roku 1638 až do roku 1848 byly Bílovice opět součástí panství Lichtenštejnů. Ti také dali v letech 1764–1765 na místě původního bratrského kostela postavit kostel katolický – nynější kostel Narození Panny Marie. Začátkem 20. století odešlo mnoho místních obyvatel do Spojených států, Kanady a Argentiny. V Argentině v provincii Chaco přistěhovalci z Velkých Bílovic založili tradici pěstování bavlny.\n\nV době socializmu zde vzniká jedno z největších a nejznámějších družstev v Československu – JZD Mír Velké Bílovice, které sloužilo představitelům státu i jako ukázka fungujícího družstevnictví v ČSSR. Z tohoto důvodu sem také zajížděly významné státní návštěvy. Po Sametové revoluci se družstvo rozpadlo, z toho je vidět, že zde myšlenka družstevnictví hluboké kořeny nezapustila. Vše se vrátilo zpět k soukromému zemědělství.\n\n\nO Velkých Bílovicích je známo těchto šest pověstí, uvedených v knize \"Kde modrý plamének hoří\":\n\n\n\"Vinařský maraton\" – Běžecký závod pro všechny pořádaný spolkem Báječné ženy v běhu. Běží se maraton i půlmaraton. Trasa vede mezi vinnými sklepy a vinicemi, převážně po cyklostezkách, mezi obcemi Velké Bílovice, Čejkovice a Vrbice. Dále se běží nesoutěžní rodinný běh s 1,5 km dlouhou trasou. Závod se koná poslední sobotu v říjnu.\n\nJihozápadně od města probíhá trasa dálnice D2 s výjezdem na 41. kilometru na Velké Bílovice a Podivín.\n\nMěstem prochází dvě silnice II. třídy: II/422 a II/423.\n\nNejbližší železniční stanice se nachází ve 3 km vzdáleném Podivíně.\n\nOd roku 2018 je starostkou Lenka Grofová (Nezávislí kandidáti). Zastupitelstvo města má 15 členů (8 za Nezávislí kandidáti, 4 za Sdružení nestraníků pro město a 3 za koalici stran KDU-ČSL a TOP 09).\n\n\nVelké Bílovice jsou již dlouho oblíbeným místem filmařů k natáčení filmů s tematikou víno. Natáčela se zde velká část trilogie „\"Víno\"“: \"Bouřlivé víno\" (1976), \"Zralé víno\" (1981) a \"Mladé víno\" (1986). Natáčelo se zde také mnoho scének filmu \"Bobule\" (2008).\n\n\n"}
{"id": "99528", "url": "https://cs.wikipedia.org/wiki?curid=99528", "title": "Tajemství (opera)", "text": "Tajemství (opera)\n\nTajemství je komická opera Bedřicha Smetany o třech dějstvích z let 1877-1878. V těchto letech nastává období zhoršujícího se skladatelova zdravotního stavu. Někteří znalci považují Tajemství za nejdokonalejší Smetanovu operu vůbec. Hlavní motiv je shodný s jedním z motivů ze symf. básně Z českých luhů a hájů. Libreto k němu napsala Eliška Krásnohorská v době, která je považována za nejzralejší období její básnířské tvorby.\n\nPremiéra byla připravena na 18. září 1878 do Nového českého divadla pod taktovkou Adolfa Čecha a v režii Edmunda Chvalovského. První inscenace opery v zahraničí byla uvedena v roce 1895 ve Vídni v německém překladu Maxe Kalbecka.\n\n\"Tajemství\" se po premiéře nehrálo často, nicméně s pravidelnými odstupy a nikdy nadlouho nezmizelo z repertoáru pražského Národního divadla. Postupně pronikalo na další českojazyčné operní scény: 7. října 1890 se hrálo poprvé v Národním divadle v Brně, roku 1903 v Městském divadle v Plzni, v Bratislavě se hrálo poprvé roku 1920, v Olomouci roku 1921 a v Moravské Ostravě roku 1922.\n\nV letech 1945–2000 bylo \"Tajemství\" inscenováno ve všech českých operních divadlech: v pražském Národním divadle (1946, 1962, 1973, 1980), v Brně (1945, 1949, 1952, 1961, 1973, 1992), v Plzni (1945, 1949, 1951, 1965, 1982, 1994), v Opavě (1946, 1952, 1963, 1978, 1995), v Ostravě (1948, 1957, 1963, 1979), v Ústí nad Labem (1949, 1953, 1995), v Liberci (1949, 1959, 1963, 1972, 2000), v Českých Budějovicích (1958, 1982) a v Olomouci (1977, 1990). V 21. století je uvedlo nejprve Národní divadlo (2006) v režii Jiřího Nekvasila a výpravě Daniela Dvořáka. V roce 2007 je pak nastudovalo Jihočeské divadlo v Českých Budějovicích.\n\nCelkově patří \"Tajemství\" mezi méně hrané Smetanovy opery, i to mu však zajišťuje významné postavení na českém repertoáru. P. Pražák napočítal 766 představení do konce sezóny 1947/48; databáze Divadelního ústavu eviduje 40 profesionálních inscenací po roce 1945.\n\nZa hranice se \"Tajemství\" dostalo až po Smetanově smrti, v rámci „smetanovské vlny“ po triumfu \"Prodané nevěsty\" na vídeňské mezinárodní divadelní výstavě roku 1892. Německé znění této opery přineslo záhy s velkým ohlasem Divadlo na Vídeňce a vídeňská Dvorní opera uvedla roku 1893 úspěšně rovněž \"Hubičku\". Její ředitel a dirigent Wilhelm Jahn proto pokračoval nastudováním \"Tajemství\", jež mělo vídeňskou premiéru roku 1895 v překladu Maxe Kalbecka. Přijetí však bylo méně příznivé, \"Tajemství\" se ve větší míře neprosadilo a zahraniční nastudování jsou ojedinělá. Bylo uvedeno například roku 1969 v Hanoveru v novém překladu Kurta Honolky a roku 1977 v berlínské Komische Oper v nové úpravě od Klause Schlegela na základě překladu Rudolfa Asmuse.\n\nBritskou premiéru připravil Oxford University Opera Club v roce 1955 pod vedením Jacka Westrupa a roku 1972 ji uvedl Vilém Tauský na Camdenském festivalu.\n\nNa Slovensku hrálo \"Tajemství\" Slovenské národní divadlo v době první republiky i Slovenského státu: pět nastudování (1920, 1924, 1927, 1930, 1944) přineslo celkem 28 představení. Po druhé světové válce je uvedlo jen Státní divadlo Košice, a to v roce 1951 a v roce 1968.\n\nPoměrně nezvyklá skutečnost, že hlavní role (Kalina a panna Róza) jsou svěřeny barytonu a altu, je důvodem, proč operu rádi vyhledávají čeští zpěváci těchto oborů. Role Kaliny se po Josefu Lvovi ujal výborně Bohumil Benoni, později například Emil Burian, Jan Konstantin, Zdeněk Otava, Teodor Šrubař, Václav Bednář, Roman Janál. Pannu Rózu po Betty Fibichové zpívaly například Marie Klánová, Gabriela Horvátová, Štěpánka Štěpánová, nověji Jana Sýkorová a Kateřina Jalovcová. Blaženku zpívala po Sittové například Berta Foersterová, Kamila Ungrová, Ada Nordenová, Marie Budíková, Helena Tattermuschová, Mária Haan. Vítka zpíval zvláště rád Otakar Mařák, později Beno Blachut, Ivo Žídek, ze současných zpěváků výborně Pavel Černoch. I vedlejší, ale hudebně vděčné role Bonifáce a Skřivánka zpívali často významní zpěváci. Bonifáce měl v repertoáru Vilém Heš, Robert Polák, Emil Pollert, Luděk Mandaus, Karel Berman, Eduard Haken a další. Skřivánka zpíval jeho první představitel Adolf Krössing po 36 let, později Antonín Lebeda, ke sklonku své kariéry Beno Blachut.\n\nZ nečeských zpěváků stojí za zmínku, že rolí panny Róza zahájila v roce 1956 svou kariéru slavná mezzosopranistka (Dame) Janet Bakerová.\n\n(Městys pod Bezdězem, náměstí) Mlatci ve stodole mlátí žito a přitom obilí žehnají (sbor \"Žitko krásné, bude chleba\")- Z domu konšela Maliny přináší mlatcům svačinu Malinova neprovdaná sestra, panna Róza. Vojenský vysloužilec Bonifác, který se o ni uchází, se jí snaží pomoci, ale Róza odmítá. Bonifác vyslovuje domněnku, že Róza stále miluje konšela Kalinu. Když se o ni Kalina před dvaceti léty ucházel, její rodina ho odmítla, protože byl chudý. Uražený Kalina se poté ze vzdoru oženil s nejchudším děvčetem z městečka – Bonifácovou sestrou. Nyní je vdovcem. Róza Bonifácovo nařčení rozhořčeně popírá: Kalinu v srdci nechová a on ji ostatně také nikdy skutečně nemiloval, jak by byl mohl dosvědčit nebožtík fráter Barnabáš z bezdězského kláštera (duet \"Ó, že mi lásku lhal\"). Bonifác si mne ruce a doufá, že popichováním Kaliny a Maliny proti sobě nakonec Rózu dostane.\n\nZ radnice vychází konšelé Kalina a Malina, vůdcové dvou znepřátelených stran. Na Kalinu již čeká zednický mistr se svými tovaryši: právě dokončili Kalinův nový dům na náměstí, hned naproti domu boháče Maliny, a přejí mu šťastné bydlení a novou přičinlivou žínku. Malina a Kalina se předhánějí, kdo konšely v hospodě nejlépe pohostí. Hospodská jim roznáší a radní vychvalují každý svého vůdce (sbor \"Ať žije konšel Malina!\"). Nahluchlý místní zpěvák Skřivánek vidí příležitost a nabízí své písně. Oba konšelé se o něj přetahují a žádají posměšnou píseň o tom druhém. Skřivánek zazpívá píseň o obou – o původu sporu mezi Kalinou a Malinou, o tom, jak obecní záležitosti trpí jejich řevnivostí, a nakonec je vyzývá ke smíření a Kalinu a pannu Rózu k obnovení své staré lásky (píseň \"Ó, slyš to, předaleký světe\"). Bonifác se zlobí a i Kalina a Róza zpěváka okřikují, ale Malina je pohnut. Nabízí Kalinovi smír i Rózinu ruku – jenže přitom si neodpustí poznámku, že na Kalinově novém domě visí „dloužek“. Zasáhne tak Kalinu na citlivém místě a místo smíru začíná všeobecná hádka (sextet se sborem \"O nevěstu, bláhový, ještě neříkal jsem vám\"). Róza Kalinovi zase vyčítá faleš – poté, co ji rodiče odmítli Kalinovi dát, ji fráter Barnabáš utěšoval řka, že sdělil Kalinovi tajemství, které je přece spojí. Jenže Kalina toho nevyužil. Kalina Rózino tvrzení popírá a ostatní se zmínky o nebožtíkovi děsí. K hospodě přichází dudák a mezi Kalinovou a Malinovou stranou vypukne nový spor, ba téměř rvačka o to, zda má dudák hrát nebo ne.\n\nRozvášněné otce zastaví až jejich děti: Kalinův syn Vít a Malinova Blaženka. Ti odvádějí rodiče domů a po straně si smlouvají dostaveníčko. Vít zůstane na chvíli na náměstí sám a těší se z Blaženčina pozvání (arieta \"Z tvých sladkých úst jak slyším rád\"). – Přichází Bonifác; v bitce mezi konšely se rozvášnil tak, že zlomil trám ze zbořeniště starého Kalinova domu a našel v něm list adresovaný Kalinovi. Kalina zjistí, že je to dopis od nebožtíka Barnabáše a zmiňuje se o pokladu. Více nechce prozradit a i to, co řekl, má zůstat tajemstvím. Vít i Bonifác mu proto musí odpřisáhnout, že o listu nikomu nepovědí (formule přísahy \"Teď slavně, těžce slibte mi\"). Jenže sotva Kalinovi odejdou, Bonifác to pod stejnou přísahou vyzradí zednickému mistrovi a ten obratem hostinské a jiným sousedkám, stejně jako zvoníkovi Jirkovi.\n\nSetmělo se a na lavičce se scházejí Vítek a Blaženka; jejich láska musí zůstat sladkým tajemstvím, zejména před jejich otci. A Jirka zatím z ochozu městské věže sděluje přísné tajemství konšela Kaliny dolů zpěvákovi Skřivánkovi – pomocí hlásné trouby. Tak se o pokladu frátera Barnabáše dovídá celé městečko.\n\n(Na Bezdězi pod hradem) Je noc a Kalina se s motykou a rýčem dostavil na místo, které mu v listu popsal fráter Barnabáš. Malina měl svou narážkou pravdu. I když Kalina předstírá zámožnost, hlavně kvůli Róze, ve skutečnosti je přes celoživotní pilnou práci chudý a zadlužený. Teď by chtěl mít alespoň na chvíli bohatství a štěstí, které mu bylo v mládí odepřeno (recitativ a árie \"Jsem žebrák! Po uši až zadlužen!... Med radosti plnými doušky chci pít\"). Z duševní únavy usíná a zjevuje se mu Barnabášův přízrak i podzemní pidimužíci (sbor \"Ven z podzemí\"). Lákají jej k pokladu, byť za cenu propadnutí nečistým mocnostem. Zmizí však, když se přiblíží procesí z městečka k bezdězské kapli (sbor \"Matičko Boží, obětuj\"). I Kalinu zpěv probouzí a zviklá jeho rozhodnutí; přidává se k poutníkům, aby se stranou pomodlil.\n\nNa místě se setkávají Blaženka a Vít. Radostně se obejmou (duet \"Radosti moje\"). Vít by rád veřejně požádal o Blaženčinu ruku, ale dívka se bojí a chce jejich lásku udržet v tajnosti. Na Vítovu vyčítavou otázku potvrzuje, jak jej má ráda (árie \"Když slyším jen tvého rohu pění\"). Ale Vít není spokojen – takové tajemství je marný klam a nemá východiska (árie \"Co myslím? Čím jsem opojen?\")\n\nMezitím se měšťané vracejí od kaple a Bonifác milence zahlédne; ihned přivede ostatní. Kalina, Malina, Róza a další tak milence překvapí (sextet se sborem \"Tu, tu, hleďme je! Pravda-li!\"). Vít oběma otcům přiznává svou lásku k Blažence a žádá Malinu o její ruku. Ale Malina ani Kalina o tom nechtějí slyšet a i Róza Blaženku varuje před zrádnými Kaliny, jejichž láska je falešná a zištná. Vít je uražen, a aby dokázal, že mu nejde o věno, žádá Blaženku, aby s ním odešla – budou živi i bez majetku otců. Blaženka přijímá, a protože ani prosby obměkčené Rózy a rozumnějších měšťanů na Kalinu a Malinu neplatí, odcházejí oba mladí společně (kvintet \"Ó, klamné domnění\").\n\nNa místě zůstává jen Róza. Vítova odvaha a rozhodnost na ni zapůsobily; škoda, že se takto odvážně kdysi nezachoval jeho otec – jak by ho ráda následovala. Musí si přiznat, že Kalinu dosud miluje (árie \"Tak plane láska pravá\"). Přikrade se k ní Bonifác, který větří příležitost – nabízí se jí za manžela, vychvaluje svou vojenskou udatnost a tvrdí Róze, že by sňatkem s ním navíc potrestala zrádného Kalinu (árie \"Já, panno Rózo, Bonifác, já sám!\"). Prozrazuje jí rovněž Kalinovo tajemství. Oba se schovají v křoví, když vidí vracet se Kalinu.\n\nScéna s Vítem a Blaženkou Kalinu přesvědčila: pokusí se najít poklad, a buď bude stát před Rózou jako pán, nebo ať ho vezme čert. Podaří se mu najít a vypáčit kámen, pod nímž je vstup do podzemní chodby. Róza jeho počínání sleduje se zděšením a nakonec vyběhne a snaží se Kalinu zadržet. Ten ji nejdříve málem obejme, ale pak odhodlaně vstoupí do sluje. Róza i Bonifác bědují; začíná bouře.\n\n(Světnice u Maliny) Chasa u Malinů pomáhá obírat chmel a popichuje hospodáře zmínkami o Blaženčině brzké svatbě (sbor \"Rádi a veselí pomůžem při chmeli\"). Všichni žádají zasmušilou Blaženku, aby zazpívala, a ta zdráhavě zanotuje žalostnou píseň (\"Což ta voda s výše strání\"). Vidouce Blaženčin smutek přemlouvají přítomní Malinu, aby Blaženku Vítovi dal. Zejména na něj naléhá panna Róza a také zednický mistr, kterému by z Blaženčina věna mohl Kalina splatit dluh… Ale Malina nesvolí, dokud ho o Blaženčinu ruku nepožádá sám starý Kalina. Jak poznamenává Bonifác, to se nestane – nejenže je Kalina tvrdohlavý, ale navíc už jej nepochybně odnesl čert. Vojenský vysloužilec pak všem vyzradí, co Kalina pod Bezdězem podniká.\n\nVít se přichází rozloučit s Blaženkou, s pannou Rózou i s Malinou. Jde do světa a doufá, že se příští rok bude moci vrátit s výdělkem a znovu žádat o Blaženčinu ruku. Malina je dojat, ale trvá na tom, že chce slyšet žádost od Vítova otce. Kalinu chce, jakožto Vítův strýc, zastoupit Bonifác a současně žádá o Ruku pannu Rózu, ale je v obojím odbyt. V peci začíná cosi harašit a Bonifác a Skřivánek se leknou, pak ale na požádání začínají píseň o fráteru Barnabáši, známém bonvivánu a vtipálkovi (duet se sborem \"Bylť vesel fráter Barnabáš\"). Jenže rachot v peci sílí, až se všichni vyděsí a rozprchnou – až na Rózu. Z dvířek u pece vystupuje Kalina s krumpáčem a žádá po domnělém duchu svůj poklad. Róza jako první poznává, co Barnabáš svou radou mínil, a i Kalina nyní vidí, že jeho pokladem byla Rózina láska (árie \"Ó, jak jsem bloudil, jak jsem tebe neuznával\"). Když se všichni vrátí, požádá Kalina Malinu o ruku Blaženky pro Víta a o Rózinu pro sebe. Malina konečně dává svolení a vše končí vítězstvím staré lásky (sbor \"Aj, kdo jste svoji, buďte sví\").\n\n\n\n"}
{"id": "99529", "url": "https://cs.wikipedia.org/wiki?curid=99529", "title": "Semily", "text": "Semily\n\nSemily (německy \"Semil\") jsou město ležící na severovýchodě Čech a jihovýchodě Libereckého kraje v okresu Semily. Rozkládají se v hlubokém údolí u soutoku Jizery s Oleškou na severní hranici Českého ráje. Semily mají obyvatel, a jsou tak v rámci okresu předstiženy Turnovem. Leží v kotlině na řece Jizeře ve výšce 340 m n. m., kolem 50 km od Liberce a asi 100 km od Prahy.\n\nRozloha Semil je 16,31 km². Město se člení na tři katastrální území (Semily, Spálov u Semil, Bítouchov u Semil) a čtyři místní části (Semily, Podmoklice, Spálov, Bítouchov). Mezi památky Semil patří děkanský kostel sv. Petra a Pavla, kostel sv. Jana Křtitele, hotel Obecní dům, dům čp. 2 (muzeum), tři roubené chalupy v Jílovecké ulici, mariánský sloup, sochy sv. Anny a sv. Václava u děkanského kostela, sochy sv. Jana Nepomuckého, dr. F. L. Riegra, sousoší A. Staška a I. Olbrachta a další.\n\nV blízkosti města se nachází ojedinělé údolí Jizery, jež patří do Geoparku UNESCO, prochází jím Riegrova a Kamenického stezka; nedaleko leží Bozkovské dolomitové jeskyně a asi 3 km od města hora Kozákov.\n\nPrvní písemná zmínka o Semilech, resp. o farním kostele, je z roku 1352, a dá se tedy předpokládat, že obec samotná existovala již dříve. Vsi Podmoklice a Klinkovice jsou připomínány již v roce 1318 jako majetek Voka z Rotštejna. V Semilech sídlila šlechta, která zde pravděpodobně na Koštofranku vystavěla tvrz a později u Jizery dvůr a nakonec na počátku 18. století zámek. V roce 1542 se majetkové poměry ustálily a Semily se dostaly do vlastnictví rodu Smiřických ze Smiřic. Později přešly do rukou Albrechta z Valdštejna, který je v roce 1628 postoupil do zástavy Mikuláši Desfoursovi, jenž je roku 1635 získal do dědičného vlastnictví. Byly pak v majetku Desfoursů až do roku 1748, kdy byly prodány hr. Františku Václavu Caretto-Millesimo, zeti Ferdinanda Desfourse. Panství bylo v roce 1754 ještě rozšířeno o statek Jesenný a Škodějov. Roku 1810 prodal Josef Caretto-Milesimo semilské panství podnikateli Jakubu Veithovi, který se zde za kontinentální blokády snažil zavést výrobu řepného sirobu. V roce 1824 koupil Semily Karel Alain Gabriel kníže Rohan, vévoda Montbazonský a Bouillonský. Zámek Rohanové od roku 1850 pronajímali státním úřadům, jako okresnímu hejtmanství, okresnímu soudu, bernímu úřadu aj. Město na přelomu let 1898/1899 za 270 tisíc zlatých koupilo část velkostatku včetně zámku, pivovarů a lesů, čímž si vytvořilo podmínky k dalšímu růstu. Nezbytnou přístavbu zámku si již nemohlo dovolit a prodalo jej proto roku 1924 státu. Ten jej využívá dodnes, po zrušení okresních úřadů v roce 2002 je mj. sídlem Úřadu pro zastupování státu ve věcech majetkových. Semily se staly pověřenou obcí 3. stupně s 21 spádovými obcemi. Roku 1939 se se Semilami sloučila obec Podmoklice a v roce 1964 byly připojeny také Bítouchov a Spálov.\n\nNázev Semily se ustálil až v polovině 19. století, od kdy se také pro městečko Semily, jak je od neznámé doby nazýváno, již trvale užívá označení město. Na starších mapách a dokumentech najdeme i tvary Semil, Semill, Semile či dokonce Seemühl. Od čeho je jméno odvozeno, můžeme se jen dohadovat – podle jazykovědců by mělo označovat osadu „semilů“, tj. lidí, kteří jsou milí nebo kteří se líbí.\n\nObyvatelstvo se živilo zemědělstvím a řemesly, zejména zpracováním lnu a bavlny a tkalcovstvím, od poloviny 19. století v továrnách.\n\nMěsto Semily se nachází v jihovýchodním cípu Libereckého kraje v Semilském okresu. Leží v údolí na soutoku řek Jizery a Olešky a na svazích, především na jižní straně (Komenského náměstí, Nad Špejcharem, Vinice). Západně od Semil se nachází národní přírodní památka Kozákov a chráněná krajinná oblast Český ráj. Severozápadně od města chrání údolí Jizery přírodní památka Galerie a na ni navazující přírodní rezervace Údolí Jizery u Semil a Bítouchova. Východním směrem se nachází Krkonošské podhůří, v němž se mj. nalézá národní přírodní památka Strážník.\n\nSemily se nacházejí v mírně teplé oblasti s častými dešti. Klima je celkem vyrovnané bez místních anomálií. Průměrná délka slunečního svitu ve dne je 5 hodin a průměrný počet deštivých dnů v roce je 150.\n\nSemilské zastupitelstvo má dvacet jedna členů, včetně starosty a dvou místostarostů. Rada města je sedmičlenná.\n\nVe volebním období 2010–2014 byli zvoleni kandidáti těchto stran: Volba pro Semily (12 mandátů), Semiláci (2 mandáty), ODS (2 mandáty), SNK-ED (1 mandát), KSČM (1 mandát), ČSSD (1 mandát), Unie pro sport a zdraví (1 mandát) a Strana pro otevřenou společnost (1 mandát). Starostou se stal Mgr. Jan Farský z vítězné Volby pro Semily, místostarostkami Lena Mlejnková a Marcela Volšičková, obě taktéž z Volby pro Semily. V městské radě zasedali kromě pěti zastupitelů z Volby pro Semily také Vladimír Šimek (SNK-ED) a Karel Krejsa (ČSSD).\n\nPo komunálních volbách konaných v říjnu 2014 se do zastupitelstva dostalo osm osobností kandidujících za Volbu pro Semily, následované čtyřmi za ANO 2011, třemi za uskupení SPOLU a po dvou z kandidátek České strany sociálně demokratické (ČSSD), dále Komunistické strany Čech a Moravy (KSČM) a společné Semiláků s Křesťanskou a demokratickou unií – Československou stranou lidovou (KDU-ČSL). Po volbách se starostkou stala Věra Blažková (ANO 2011), jež vystřídala Jana Farského (Volba pro Semily), který již podle svých předvolebních vyjádření na tuto funkci nechtěl kandidovat. Tato sestava však neměla dlouhého trvání, neschopnost vyřešit problematický stav městské nemocnice vedla 25. března 2015 k odvolání starostky a celé rady, do níž byli poté zvoleni čtyři zastupitelé Volby pro Semily a jeden za ČSSD (dvě místa jsou stále volná a nabízena ostatním stranám). Starostkou byla zvolena Lena Mlejnková (v minulém období místostarostka) a místostarosty Ing. Tomáš Sábl a Vladimír Šimek.\n\nV 16. století má městečko již svůj znak – na modrém štítu jelen vpravo kráčející od lípy po zelené louce, nad ním do oblouku šest šesticípých hvězd. V roce 1992 byla městu Semily schválena Českou národní radou městská vlajka, jejíž barevné řešení vychází z barev znaku. Vlajku tvoří modrý a zelený pruh, které jsou od sebe odděleny šesti zlatými šesticípými hvězdami.\n\nNejvíce obyvatel žije v místní části Podmoklice. Míra úmrtnosti v Semilech mírně převyšuje krajskou i celorepublikovou úroveň, což je způsobeno vyšším průměrným věkem obyvatel, protože mládež odtud odchází pro nedostatek pracovních příležitostí. Kriminalita v Semilech je na velmi nízké úrovni (index kriminality 17, Most má index kriminality 43). Podíl vysokoškoláků v Semilech je dosud také na nízké úrovni.\n\nVeškerá semilská sídliště se nacházejí v místní části Podmoklice:\n\nVe městě je pět mateřských škol – křesťanská na ulici Pekárenské, waldorfská na ulici Pod Vartou, Luční, Treperka a Na Olešce. Základních škol je také pět – Dr. F. L. Riegra na Jizerské ulici, Ivana Olbrachta v ulici Nad Špejcharem, základní a střední waldorfská v Tyršově ulici, speciální v Nádražní ulici, praktická a speciální v Jizerské ulici. Semily mají i tři střední školy - integrovanou v ulici 28. října, Waldorfská základní a střední škola Semily, příspěvková organizace v ulici Jana Žižky a v ulici Tyršova; a Gymnázium Ivana Olbrachta v ulici Nad Špejcharem.\n\nPrvní škola v Semilech vznikla někdy v 16. století - poblíž radnice. Zprávy jsou velmi kusé a přesná data známa nejsou. Jednalo se a pouhou dřevěnou chalupu s tabulí a dlouhou lavicí pro žáky. Prvním známým učitelem byl roku 1561 jistý Vávra písař.\n\nPrvní zděná školní třída byla na faře, jež byla postavena roku 1797. Měla jednu třídu a její kapacita byla až 100 dětí. V roce 1841 byla pronajata v jiném domě druhá místnost, protože první nepostačovala. Teprve o dvacet let později byla postavena v místě dnešní ZUŠ trojtřídní, později čtyřtřídní obecná škola. Roku 1886 byla prosazena a následně postavena měšťanská škola, dodnes fungující, hned vedle stávající. Brzy však byly obě školy přeplněné a byly zřízeny provizorní třídy na radnici.\n\n30. srpna 1931 byla otevřena v Podmoklicích v Žižkově ulici moderní obecná škola (dnes waldorfské lyceum), jež byla pojmenována po T. G. Masarykovi. Dne 1. září 1949 bylo založeno čtyřleté gymnázium (dnes i osmileté), od roku 1951 sídlící v moderní budově od architekta Oldřicha Udatného. V prvorepublikové učňovské škole v ulici 28. října je dnes Integrovaná střední škola. Semilskou zvláštností je Waldorfská základní a střední škola, jejíž specifický systém výuky, založený Rudolfem Steinerem na antroposofii, přitahuje děti a mládež i jejich rodiče z celé republiky. Základní škola na sídlišti v Řekách nese jméno slavného semilského rodáka dr. F. L. Riegra. Všechny semilské školy prošly v nedávných letech kompletní rekonstrukcí a zateplením.\n\nKulturní a společenský život v Semilech z velké části organizuje Kulturní centrum Golf, dokončený v roce 1979 a pro svou estetickou hodnotu navržený k prohlášení za kulturní památku. V jeho velkém sále se odbývají divadla, koncerty, plesy a další akce. V letech 2009-2010 byla provedena úplná rekonstrukce starého kina Jitřenka na Riegrově náměstí, které pro biografická představení slouží již od roku 1920, má 117 míst a je vybaveno špičkovou digitální technologií, která umožňuje zajišťovat i on-line přenosy operních, baletních a činoherních představení z předních světových divadel. V budově sídlí také Městská knihovna se 66 tisíci svazky knih, nabízející kromě internetu pro veřejnost také kurzy Univerzity třetího věku, přednášky a besedy o literatuře. Muzeum a Pojizerská galerie, jež hostí také Informační centrum, kromě tematických historických výstav a výstav děl regionálních umělců přináší i pohledy do tvorby renomovaných autorů, besedy a komorní koncerty. Spravuje také Červenou roubenku s pilníkářskou dílnou a způsob života domkáře na periférii města. S výtvarnými a historickými výstavami se můžeme setkat také ve foyer Státního okresního archivu Semily. (pořádání výstav). Možná vás přiláká i soukromé Technické muzeum v nedalekém Loukově.\n\nJeden z nejstarších spolků je pěvecký sbor \"Jizeran\". Na veřejnosti poprvé vystoupil 27. června 1860, založen byl Bedřichem Pincem. Po roce 1990 byl obnoven Mgr. Jaroslavem Vávrou V současnosti diriguje sbor Jiří Kurfiřt – ředitel ZUŠ.\n\nHasiči a sokolové byli původně sdruženi v jednom spolku, založeném už roku 1871. Časem se jejich kroky rozešly, ale fungují dodnes k prospěchu města.\n\nSemily ve světě proslavila \"Jizerka\" – špičkový dětský a mládežnický sbor, založený Alenou Kuželovou v roce 1965. Alena i její manžel Václav, který se na vedení sboru podílel od roku 1967, byli za svou mnohaletou obětavou práci oceněni řadou uznání - mj. čestným občanstvím Semil (2005), Cenou Františka Lýska a Cenou Bedřicha Smetany. Má dva přípravné sbory: Sedmikrásku (1.–2. třída ZŠ) a Čekanky (3.–5. třída ZŠ), dále Smíšený sbor a mužskou H9. Jizerka zpívala v mnoha evropských zemích, USA a Japonsku. V roce 2007 se hlavní sbormistryní Jizerky stala bývalá žačka Brádlových, dnes renomovaná mezzosopranistka Nadia Ladkany.\n\nNa dlouhou tradici ochotnického divadla, založeného roku 1862, navazuje dnes PODIO, jehož režisérem je bývalý loutkoherec Zdeněk Lindner; ten také vytvořil každoroční divadelní přehlídku Semilský paroháč. Vynikající výkony podává pod taktovkou italského dirigenta Graziana Sanvita Podkrkonošský symfonický orchestr (PSO), pokračující v tradici stejnojmenného orchestru, založeného Jiřím Matlasem. Z dalších velmi aktivních spolků můžeme zmínit Podkrkonošskou společnost přátel dětí zdravotně postižených, Fokus, Junák - český skaut, Orel, Cervus Semilensis, Spolek rodáků a přátel města Semil, Český svaz včelařů, Český svaz chovatelů, Klub českých turistů, Podkrkonošskou a Pojizerskou společnost Járy Cimrmana a další. Ze sportovních uveďme Golf Club Semily s jedinečným hřištěm, populární Florbalový klub SCC, Horolezecký oddíl, Lyžařský klub a Zimní lyžařskou školu s vlekem na svahu Kozákova, Sportovně střelecký klub se střelnicí nebo Autoklub.\n\n\nČasté úrazy v jeho továrnách vedly továrníka F. Schmitta v letech 1891 až 1892 k postavení první nemocnice v semilském okrese. Šestnáctilůžková nemocnice v budově dnešního Domu dětí a mládeže fungovala 16 let. Roku 1908 ji nahradila nová nemocnice, jež měla v prvních letech 50 lůžek a pacientům sloužily řádové sestry. V roce 1928 byl otevřen nový pavilon a řádové sestry byly nahrazeny civilním zdravotnickým personálem. Ve 30. letech byla na hlavní budově provedena nástavba, díky níž se navýšila kapacita nemocnice na 220 lůžek. V letech 1992-96 proběhla rekonstrukce v hodnotě půl miliardy Kč a do pavilónů byla přemístěna oddělení z Lomnice nad Popelkou.\n\nV 50. letech vznikla na nároží ulic Tyršova a Špidlenova dvojposchoďová poliklinika.\n\nSemilská nemocnice se nachází při silnici II/292 do Podmošny na samém okraji města. Disponuje 150 lůžky, má přes 200 zaměstnanců a je rozdělena do tří pavilónů s vlastní lékárnou. Zatímco interna v r. 2016 zanikla, renomé si udržuje chirurgie a zvláště ortopedie, poskytují také nabídku ambulantní léčby. V poliklinice ordinují stomatologové, alergolog, dětští a praktičtí lékaři.\n\nSemily se nachází na křižovatce silnic II/289, II/292, III/2829 a III/2892. Nejvytíženější ulicí v Semilech je ulice Nádražní (II/289+II/292) v úseku od Riegrova náměstí přes most až po křižovatku Luční×Nádražní×Na Olešce.\n\nNa území města Semily se nacházejí dvě železniční stanice. \"Železniční stanice Semily\" v Podmoklicích na trati 030 z Pardubic do Liberce. V této stanici zastavují vlaky přibližně každou hodinu včetně rychlíků. \"Železniční zastávka Spálov\" ve Spálově na trati 035 z Tanvaldu do Železného Brodu. V této zastávce staví pouze osobní vlaky zhruba každé 2 hodiny.\n\nAutobusové nádraží dříve leželo přímo na Riegrově náměstí, dnes se nachází v Podmoklicích asi 300 metrů od Riegrova náměstí a asi 100 metrů od železniční stanice. Autobusovou dopravu zajišťuje společnost Bus Line a.s. (někdejší ČSAD Semily a ČSAD Jablonec n. N.). MHD v Semilech pod číslem 670 505 jezdí celý den okruh ze Spálova nebo z Řek kolem krematoria nebo vlakového nádraží, přes nemocnici, Benešov u Semil a zpět.\n\nŘada stavebních památek v Semilech pochází z počátku 20. století. Mezi ně se řadí například secesní Obecní dům a sokolovna (někdejší Dělnický dům), nárožní dům v Husově ulici nebo novorománský kostel sv. Petra a Pavla.\n\n\n\nNa severu města začínají dvě velice zajímavé stezky procházející Údolím Jizery, a to Kamenického a Riegrova. Toto údolí patří do Geoparku UNESCO a vyskytuje se v něm endemická rostlina lomikámen trsnatý vlnatý. V osadě Nouzov nalezneme Cimrmanovu \"Nejnižší rozhlednu na světě\" a u osady Cimbál Masarykovu vyhlídku. Východně od Semil jsou také populární Bozkovské dolomitové jeskyně a západně zase hora Kozákov, jež je nejvyšším vrcholem Českého ráje - 744 m.\n\nDům čp. 68, jemuž místní lidé říkají Riegrův domek, je poslední zachovanou stavbou kdysi rozsáhlého komplexu budov Riegrova mlýna, bývala v něm konírna. Na domě je také umístěna pamětní deska jako vzpomínka na slavného semilského rodáka F. L. Riegra.\n\nStaronovým symbolem semilského náměstí se po svém odkrytí v roce 2009 stala komunistická mozaika s rudou hvězdou, srpem a kladivem, umístěná vysoko na průčelí domu a dominující Riegrovu náměstí. Od roku 1990 byla překrytá reklamním bannerem. Kontroverzní výzdoba náměstí byla zároveň při odhalení doplněna citátem George Santayany: „Kdo nezná svou minulost, je odsouzen ji opakovat.“\n\nV roce 2016 v participativním rozpočtu občané odhlasovali definitivní zakrytí kontroverzní mozaiky novou fasádou, na níž bude vyveden znak města. Realizace tohoto projektu proběhla na podzim 2018.\n\n\n\n\n\n"}
{"id": "99534", "url": "https://cs.wikipedia.org/wiki?curid=99534", "title": "Ghost in the Shell", "text": "Ghost in the Shell\n\nGhost in the Shell ( 攻殻機動隊, \"Kókaku kidótai\", ve volném překladu \"Zásahová obrněná pořádková jednotka,\" je japonská post-kyberpunková série, zahájená mangou vytvořenou Masamunem Širóem, která začala vycházet v roce 1989 v časopise \"Šúkan Young Magazine\".\n\nPůvodní manga byla zadaptována do filmové podoby: Přímo z ní vychází anime: \"Ghost in the Shell\" z roku 1995, a jeho volné pokračování \"\" z roku 2004. Kromě toho vznikly dva kreslené televizní seriály, \"\" a \"\", které dějově leží někde mezi prvními dvěma filmy. V návaznosti na seriály pak vznikly ještě další animované filmy, mj. \"\" (z roku 2006) a zatím nejnovější \"\" (z roku 2015). Dále byly na motivy filmů a seriálů vytvořeny tří videohry: jedna na PlayStation, jedna na PlayStation 2 a jedna na PlayStation Portable. A také FPS hra Ghost in the Shell: Stand Alone Complex First Assault Online pro PC, která však byla v roce 2017 ukončena. Filmy a anime seriály vyrobilo studio Production I.G.\n\n\"Ghost in the Shell\" je futuristický policejní thriller, jehož hlavní postavou je žena-kyborg Motoko Kusanagi, příslušnice tajné divize Japonské národní veřejné bezpečnostní komise, známé jako Sekce 9. Jednotka se specializuje na boj proti trestným činům spojeným s nelegálním vyžíváním moderních (především počítačových) technologií. Kusanagi je pojmenována po jednom ze Tří císařských klenotů Japonska (Širó na to odkazuje na konci druhé mangy). Kusanagi má v týmu výsadní postavení, obvykle je oslovována a zmiňována jako „Major“, vzhledem k její minulosti v Japonských obranných silách. Díky konstrukci svého těla je schopná nadlidských výkonů, což úspěšně využívá při své práci – její tělo je téměř celé umělé; jen její mozek a část míchy zůstávají organické.\n\n\"Ghost in the Shell\" je kyberpunk, nebo post-kyberpunk, stavbou podobný dílu Williama Gibsona, především jeho trilogii Sprawl (začínající slavným Neuromancerem). Kusanagi a její kolegové čelí vnějším hrozbám, ale bojují i s vnitřními rozpory vycházejícími z jejich vlastní povahy.\n\nAutorem (napsal i nakreslil) originální mangy (včetně dvou pokračování) je Masamune Širó. Její první kapitola byla zveřejněna v roce 1989 v časopise \"Šúkan Young Magazine\". Souborně (tankōbon) byl první svazek vydán v roce 1991, jeho pokračování s názvem \"\" pak v roce 2002. Rok nato byl vydán třetí svazek s názvem \"\". Ten obsahuje několik příběhů, které měly být původně použity při tvorbě druhého dílu.\n\nJako manga byl zpracován také televizní seriál \"\" (vychází od roku 2009) a \"Arise\" série (vychází od roku 2013). Kromě toho byla ke druhému filmu (\"\") v dubnu 2005 vydána stejnojmenná čtyřdílná ani-manga.\n\nVzniklo už poměrně velké množství animovaných filmů a OVA (Original Video Animation) patřících ke „značce“ \"Ghost in the Shell\". Některé vycházejí přímo z původní mangy, jiné jsou propojeny s TV seriály \",\" a zatím poslední navazuje na \"Arise\" sérii.\n\nManga byla poprvé upravená v anime filmové adaptaci z roku 1995 s názvem \"Ghost in the Shell\", již režíroval Mamoru Ošii. Původní první film byl přepracován v roce 2008, byla použitá moderní počítačová animace (3D-CGI) a zvuk byl znovu nahrán (v 6.1). Tato nová verze – s poněkud matoucím názvem (nejedná se o druhý díl!) \"Ghost in the Shell 2.0 (Redux)\" – měla japonskou premiéru 12. července 2008. Skutečné pokračování vyšlo pod názvem \"\" již v roce 2004. I tento film režíroval Mamoru Ošii a na rozdíl od prvního filmu, kde ve středu zájmu je Motoko (a tajemný „Puppet Master“), zde pozici hlavní postavy přebírá její nejbližší parťák Bató s vydatnou pomocí Togusy a dalších kolegů známých z prvního dílu. Oba tyto filmy byly založeny na ději z první mangy, přičemž druhý díl vychází prakticky z jediné kapitoly („Robot Rondo“, doplněné některými prvky z „Phantom Fund“).\n\nDalší tři filmy už byly navázány na TV seriály \"\" (vyšly i společně jako \"Ghost In The Shell – S.A.C. Trilogy Box Set\"). První film \"The Laughing Man\" z roku 2005 je vlastně sestřihem a shrnutím nejdůležitějších částí první série , pojících se (jak už název napovídá) k tzv. Laughing Man incidentu. Obdobně druhý film \"Ghost in the Shell: S.A.C. 2nd GIG – Individual Eleven\" je převyprávěním druhé série (\"2nd GIG\") se zaměřením na společnost \"Individual Eleven\". Třetí film, \"\", na rozdíl od prvních dvou (které bývají řazeny spíše do kategorie OVA), není sestřihem, ale navazuje tam, kde druhá série skončila, je tedy jejím pokračováním. Tématicky se váže k hackerovi známému jako „Puppeteer“ (loutkař). Byl (stejně jako seriál) režírován Kendžim Kamijamou, premiéra byla na SKY Perfect, satelitní televizní stanici, 1. září v roce 2006.\n\nZatím nejnovějším přírůstkem je OVA série \"Ghost in the Shell: Arise\" z let 2013 až 2015, která zahrnuje pět filmů, označovaných jako \"Border\" (v roce 2015 vyšla také v podobě desetidílného TV seriálu pod názvem \"Arise – Alternative Architecture\") a dějově předchází původní mangu. Na tuto sérii navazuje další (a zatím poslední) anime film \"Ghost in the Shell: The New Movie\" (taktéž z roku 2015).\n\nV roce 2008 hollywoodské studio DreamWorks a Steven Spielberg získali práva na výrobu hrané filmové adaptace původní mangy. Jako producenti byli navrženi Avi Arad a Steven Paul, pro přizpůsobení mangy do scénáře byl zprvu najat Jamie Moss, nicméně v říjnu 2009 ho vystřídala Laeta Kalogridis. Tento hraný film by měl být původně hotov v roce 2011, nicméně došlo ještě k mnoha změnám a posunům (režie Rupert Sanders, scénář Jonathan Herman, hlavní role Scarlett Johansson) a nyní se vydání očekává až v roce 2017.\n\nKe \"Ghost in the Shell\" patří také dvě anime série po 26 dílech, jejichž děj časově spadá do období prvního filmu (cca rok 2030). \"\" byl napsán a režírován Kendžim Kamijamou a vyrobený Production I.G, poprvé odvysíláno na Animaxu od 1. října roku 2002 do 25. března 2003. U pokračování (druhá série) se scénáře a režie opět chopil Kendži Kamijama a výroby Production I.G, \"2nd GIG.\" Byl vysílán od 1. ledna 2004 do 8. ledna 2005. K těmto seriálům se váží tři filmy OVA (\"The Laughing Man\" k první sérii, \"Individual Eleven\" k \"2nd GIG\" a konečně , viz výše), dvě manga adaptace, série knih a několik počítačových her.\n\nOVA série \"Ghost in the Shell: Arise\" z let 2013 až 2015 vyšla také v podobě TV seriálu pod názvem \"Arise – Alternative Architecture\", který má 10 dílů. Prvně byl japonskými televizními stanicemi vysílán od dubna do června 2015. Také k této sérii byla vytvořena manga adaptace.\n\n\nPrvní hra pro PlayStation byla vydána v roce 1997, vyvinutá Exactem a publikována THQ. Druhá hra nesoucí název anime seriálu \"Stand Alone Complex\" byla vydána v listopadu 2004 na PlayStation 2, vyvinutá SCEJ a Caviou a publikována společností Bandai. Hra se stejným názvem vyvinutá G-Artists a publikovaná opět společností Bandai byla vydána v roce 2005 pro PlayStation Portable, ale toto pokračování hry z PlayStation 2 mělo kompletně jiný příběh, nastavení a hru.\n\nPro PC platformu vyšla 28. července 2016 multi-playerová střílečka s názvem \"Ghost in the Shell: Stand Alone Complex – First Assault Online\".\n\nFilmy a televizní seriály se odehrávají v alternativní budoucnosti. Původní film \"Ghost in the Shell\" se odehrává v roce 2029 a jeho pokračování \"Innocence\" v roce 2032. V anime seriálech \"Ghost in the Shell: Stand Alone Complex\" a \"Ghost in the Shell: S.A.C. 2nd GIG\" je děj zařazen do let 2030 až 2032, a film \"Ghost in the Shell: S.A.C. Solid State Society\", který navazuje na mnohé události ze druhé série, se odehrává po dvou letech, v roce 2034.\n\nSourozenci Wachowští, tvůrci trilogie \"Matrix\", se vyjádřili, že \"Ghost in the Shell\" na ně měl při tvorbě \"Matrixu\" vliv. Producent Joel Silver také uvedl v rozhovoru na DVD pro \"Animatrix\", že \"Ghost in the Shell\" svým způsobem ovlivnil styl a vzhled \"Matrixu\".\n\n\"Ghost in the Shell\" byl analyzován Williamem Gibsonem v knize \"Neuromancer\" v kapitole 4 \"Orienting the Future\" z knihy Wendy Hui Kyong Chunové \"Control and Freedom\" – \"Power and Paranoia in the Age of Fiber Optics\". Vypadá to na aspekt vysokého technologického orientalismu uvedeného v obou pracích.\n\n"}
{"id": "99539", "url": "https://cs.wikipedia.org/wiki?curid=99539", "title": "Tzotzilové", "text": "Tzotzilové\n\nTzotzilové jsou etnickou skupinou žijící v San Cristóbal de las Casas a okolo něj na území 150 × 50 km. Toto území se nachází v mexickém státě Chiapas. Jsou to domorodí obyvatelé, jejichž předky byli Mayové. Jejich jazykem je tzotzilština, velmi blízká tzeltalštině. Žijí ve vesnicích jako San Juan Chamula, Zinacantan či Venustiano Carranza. \n\n"}
{"id": "99540", "url": "https://cs.wikipedia.org/wiki?curid=99540", "title": "Ciudad Real", "text": "Ciudad Real\n\nCiudad Real je město ve středním Španělsku v autonomním společenství Kastilie-La Mancha, 200 km jižně od Madridu, v nadmořské výšce 628 m. Je hlavním městem provincie Ciudad Real. Žije zde obyvatel.\n\nMěsto je zastávkou rychlovlaků AVE na trase Madrid – Córdoba; sídlí zde mladá Univerzita Kastilie-La Mancha.\n\n"}
{"id": "99543", "url": "https://cs.wikipedia.org/wiki?curid=99543", "title": "San Cristóbal de las Casas", "text": "San Cristóbal de las Casas\n\nSan Cristóbal de las Casas (dříve Ciudad Real) je hlavní město chiapaského regionu Altos v jihovýchodním Mexiku. Nachází se na hlavní spojnici vedoucí z Tuxtly Gutiérrez do Palenque. Město je známě díky své nádherné koloniální architektuře z dob baroka. Ve městě se etnicky střetávají dvě etincké skupiny: tzotzilové z východu a tzeltalové ze západu.\n\nMěsto je pojmenováno po dominikánském mnichovi a misionáři Bartoloméovi de las Casas.\n"}
{"id": "99545", "url": "https://cs.wikipedia.org/wiki?curid=99545", "title": "Velké Pavlovice", "text": "Velké Pavlovice\n\nVelké Pavlovice (německy \"Groß Pawlowitz\" nebo \"Groß Paulowitz\") jsou město v okrese Břeclav v Jihomoravském kraji, 17 km severozápadně od Břeclavi na řece Trkmance v tradiční vinařské oblasti pojmenované podle města Velkopavlovická vinařská podoblast. Žije zde obyvatel.\n\nNázev se vyvíjel od varianty Paulowicz (1252), Paulwicz (1346, 1365), Pawlowicz (1447), ve Welikych Pawlowiczych (1570), Pawlowitz (1633), Gross Pawlowitz (1673), Paulowitz (1720), Pawlowitz (1751), Gross Pawlowitz a Hrubé Pawlowice (1846), Pawlowitz a Pavlovice (1872), Pavlovice (1881), Grosspawlowitz a Velké Pavlovice (1906) až k podobě Velké Pavlovice v roce 1924. Přívlastky velké a hrubé odkazují na lidnatost těchto Pavlovic. Místní jméno vzniklo z osobního jména Pavel, k němuž byla přidána přípona -ice a znamenalo ves lidí Pavlových.\n\nPrvní doložené osídlení lokality je datováno do neolitu, první zmínka o obci pochází z roku 1252. V roce 1891 byly Velké Pavlovice povýšeny na městys, městem se staly v roce 1967.\n\nOkolo města se nacházejí rozsáhlé vinice. Dále na jihozápad se nachází vodní dílo Nové Mlýny, dále na jih pak Přírodní park Niva Dyje, Lednicko-valtický areál a CHKO Pálava. Na jihovýchod leží města Velké Bílovice a Podivín.\n\nPodle sčítání 1930 zde žilo v 610 domech 2274 obyvatel. 2718 obyvatel se hlásilo k československé národnosti a 27 k německé. Žilo zde 2721 římských katolíků, 16 evangelíků a 11 příslušníků Církve československé husitské.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nÚzemím města prochází dálnice D2 a silnice II/421 v úseku Terezín – Velké Pavlovice – Mikulov. Dále jsou zde silnice III. třídy:\n\nSídlí zde gymnázium.\n\n\n\n\n"}
{"id": "99546", "url": "https://cs.wikipedia.org/wiki?curid=99546", "title": "Tour de France 2006", "text": "Tour de France 2006\n\n93. ročník cyklistického etapového závodu Tour de France odstartoval v sobotu 1. července 2006 sedmikilometrovým prologem ve Štrasburku a po dvaceti etapách (poprvé od roku 1999 nebyla zařazena týmová časovka) a 3 639 ujetých kilometrech skončil 23. července v ulicích Paříže. Kromě Francie závodníci navštívili dalších pět zemí: Nizozemsko, Belgii, Lucembursko, Německo a Španělsko. Celkovým vítězem se stal, po diskvalifikaci Američana Floyda Landise, Španěl Óscar Pereiro. Jediný Čech na startu, Pavel Padrnos, skončil 64.\n\nPouhý den před startem se zástupci všech 21 zúčastněných týmů dohodli, že do závodu nenastoupí žádný z jezdců figurujících na seznamu podezřelých v dopingové aféře, která propukla ve Španělsku během letošního ročníku Giro d'Italia. Ze závodu tak byli odvoláni mimo jiné oba největší favorité Jan Ullrich a Ivan Basso.\n\n\n"}
{"id": "99547", "url": "https://cs.wikipedia.org/wiki?curid=99547", "title": "Lakandonové", "text": "Lakandonové\n\nLakandonci jsou mayští obyvatelé žijící již stovky let v Lakandonském deštném pralese ve východním Chiapasu. Sami sebe nazývají Hach Winik neboli opravdoví lidé.\nAntropologové dělí Lakandonce podle řady kulturních odlišností na jižní a severní Hach Winik. Žije jich přibližně tisíc ve třech jižních komunitách (Lacanjá, Beten, San Javier) a dvou severních komunitách (Metzabak a Nahá).\n\nLakandonové jsou nepůvodní domorodou skupinou obyvatel obývající region Selva v mexickém státě Chiapas. Je to jedna z mnoha vymírajících skupin na tomto území. Většina etnologů je dále dělí na skupiny \"Severní\", \"Cedro-Lacanjah\" a \"Jatate\". Jsou to sběrači a lovci. V posledních letech jsou decimováni přílivem různých misionářů a náboženských proudů.\n\n"}
{"id": "99548", "url": "https://cs.wikipedia.org/wiki?curid=99548", "title": ".gb", "text": ".gb\n\n.gb je internetová národní doména nejvyššího řádu určená pro Velkou Británii.\n\nByla zavedena ve stejné době jako druhá doména pro Velkou Británii, a to .uk. Nebyl o ni zájem jako o .uk, takže se přestala používat.\n\n"}
{"id": "99550", "url": "https://cs.wikipedia.org/wiki?curid=99550", "title": ".sj", "text": ".sj\n\n.sj je internetová národní doména nejvyššího řádu původně určená pro ostrovy Špicberky a Jan Mayen. Tyto ostrovy jsou norským územím, proto se zde používá doména .no.\n\n"}
{"id": "99552", "url": "https://cs.wikipedia.org/wiki?curid=99552", "title": ".so", "text": ".so\n\n.so je národní doména nejvyššího řádu pro Somálsko.\n\nVzhledem k tomu, že v Somálsku neexistuje zodpovědný úřad pro správu, doména byla pozastavena. Jediná stránka v doméně .so, která byla funkční, oznamovala, že doména .so je „zaparkovaná“ a registrace jsou „nedostupné“. 1. listopadu 2010 se však doména .so znovu spustila a registrace jsou opět dostupné.\n\n"}
{"id": "99554", "url": "https://cs.wikipedia.org/wiki?curid=99554", "title": "Konya (provincie)", "text": "Konya (provincie)\n\nKonya je turecká provincie v centrální části Malé Asie. Jejím hlavním městem je Konya. V roce 2000 měla 2 192 166 obyvatel.\n\nKonyanská provincie se dělí na 32 distriktů:\n"}
{"id": "99555", "url": "https://cs.wikipedia.org/wiki?curid=99555", "title": "Fruktifikace", "text": "Fruktifikace\n\nFruktifikace je proces tvorby plodnic vyšších hub, kterým vrcholí životní cyklus těchto organizmů. Fruktifikuje mycelium, podmínkou je přítomnost dvou odlišných mycelií a vhodných podmínek (například konkrétní teplota, průběh teplot, vlhkost, dostatek živin, přítomnost mykorhizního symbionta, přítomnost vzduchu nebo světla a podobně).\n\nSouvislost mezi jednotlivými faktory a závislost fruktifikace na jejich přítomnosti je z velké části neobjasněna. Jmenovat lze například produkci a v závislosti na ní i koncentraci oxidu uhličitého v půdě, dále půdní teplotu a její denní a noční cykly, změny v intenzitě fotosyntézy hostitele, změny v dostupnosti dusíku, změnu délky dne atp., přičemž se předpokládá, že určitý podíl budou mít i tzv. biologické hodiny, jejichž existence však není přímo doložena. Výrazný vliv mají srážky – vydatný déšť odstartuje proces fruktifikace, ale trvá poměrně dlouhou dobu, než plodnice dosáhnou makroskopické úrovně, kdy jsou pozorovatelné či „sbíratelné“ houbaři – takto výrazný růst nastává teprve po 20. dni od nástupu srážek. Často vzpomínaná závislost růstu hub na fázi měsíce je nepřímá; podle australského vědce Edwarda George Bowena mají fáze měsíce vliv na pohyb meteorických rojů, které mají za následek vznik srážek.\n\nPodmínky, které je třeba splnit pro iniciování fruktifikace, se velmi významně liší i v závislosti na druhu houby. Bylo prokázáno, že například hřib smrkový fruktifikuje v důsledku chladového šoku, kdy během dvou až tří dnů poklesne teplota o 5 °C (v rámci rozsahu 10 až 20 °C). Naopak u hřibu plavého byl pozorován výskyt plodnic tři týdny poté, co průměrná denní teplota prudce stoupla z 10–12 °C na 17–18 °C.\n"}
{"id": "99558", "url": "https://cs.wikipedia.org/wiki?curid=99558", "title": ".um", "text": ".um\n\n.um je národní doména nejvyššího řádu pro Menší odlehlé ostrovy USA.\n\nPůvodně bylo možno registrovat pouze domény 3. úrovně, tato restrikce však byla v dubnu 2002 zrušena.\n\nV lednu 2006 rozhodla organizace ICANN o úplném zrušení této domény. Její správce, University of South California, jí již delší dobu neudržoval. Ostrovy, které doména reprezentuje, nejsou nijak zvlášť osídleny, takže doména spíše sloužila pro doménové hacky, které využívaly doménu jako „anglickou“ koncovku \"-um\". Navíc některá větší americká teritoria mají svou vlastní doménu nejvyššího řádu – např. Guam (.gu) nebo Panenské ostrovy (.vi).\n\n"}
{"id": "99563", "url": "https://cs.wikipedia.org/wiki?curid=99563", "title": "Centre national de la recherche scientifique", "text": "Centre national de la recherche scientifique\n\nNárodní výzkumné centrum \"(fr. Centre national de la recherche scientifique)\", častěji označované pouze zkratkou CNRS, je největší evropskou výzkumnou a vývojovou organizací se sídlem ve Francii. Hlavní sídlo CNRS je v Paříži (La Défense), avšak výzkumná střediska jsou rozložena po celé Francii. Centrum zaměstnává přes 11 600 vědců (26 000 zaměstnanců) a jeho rozpočet byl v roce 2004 2,2 miliardy euro. Aktivní strategie výměny a spolupráce se zahraničními špičkovými pracovišti umožnila této státní organizaci cestu mezi světovou elitu na poli výzkumu. Mezinárodní zastupitelstva sídlí v Bonnu, Bruselu, Johannesburgu, Moskvě, Pekingu, Santiagu de Chile, Tokiu, Tunisu, Washingtonu a Hanoji.\n\nCNRS je vlastníkem velkého množství patentů a licencí. V oblasti zdravotnictví patří k nejdůležitějším licence na vakcínu proti Hepatitidě B, na „Diagnose-Kits“ proti HIV-Viru, vyvinutá ve spolupráci s institutem Pasteur, nebo na nové cytostatikum Navelbine. V informatice se jedná o různý software, nejzajímavější je svobodný software CeCILL.\n\nV současnosti je centrum tvořeno dvěma instituty:\n\n\nNárodní výzkumné centrum bylo založeno 19. října 1939 zásluhou prezidenta republiky Alberta Lebrun jako nástupnická organizace \"Caisse nationale de la recherche scientifique\" a \"Office national des recherches scientifiques et des Inventions\". CNRS se zaměřilo na neaplikačně orientovaný výzkum, tedy ne na vývoj technologií, nýbrž na získávání nových poznatků. Změny ve společnosti a hospodářský vývoj donutily centrum roku 1966 k celkové restrukturalizaci. Roku 1967 vznikl Národní institut pro astronomii a geofyziku \"(fr. L'institut national d'astronomie et de géophysique)\", později přejmenovaný na Národní institut pro výzkum vesmíru \"(fr. l'Institut national des sciences de l'univers (INSU))\", a v roce 1971 Národní institut pro jadernou a částicovou fyziku \"(fr. l'Institut national de physique nucléaire et de physique des particules (IN2P3))\".\n\nAby byla zabezpečena úzká návaznost mezi potřebami trhu a vědeckou činností, vznikl roku 1973 Spolek pro výzkum a průmysl (fr. \"Club Recherche-Industrie)\", který v současnosti sdružuje přes 5 000 členů.\n\nOd roku 2002 probíhá další snaha o změnu vnitřní struktury centra za účelem jeho modernizace.\n\nOd roku 1954 centrum pravidelně uděluje ocenění pro nejlepší francouzské vědce a mladé výzkumníky. Zlatá medaile CNRS (Médaille d'or du CNRS) je nejdůležitějším oceněním pro vědu a výzkum jaké lze ve Francii získat.\n\nCNRS obdrželo hned několik Nobelových cen.\nFieldsova cena\nAbelova cena\n\n"}
{"id": "99565", "url": "https://cs.wikipedia.org/wiki?curid=99565", "title": "Čarodějný kruh", "text": "Čarodějný kruh\n\nČarodějné kruhy (též mezikruží) se projevují jako kruhy plodnic rostoucích v kruhu na louce, v parku či v lese. Jedná se o přirozený růst některých druhů hub v kruhu. Někdy se projevují jako mezikruží tmavě zelené trávy, či nekrotické zóny. Některé čarodějné kruhy jsou staré stovky let.\n\nVznikají tak, že podhoubí (mycelium) se rozrůstá přibližně rovnoměrně od středu do stran a plodnice vyrůstají jen na okrajích podhoubí.\n\nNejstarší známý kruh má průměr 1km a je přibližně 700 let starý. Spojené kruhy plodnic špičky obecné (\"Marasmius oreades\") na kopcích u Stonehenge mají 100 metrů v průměru a jsou 300 let staré.\n"}
{"id": "99567", "url": "https://cs.wikipedia.org/wiki?curid=99567", "title": "Kuzminki (stanice metra v Moskvě)", "text": "Kuzminki (stanice metra v Moskvě)\n\nKuzminki () je stanice moskevského metra na Tagansko-Krasnopresněnské lince.\n\nStanice se nachází v jihovýchodní části města, je třetí od konce. Postavena byla jako hloubená, mělce založená, pouhých 8 m hluboko. Její nástupiště je ostrovní, podpírají jej dvě řady sloupů s rozestupem 4 m, dohromady jich je 40. Konstrukce tedy vychází ze standardizovaného projektu. Na obklad prostoru stanice se použil bílý mramor (sloupy), keramické dlaždice (stěny za nástupištěm) a žula (podlaha). Dlaždice, tvořící obklad stěn jsou krémové a karmínové barvy, uspořádané do obdélníků, mezi nimi jsou v pravidelných rozestupech vložené kovové plastiky s tematikou volně žijících zvířat. Stanice má dva výstupy a dva podpovrchové vestibuly umístěné pod ulicí \"Volgogradskij prospekt\".\n\nKuzminiki byly jako součást úseku Taganskaja – Vychino otevřeny 31. prosince roku 1966, jednalo se tehdy o část ještě \"Taganské\" linky (před spojením s jejím severozápadním úsekem označovaným jako \"Krasnopresňenskaja\" v linku jedinou). Díky tomu, že na povrchu se nachází terminál příměstské dopravy, kam přijíždí mnoho lidí ze sousedních měst, jsou Kuzminki velmi využívány; obrat cestujících činí okolo 110 000 denně (srovnatelné například s pražskou stanicí I. P. Pavlova).\n\n"}
{"id": "99568", "url": "https://cs.wikipedia.org/wiki?curid=99568", "title": "Črta", "text": "Črta\n\nČrta (někdy též skica, náčrtek či obrázek) je literární prozaický žánr menšího rozsahu (rozsah je obdobný povídce, črta ale většinou bývá ještě o něco kratší), popisující místo, osobu nebo situaci, ať již reálnou, nebo smyšlenou. Správná črta je ryze popisná, má velmi jednoduchý, eventuálně vůbec žádný děj.\n\nČrta zaznamenává ryze osobní prožitek a názor autora na něj, je většinou psána ich-formou. Črta je podobná reportáži, dalo by se říci, že jde o její o něco jednodušší formu.\n\nTematicky je velmi různorodá, mohou to být autobiografické zážitky, mohou mít společenskou tematiku, mohou to také být cestopisy.\n\nČrta byla velmi oblíbená v devatenáctém století, převážně v publicistice, ale i v umělecké literatuře, dnes se ale vyskytuje minimálně (byť mnohá literární díla, která jsou označována za povídky, jsou vlastně črtami). Črta byla dříve chápána jako jeden z nejjednodušších literárních žánrů.\n\nMistry tohoto žánru byli Anton Pavlovič Čechov, Maxim Gorkij, Charles Dickens, v Česku Jan Neruda, Božena Němcová, Karel Čapek.\n"}
{"id": "99584", "url": "https://cs.wikipedia.org/wiki?curid=99584", "title": "Górale (píseň)", "text": "Górale (píseň)\n\nGorale je lidová píseň ze Slezska, konkrétně z oblasti v povodí řeky Olše, východní části Moravskoslezských Beskyd (Jablunkovsko, Třinecko). Píseň se zpívá jak na české, tak na polské straně hranice s drobnými obměnami jazykovými i obsahovými. Píseň proslavila i skupina Čechomor, byť její jazykový projev zdaleka neodpovídal výslovnosti nářečí Těšínského Slezska. Je postavena na opakování jednoho motivu (dva horalé se přou o dívku) a refrén je výzva ke smíru a argumentace tím, že horalka má vždy dvě stejné věci, tudíž se o ni mohou podělit. Je to metafora k tomu, že dívek je přece dost.\n\nGórole (slezská lidová)\n\n\"Za górami,\"\nza \"lasami\",\nza dolinami:\nPobili się dvo górole ciupagami.\n\nHej górale,\nnie bijcie się!\nMo góralka dwa warkocze (dvoje oczu, vjelkie serce, dvoje ušy, dvoje rynce, dvoje nogi, z przodu z tyłu),\npodzielicie się!\"\n\n\"Za horami,\nza lesy,\nza dolinami:\nPobili se dva horalé valaškami.\n\nHej horalé,\nnebijte se!\nMá horalka dva copy (dvě oči, velké srdce, dvě uši, dvě ruce, dvě nohy, vpředu vzadu),\npodělte se!\"\n\nPíseň nazpívalo několik skupin:\n\n"}
{"id": "99588", "url": "https://cs.wikipedia.org/wiki?curid=99588", "title": "Mezocyklóna", "text": "Mezocyklóna\n\nMezocyklóna je vír o rozměrech až stovek km s cyklonálním zakřivením proudnic. Obvykle vzniká v polárním nebo arktickém vzduchu studeného sektoru řídících cyklón. V poli přízemního tlaku vzduchu bývá mezocyklóna vyjádřená brázdou nižšího tlaku vzduchu, popřípadě i uzavřenou izobarou. Doba existence mezocyklóny se pohybuje okolo 1 dne. Mezocyklóna zpravidla vzniká v různých vzdálenostech od studené fronty řídící cyklóny. Vznikne-li však v její bezprostřední blízkosti, může způsobit její zvlnění a často pak s ní splyne. Oblačnost mezocyklóny je uspořádána do několika spirálních ramen, které jsou tvořeny izolovanými konvektivními buňkami nebo kumulonimby. Spirální ramena mohou být také tvořena uspořádanou konvekční oblačností. Mezocyklóny jsou doprovázeny silným větrem a intenzívními přeháňkami, v zimě pak sněžením.\n"}
{"id": "99589", "url": "https://cs.wikipedia.org/wiki?curid=99589", "title": "McDonnell XF-85 Goblin", "text": "McDonnell XF-85 Goblin\n\nMcDonnell XF-85 Goblin byl americký parazitní stíhač, vyvíjený jako obrana pro obří strategický bombardér B-36.\n\nNa projektu jednomístného parazitního stíhače, který by mohl být nesen strategickými bombardéry \"USAAF\", se pracovalo už od války a v březnu 1945 byl předložen původní návrh. Stavba dvou prototypů byla objednána v březnu roku 1947.\n\nVýsledek činnosti týmu pod vedením Hermana D. Barkleye nesl tovární označení Model 27, později Model 27D. Oficiálně mu byl přidělen kód XP-85, který byl v roce 1947 změněn na XF-85 a byl podle skřítka pojmenován Goblin.\n\nPodoba letounu byla z velké míry dána požadavkem na to, aby se celý vešel do pumovnice bombardéru B-36 (přestože testován byl v podvěsu pod typem Boeing B-29), která měla v operačním nasazení pojmout až tři \"Gobliny\". Vzniklo tak nejmenší proudové stíhací letadlo v historii, vypadalo spíš jak ze zábavního parku. Dostalo přezdívku létající vejce. Jeho výkon byl maximalizován, protože na rozdíl od jiných stíhaček \"Goblin\" neplýtval časem a palivem, aby se dostal do potřebné výšky, jeho operační doba byla okolo jedné hodiny.\n\nMcDonnell postavil 2 prototypy (no. 46-523 a no. 46-524), přičemž první byl poškozen při testech v aerodynamickém tunelu na základně Moffet Field a pro letové testy musel být použit druhý prototyp. První letový test proběhl 23. srpna 1948 na základně Muroc (dnes Edwards). Tehdy \"B-36\" ještě nebyl k mání a tak se pokusy prováděly na nosiči EB-29B Superfortress (no. 44-84111). Od prvního letu se zkušebním pilotem firmy Mc Donnell Edwinem Schochem bylo zřejmé, že turbulence v blízkosti mateřského bombardéru způsobují velké problémy při řízení stroje. Přestože stroj byl poměrně dobře ovladatelný, byl jeho návrat na visutou hrazdu bombardéru obtížný. První úspěšné zavěšení za letu bylo provedeno až 14. října 1948.\n\nPokusů bylo celkem sedm, ale jen ve třech případech se \"Goblin\" dokázal vrátit zpět na visuté zařízení stroje \"B-29\", ve zbývajících musel pilot přistát na výsuvnou lyži, která u \"Goblinu\" nahrazovala podvozek. Program byl v létě 1949 zastaven a prototypy umístěny do muzea.\n\nHlavních důvodů bylo několik.\n\nPozději se podobné pokusy o nesení parazitního stíhače prováděly s mateřským letounem B-36 a stíhačem F-84 Thunderjet. Tyto testy označené kódem FICON (Fighter Conveyor) ukázaly, že použití parazitních stíhačů je slepou uličkou vývoje a proto se už podobné testy neopakovaly.\n\nNo. 46-523 - National Museum of the United States Air Force, letecká základna Wright-Patterson, Dayton, Ohio.\nNo. 46-524 - Strategic Air and Space Museum, Ashland, Nebraska.\n\n\n\n\n"}
{"id": "99591", "url": "https://cs.wikipedia.org/wiki?curid=99591", "title": "Shockleyova rovnice", "text": "Shockleyova rovnice\n\nShockleyova rovnice je rovnicí voltampérové charakteristiky ideální diody. Platí jak pro propustný, tak i pro závěrný směr. Je pojmenovaná podle Williama Shockleyho, který jí jako první odvodil. Vyjadřuje celkový proud PN přechodem.\n\nkde\n\nSaturační proud:\n-roste s plochou přechodu a s teplotou\n-klesá se šířkou zakázaného pásu a s koncentrací akceptorů a donorů\n"}
{"id": "99592", "url": "https://cs.wikipedia.org/wiki?curid=99592", "title": "Jan Kasal", "text": "Jan Kasal\n\nJan Kasal (* 6. listopadu 1951 Nové Město na Moravě) je český politik, čelný představitel KDU-ČSL a tzv. konzervativního (resp. moravského) křídla strany. Od roku 1990 do roku 2010 byl bez přerušení poslancem ČNR, resp. Parlamentu ČR a s výjimkou volebního období 1998–2002, kdy si sněmovní funkce rozdělily strany opoziční smlouvy, i místopředsedou těchto zákonodárných sborů.\n\nVystudoval ČVUT a pracoval ve Žďárských strojírnách. Je ženatý, má tři dcery. Do ČSL vstoupil r. 1986, v listopadu 1989 byl zvolen do jejího ústředního výboru.\n\nV roce 1990 se v rámci procesu kooptací do ČNR stal poslancem České národní rady za ČSL. Mandát poslance obhájil v řádných volbách v roce 1990 a volbách v roce 1992. Po vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát v ní obhájil ve volbách v roce 1996, volbách v roce 1998, volbách v roce 2002 a volbách v roce 2006.\n\nOd roku 1992 byl prvním místopředsedou strany; po odstoupení nemocného Josefa Luxe 24. září 1998 tak vedl stranu až do sjezdu v květnu 1999, kdy porazil Cyrila Svobodu prosazujícího levicovější program a stal se předsedou. V květnu 2001 Svoboda zvítězil, ovšem Kasal byl zvolen místopředsedou a v listopadu 2003, když Svobodu porazil Miroslav Kalousek, se vrátil jako první místopředseda. Po Kalouskově rezignaci 25. srpna 2006 převzal jako první místopředseda vedení strany, které si podržel až do prosincového sjezdu, na němž už nekandidoval.\n\nV projevu na sjezdu nepřímo kritizoval Jiřího Čunka za jednání s Jiřím Paroubkem; pro žádného kandidáta se nevyslovil, ale byl považován spolu s Kalouskem za stoupence Vlasty Parkanové a v listopadu se s Čunkem přeli o jeho vyjádření k vystěhování vsetínských Romů. Do předsednictva strany nekandidoval ani na sjezdu v roce 2009.\n\nVe volbách 2010 neúspěšně kandidoval do senátu za obvod č. 52 - Jihlava, když se ziskem 11,05 % hlasů obsadil až 4. místo, přestože jej ve volbách podpořila strana Věci veřejné.\n\nV roce 2011 získal zaměstnání v státní dopravní firmě ČD Cargo.\n\nBěhem krajských voleb v roce 2012 se mu skrze kroužkování podařilo dostat do krajského zastupitelstva Vysočiny. Ve volbách v roce 2016 však již mandát neobhajoval.\n\nV letech 2014 až 2018 byl členem dozorčí rady České pošty.\n\n"}
{"id": "99593", "url": "https://cs.wikipedia.org/wiki?curid=99593", "title": "Brázda nízkého tlaku vzduchu", "text": "Brázda nízkého tlaku vzduchu\n\nBrázda nízkého tlaku vzduchu je oblast nižšího tlaku vzduchu obvykle mezi dvěma oblastmi vyššího tlaku vzduchu nebo může být součástí cyklóny. \n\nNa meteorologických mapách bývá zakreslena neuzavřenými izobarami. V ose brázdy se vyskytuje horizontální konvergence proudění, které má za následek výstupné pohyby vzduchu, které vedou obvykle k tvorbě oblačnosti a srážek. V brázdě nízkého tlaku vzduchu leží obvykle atmosférická fronta.\n"}
{"id": "99597", "url": "https://cs.wikipedia.org/wiki?curid=99597", "title": ".info", "text": ".info\n\n.info je generická doména nejvyššího řádu, původně určená pro informační služby, protože však na registraci nebyly stanoveny omezující podmínky, brzy se stala alternativou, pokud bylo doménové jméno v .com zabrané.\n\nDoména se může skládat minimálně ze tří znaků a maximálně může obsahovat 63 znaků.\n\n"}
{"id": "99604", "url": "https://cs.wikipedia.org/wiki?curid=99604", "title": "Slabika", "text": "Slabika\n\nSlabika je nejmenší organizační jednotka řeči, kterou vyslovujeme, část slova vyslovená jedním nárazem dechového proudu. Např. po-le- slovo vyslovujeme ne po hláskách, ale po slabikách. Slabika je tvořena jádrem, které obvykle bývá ohraničeno svahy. Slova mohou být bezslabičná (splývají se slabikou sousedního slova), jednoslabičná nebo víceslabičná. Jednotkou délky, trvání slabiky je mora.\n\nTypická struktura slabiky má tyto části:\nJádro je součástí každé slabiky, je totiž tím, co dělá slabiku slabikou. Svahy slabiky (pretura před jádrem a koda za jádrem) nemusejí být vždy přítomny. Jádro a koda se obvykle považují za základ slabiky, v mnoha jazycích se vzájemně ovlivňují, např. v délce. Podstatná pro dělení slov.\n\nSlabiky, kde chybí koda, se nazývají otevřené (končí samohláskou), naproti tomu uzavřené jsou slabiky, které kodu mají, např. slovo \"vo.da\" se skládá ze dvou otevřených slabik, slovo \"pes\" má jednu uzavřenou slabiku.\n\nJádrem slabiky nejčastěji bývá samohláska, případně dvojhláska, méně často sonora (např. \"krk\"), případně frikativa (např. \"pst\") či nazála (např. \"sedm\").\n\nSvahy slabiky tvoří jedna nebo více souhlásek.\n\nObecnou strukturu slabiky můžeme tedy zapsat takto:\n\nK = konsonant (souhláska)\nV = vokál (samohláska) - na jeho místě může být i slabičná souhláska\n\nFonetická písma, zachycující hlásky a z nich složené slabiky, mohou zachycovat mluvenou řeč dvojím způsobem:\n"}
{"id": "99614", "url": "https://cs.wikipedia.org/wiki?curid=99614", "title": "Ankh-morporská Městská hlídka", "text": "Ankh-morporská Městská hlídka\n\nAnkh-morporská Městská hlídka je fiktivní policejní sbor v knihách o Zeměploše od Terryho Pratchetta. Hlídka se původně skládala ze čtyř frakcí. Noční hlídky, Denní hlídky, palácové stráže (ta se stala samostatnou) a Speciálů z ulice Kotevního řetězu (byla vypálena při událostech v knize \"Noční hlídka\"). Dnes (podle knihy \"Buch!\") má oddíly tři. Denní hlídku, Noční hlídku a Říční oddíl, který je zaměstnán neustále se potápějícím služebním člunem. V knize Pátý elefant se také setkáváme s oddělením dopravní policie, které vede seržant Fred Tračník. Toto oddělení využívá nejnovějších metod a postupů (botičky na kočáry, radar-skřítek apod.) Velitelství Hlídky sídlí v Ankh-Morporku v Pseudopolském dvoře. Jejím velitelem je sir Samuel Elánius a v současné době se skládá z okolo sto padesáti příslušníků.\n\nMezi nejvýznamnější příslušníky hlídky patří\n\n\n\n"}
{"id": "99627", "url": "https://cs.wikipedia.org/wiki?curid=99627", "title": "Karel Krautgartner", "text": "Karel Krautgartner\n\nKarel Krautgartner (20. července 1922 Mikulov – 20. září 1982 Kolín nad Rýnem) byl český hudebník, skladatel jazzové hudby, herec, dirigent, jeden z nejlepších československých saxofonistů 20. století.\n\nNarodil se jako Karel Josef Krautgartner v rodině poštmistra Josefa Krautgartnera a jeho ženy Marie. Na klarinet začal hrát jako chlapec. Základní školu vychodil v Mikulově, ve školním roce 1935/1936 měl nastoupit do třetí třídy reformního reálného gymnázia v Břeclavi. Protože se v roce 1935 se s rodiči přestěhoval do Brna, z břeclavského gymnázia vystoupil a dostudoval v Brně (maturita 1942). Jeho učitelem hry na saxofon zde byl Stanislav Krtička (1887–1969). V Brně začínal okolo roku 1935 v poloprofesionálních souborech \"Quick Band\" a \"Slavia Band\". V roce 1942 se stal členem orchestru Gustava Broma, který v následujícím roce opustil.\n\nKrautgartnerem založený orchestr \"Dixie Band\" si v roce 1945 přijel do Brna poslechnout Karel Vlach. Po jeho nabídce odjeli tři členové orchestru do Prahy, Karel Krautgartner se v orchestru Karla Vlacha stal vedoucím saxofonové sekce.\n\nV roce 1956 Karel Krautgartner opustil orchestr Karla Vlacha a spolu s Karlem Velebným založili \"Kvinteto Karla Krautgartnera\". To vystupovalo nejprve v pražské kavárně \"Alfa\", od roku 1957 se kvinteto rozrostlo na septeto (později noneto) a přesunulo své působiště do kavárny \"Vltava\". Spolu s ním zde vystupovali Vlasta Průchová a Karel Hála. V roce 1957 rozpoznal talent Karla Gotta, který se zúčastnil soutěže Hledáme nové talenty roku 1958. \n\nV roce 1958 požádal Československý rozhlas Krautgartnera, aby sestavil pro jednorázové vystoupení na mezinárodním festivalu orchestr z nejlepších československých jazzových hudebníků. Po tomto vystoupení Krautgartner orchestr nerozpustil a vystupoval s ním nadále. Od počátku roku 1960 se z tohoto tělesa stal Taneční orchestr Československého rozhlasu (TOČR), Karel Krautgarner byl jeho dirigentem do roku 1963, kdy došlo k rozdělení na taneční a jazzový orchestr. Funkci dirigentů převzali Kamil Hála a Josef Vobruba, Krautgartner se stal uměleckým vedoucím obou orchestrů, přejmenovaných v roce 1967 na \"Orchestr Karla Krautgartnera\".\n\nV srpnu 1968, bezprostředně po invazi vojsk Varšavské smlouvy do Československa, emigroval spolu s partnerkou Elen Tanasco do Vídně, kde se stal dirigentem rozhlasového jazzového orchestru stanice ÖRF. V roce 1971 přesídlil do Kolína nad Rýnem, kde chtěl vyučovat na místní konzervatoři. Proto začal studovat hudební vědy na filozofické fakultě \"Rheinische Musikschule\" a studium v roce 1982 úspěšně dokončil, krátce nato však zemřel. Je pohřben na kolínském centrálním hřbitově \"Melatenfriedhof\" (řada R4, hrobové místo č. 124).\n\nV roce 1947 se v Praze seznámil s Elen Tanasco (*1919), vlastním jménem Helena Herget-Atanasković. Elen Tanasco byla profesionální tanečnice z pražské jugoslávské rodiny, která tančila např. v Novém německém divadle či ve skupině Joe Jenčíka. Po válce tančila v muzikálu Divotvorný hrnec, kdy se seznámila s Karlem Krautgarnerem. Kvůli jugoslávskému původu Elen Tanasco jim československé úřady nepovolily sňatek. Karla Krautgartnera následovala i do emigrace v Německu , kde se později vzali.\n\nNahrávky orchestrů, které Karel Krautgartner vedl, vycházely na gramofonových deskách, později na CD, např.:\n\nKromě činnosti dirigentské a interpretační je jméno Karla Krautgartnera zaznamenáno u vzniku řady filmu. V řadě z nich vystupoval, představoval sám sebe nebo hudebníka, např.:\n\nK více filmům složil hudbu nebo byl dirigentem.\n\n\n\n\n\n"}
{"id": "99628", "url": "https://cs.wikipedia.org/wiki?curid=99628", "title": "Rudí Khmerové", "text": "Rudí Khmerové\n\nRudí Khmerové byla kambodžská maoistická a nacionalistická organizace, která stála u moci v letech 1975 až 1979, kdy byl jejich režim svržen při vietnamské vojenské invazi. Po celé toto období pod vedením Pol Pota vedla proti kambodžskému obyvatelstvu politiku brutálního teroru, který si vyžádal nejméně 1,7 milionu mrtvých. Některé záznamy však hovoří až o 3 milionech obětí.\n\nRudí Khmerové vládli v Kambodži do roku 1979, kdy se byli nuceni po vietnamské invazi stáhnout a uchýlit se k partyzánskému způsobu boje. V odvetě Čína jako spojenec Rudých Khmérů napadla Vietnam, tehdy sovětského spojence, a došlo ke krátké čínsko-vietnamské válce. Základny Rudých Khmérů byly v Thajsku a v thajsko-kambodžském pohraničí. V roce 1980 navázali styky s USA, které jim poskytovaly tajnou vojenskou, finanční, potravinovou a materiální pomoc. Nadále jim byla poskytována i všestranná pomoc z Číny.\n\nV roce 1982 se Rudí Khmerové proti Vietnamem dosazené vládě opět spojili s kambodžským králem Norodomem Sihanoukem. V Kambodži znovu probíhala občanská válka, v níž se Rudým Khmerům už nepodařilo zmocnit vlády, ale ani vládnímu vojsku se nepodařilo je zlikvidovat. Válce učinila přítrž Pařížská dohoda, podepsaná 23. října 1991.\n\nAni potom se Rudí Khmerové nevzdali ozbrojeného odporu. Západní země a Čína prosadily v roce 1992 v OSN mírový plán pro Kambodžu. Rudí Khmérové v něm byli zahrnuti jako bojující frakce. V roce 1993 bojkotovali volby. To se ukázalo jako velká chyba, hnutí začalo stagnovat a i jeho členové začali pociťovat únavu z nekonečných bojů. V roce 1996 Pol Pota opustilo několik vyšších funkcionářů včetně Ieng Saryho a 4 000 mužů, což byla polovina vojska.\n\n\n\"Pol Pot, dějiny zlého snu\" (Philip Short), Brno: BB/art. 2005. ISBN 80-7341-610-7\n\n\n"}
{"id": "99632", "url": "https://cs.wikipedia.org/wiki?curid=99632", "title": "The Greatest Hits - Why Try Harder", "text": "The Greatest Hits - Why Try Harder\n\nThe Greatest Hits - Why Try Harder je kompilací písniček od Fatboy Slima vydané 20. června 2006. Album obsahuje to nejlepší z tvorby Normana Cooka pod pseudonymem Fatboy Slim. Obsahuje také jednu novinku pod jménem „That Old Pair of Jeans“.\n\nKvůli maximální délce alba byly na album umístěny rádiové edice písniček. V Japonsku se za první týden prodalo 20 014 kopií.\n\nPro americký trh bylo album vydáno s alternativním obalem s Christopherem Walkenem (který účinkoval ve videoklipu Weapon of Choice).\n\n\n\nRaritní videa\nDokument: \"Why Make Videos\"\nSpeciální Bonusová Sekce\n"}
{"id": "99635", "url": "https://cs.wikipedia.org/wiki?curid=99635", "title": "Clevelandská dohoda", "text": "Clevelandská dohoda\n\nClevelandská dohoda byl první společný písemný dokument podepsaný představiteli Čechů a Slováků na počátku první světové války. Jeho účelem, jako i dalších takových prohlášení, bylo také prokázat Spojencům společný boj za sebeurčení těchto dvou národů válčícího Rakouska-Uherska. V květnu 1918 ji nahradila Pittsburská dohoda.\n\nZástupci Slováků byli ochotni zúčastnit se práce na založení společného samostatného česko-slovenského státu jen pod tou podmínkou, že se bude jednat o federaci.\n\nPo několikaměsíčních vyjednáváních dohodu podepsali 22. října 1915 v Clevelandu zástupci Slovenské ligy Ivan Daxner a Albert Pavol Mamatej a Českého národního sdružení Ludvík Fisher a Josef Tvrzický-Kramer. Dohoda se týkala podmínek spolupráce mezi Čechy a Slováky a vyhlásila společný program s pěti body:\n\nV dalších ustanoveních dohody se obě strany mj. zavázaly vytvořit finanční fond a společný výbor na jednání s Jihoslovany.\n\n\n"}
{"id": "99638", "url": "https://cs.wikipedia.org/wiki?curid=99638", "title": "Otrava houbami", "text": "Otrava houbami\n\nJako otrava houbami se označuje otrava vzniklá v důsledku konzumace hub. Obvykle se tím míní velké houby záměrně konzumované, v širším slova smyslu však lze zahrnout i otravy vzniklé nezáměrnou konzumací plísní a dalších menších hub při konzumaci jimi zamořené stravy (viz např. ergotismus).\n\nPod pojmem otrava z hub se skrývá široká paleta příznaků a následků závisejících na druhu požité houby, okolnostech, za kterých byla sebrána, množství této houby a způsobu jakým byla upravena a samozřejmě osobních dispozic konzumenta. Výsledkem může být na jedné straně pouze dlouhodobé zvracení (po konzumaci nedostatečně tepelně upraveného satana) nebo jemné a dočasné změny psychiky, na druhé straně trvalá invalidita či smrt (při požití muchomůrky zelené či pavučince plyšového). Obecně je v případě hub velmi těžké specifikovat množství biomasy, která už představuje riziko – obsah jedu totiž zpravidla velice silně kolísá v závislosti na mnoha těžko zjistitelných okolnostech.\n\nV Česku je sběr hub velice populární a často je minimálně příležitostně praktikován i naprostými amatéry. Vzhledem k tomu, že se na českém území vyskytuje řada velmi nebezpečných druhů hub (naštěstí relativně vzácných), dochází čas od času k smrtelným otravám. Jako nejnebezpečnější se v tomto směru jednoznačně profiluje muchomůrka zelená (Amanita phalloides), považovaná za jednu z nejjedovatějších a nejnebezpečnějších hub světa, a její blízké příbuzné. Kromě nich existují však i další druhy (většinou ovšem vzácnější), jako jsou rozličné pavučince (v čele s pavučincem plyšovým), vláknice (v čele s vláknicí začervenalou) a závojenky (v čele se závojenkou olovovou).\n\nNěkteré houby vyvolávají po požití psychotické stavy a halucinace – příkladem může být dobře známá lysohlávka česká. Ty jsou často záměrně sbírány a konzumovány jakožto droga, je nutno si ale uvědomit, že zde hrozí záměna se smrtelně jedovatými čepičatkami nebo předávkování.\n\nOtrav nebo přiotrávení houbami se v Česku objevuje v průměru asi 300 ročně, umírají v průměru asi 1–3 lidé, přičemž v poslední době jsou úmrtí velmi sporadická. Nejčastější jsou otravy muchomůrkou zelenou a muchomůrkou panterovou.\n\nMimo klasických otrav požitím jedovaté houby se může objevit otrava z hub, které primárně jedovaté nejsou, ale přejaly nějakou jedovatou látku z okolí. Tato oblast je velice špatně prozkoumaná, nicméně panuje konsenzus, že sběr a konzumace hub v oblastech, které jsou zamořeny např. těžkými kovy nebo radioaktivitou, je zcela nevhodná a nerozumná činnost, a to i v ojedinělých případech (o pravidelnějším sběru a konzumaci nemluvě). Celkově se proto zásadně nedoporučuje sběr na výsypkách a skládkách, v okolí cest s rušnou automobilovou dopravou nebo například na radioaktivních haldách v okolí jáchymovských uranových dolů.\nDalší možností, jak se „otrávit nejedovatými houbami“, je otrava ze zkažených hub (např. zapařených). Otravu pak způsobuje jed produkovaný mikroorganismy a plísněmi, které se v nevhodně skladovaných houbách a houbovitých pokrmech namnožily. Princip je podobný jako u otravy ze zkaženého masa.\n\nZde je několik obecných zásad, které mají člověku zajistit, že se vyhne otravě houbami.\n\n\nExistuje řada pověr, které si amatéři vytvořili a podle kterých houby sbírají v domnění, že jim nehrozí žádné nebezpečí. Vzhledem k tomu, že mnoho druhů jedovatých hub je velmi vzácných, mohou jim jejich pověry i dlouhodobě vycházet a tím získávat punc potvrzenosti. Přesto jsou však mylné a jejich vyvrácení může být nečekané a tragické. Zde jsou některé z nich (seznam určitě není kompletní):\n\n\n\n"}
{"id": "99640", "url": "https://cs.wikipedia.org/wiki?curid=99640", "title": "Pravoúhlý trojúhelník", "text": "Pravoúhlý trojúhelník\n\nPravoúhlý trojúhelník je takový trojúhelník, jehož jeden vnitřní úhel je pravý, tzn. má velikost 90°; jinými slovy, dvě ze stran pravoúhlého trojúhelníka jsou na sebe kolmé.\n\nStrany trojúhelníka \"a\", \"b\" sousedící s pravým úhlem se označují jako odvěsny, strana \"c\" protilehlá pravému úhlu jako přepona.\n\n\n\n\n"}
{"id": "99641", "url": "https://cs.wikipedia.org/wiki?curid=99641", "title": "Martinská deklarace", "text": "Martinská deklarace\n\nMartinská deklarace, také Deklarace slovenského národa, byla přijata na zakládajícím shromáždění Slovenské národní rady (SNR) 30. října 1918 v Martině. Deklaraci podepsalo na dvě stě zástupců z celého Slovenska.\n\nDeklarace byla založena na návrhu evangelického faráře Samuela Zocha a přijata jako samostatný státoprávní akt slovenského národa, aniž by účastníci shromáždění věděli o vyhlášení Československa z 28. října. Za jediného oprávněného zástupce slovenského národa prohlásili Slovenskou národní radu, odmítli pravomoci uherské vlády a přihlásili se k samourčovacímu právu česko-slovenského národa, čím také vyjádřili podporu požadavku vytvoření společného státu. Požadovali také okamžité uzavření míru. Přijatý text byl před publikováním modifikován na návrh Milana Hodži, který se pozdě večer vrátil z Budapešti, ani on ale o vyhlášení Československa ještě nevěděl. Na základě jeho návrhu byl vypuštěn požadavek na samostatné zastoupení Slováků na mírové konferenci, aby úsilí Čechů a Slováků v zahraničí působilo jednotně a doplněn odkaz na uznáni Wilsonových zásad rakousko-uherským ministrem zahraničních věcí.\n\nPůvodní text deklarace s podpisy i zápis z průběhu shromáždění se ale „ztratil“. Tak byl výsledný text mnohými signatáři označen za pustý falzifikát, z něhož byly proti zájmu Slováků odstraněny požadavky na jejich národní sebeurčení. Dále bylo napadáno i nedostatečné zastoupení, s tím že na shromáždění převažovali zástupci z Martina, katolíkům se zase nelíbila přílišná účast evangelíků.\n\nI tyto nejasnosti, ale především nejednota slovenských zastupitelů, vedly k oslabení slovenské pozice na jednáních s českými představiteli a na mírových jednáních v Paříži.\n\nJako předcházející Pittsburská dohoda tak i Martinská deklarace, která ale nezohledňovala slovenské požadavky a úmluvy s Čechy z válečných dob, byla v meziválečné ČSR předmětem sporů.\n\nPřipomínána byla také „tajná ujednání“, podle kterých by státoprávní poměr Slováku a Čechů měl být po deseti letech znovu dojednán úmluvou mezi právními zástupci jejich zemí. U tohoto požadavku údajně tajných ujednání Martinské deklarace se ale jednalo o rozhodnutí zasedání Výkonného výboru SNR 31. října 1918, jak dokládal její zápis.\n\nSpekulace o tom, že si Češi Hodžu a další vůči českým požadavkům příliš vstřícné slovenské představitele „koupili“, trvají dodnes.\n\n\n\n"}
{"id": "99642", "url": "https://cs.wikipedia.org/wiki?curid=99642", "title": "Flanderský bouvier", "text": "Flanderský bouvier\n\nFlanderský bouvier (francouzsky: Bouvier des Flandres) je plemeno honáckého psa šedé barvy. Plemeno vzniklo již v 17. století, původně sloužil hlavně k nahánění dobytka a také k tahu. Během první světové války byl aktivně využíván: přinášel zprávy a lokalizoval polohu zraněných vojáků. Dnes se používá k služebnímu výcviku a jako dobrý společenský pes. Dá se také použít ke sportovní kynologii (agility, flyball, canisterapie atd.).\n\nVývoj tohoto plemene nebyl zapsán, ale první jedinci byli k vidění v 17. století na belgicko-francouzském pomezí - ve Flandrech. Přesný původ není příliš jasný. Původním posláním těchto psů bylo nahánění dobytka a sloužili jako hlídací psi. Poprvé bylo toto plemeno vystavováno roku 1910, ale standard byl sepsán až o dva roky později - v roce 1912. Za první světové války byl používán vyhledávač raněných vojáků. Toto plemeno za první světové války málem vyhynulo. Ve dvacátých letech 20. století se o oživení chovu postarali vlámští (belgičtí) chovatelé.\n\nMá krátké zavalité tělo na silných a dobře osvalených končetinách, působí dojmem síly, ne však těžkopádnosti. Přílišná robustnost a nadměrná hmotnost je na závadu jeho pružnosti a pohyblivosti. Jeho srst je buď šedá nebo šedočerná. Má velmi hustou podsadu a na dotek je hrubá. Dobře izoluje, avšak by se neměla často mýt šamponem. Hlava může působit masivně, lebka je spíše plochá a delší. Uši jsou malé, trojúhelníkovitého tvaru, svěšené a vysoko nasazené. Hřbet je široký, krátký a dobře osvalený, musí být vodorovný. Ocas je nasazen v linii hřbetu a je nošen nad ní.\n\nDorůstá výšky 59 - 68 cm, psi dosahují váhy 35 - 40 kg a feny 27 - 34 kg.\n\nSrst je zapotřebí nejméně třikrát ročně trimovat (vytrhávat starou srst aby mohla vyrůst nová). Také je nutné alespoň jednou týdně důkladně vykartáčovat. Důležité je odstraňovat srst ze zvukovodů a z místa mezi prsty. Plemeno lze snadno cvičit, a potřebuje důsledný ale ne tvrdý výcvik. Vhodným pohybem pro toho psa jsou procházky bez vodítka, aportování, běh vedle kola nebo plavaní. Nejlépe mu bude venku, ale i přes to potřebuje být v kontaktu se svojí rodinou.\n"}
{"id": "99652", "url": "https://cs.wikipedia.org/wiki?curid=99652", "title": "MOSFET", "text": "MOSFET\n\nMOSFET je nejrozšířenější druh tranzistorů řízených elektrickým polem, u nichž je vodivost kanálu mezi elektrodami S a D řízena napětím mezi elektrodou G, která je tvořena kovem (nebo polykrystalickým křemíkem) odizolovaným od zbytku struktury tenkou vrstvičkou oxidu křemičitého.\n\nZkratka vyjadřuje:\n\n\nMOSFET (Metal Oxide Semiconductor Field Effect Transistor) je polem řízený tranzistor, u kterého je vodivost kanálu mezi elektrodami Source a Drain ovládána elektrickým polem vytvářeným ve struktuře kov(M)–oxid(O)–polovodič(S) napětím přiloženým mezi hradlo (Gate) a Source. Hradlo je odděleno od polovodiče vrstvou oxidu křemíku – odtud oxid v názvu tohoto typu tranzistoru.\n\nTranzistory MOSFET jsou základním aktivním prvkem většiny současné elektroniky, ve většině oblastí vytlačily klasické bipolární tranzistory. Používají se nejen v signálových digitálních a analogových obvodech, ale také ve výkonové elektronice, kde bylo jejich využití donedávna limitováno díky křemíkové technologii napětím zhruba 600V. V současnosti se již podařilo vyrobit tranzistory MOSFET i na bázi SiC (silikon-karbid) a GaAs (galium arsenid), což umožnilo rozšířit aplikační oblast do vyšších napětí a frekvencí.\n\nPřestože unipolární tranzistory byly vynalezeny jako první z tranzistorů ve 20. letech 20. století, dlouho neexistoval postup jejich efektivní výroby. Tímto postupem se stala fotolitografie umožňující vytvářet na jedné destičce vyříznuté z monokrystalu křemíku postupně vrstvy oxidů, nitridů, které slouží jako masky, leptat obrazy struktur, ukládat hliník a polykrystalický křemík a pomocí dotování základního materiálu vytvářet různé druhy polovodičů a polovodičových přechodů.\n\nOxid křemičitý (SiO), který lze poměrně snadno vytvářet na povrchu křemíku, tvoří izolaci mezi hradlem (gate), která poskytuje tomuto typu tranzistorů významné vlastnosti, a podle které byly i tranzistory nazvány. Elektroda hradla může být tvořena hliníkem. V technologii integrovaných obvodů je dnes velmi rozšířeno použití dotovaného polykrystalického křemíku, protože umožňuje výrobu tranzistorů s větší hustotou integrace a menšími parazitními kapacitami.\n\nVytváření tranzistorových struktur na destičce polovodiče zahrnuje desítky kroků, které lze rozdělit do několika fází, v nichž se pomocí masky vytvořené fotografickým postupem vytvářejí jednotlivé části struktury tranzistoru nebo celého integrovaného obvodu:\n\n\nV první fázi je základní destička polovodiče pokryta 1 μm silnou vrstvou oxidu křemičitého, která poslouží jako maska pro prostorové oddělení jednotlivých tranzistorů. Vytvoření aktivních oblastí pro tranzistory je realizováno odleptáním tohoto oxidu z příslušných oblastí. Pro tento účel je na oxid nanesena fotocitlivá vrstva, na níž jsou expozicí UV zářením vytvořeny oblasti, ze kterých bude oxid odleptán. Po odleptání je celá destička pokryta 0,1 μm tenkou vrstvou oxidu křemičitého sloužícího jako izolace hradel a potom je fotocitlivá vrstva odstraněna.\n\nPři výrobě integrovaných obvodů CMOS se postupem podobným třetí fází vytváří N-vany pro tranzistory P-MOS. Pokud má obvod obsahovat tranzistory s vestavěným kanálem, následuje fáze v níž se iontovou implantací vytváří vodivé kanály pro tyto tranzistory.\n\nNa destičce jsou jsou vytvořena hradla nanesením hliníku nebo silně dotovaného polykrystalického křemíku.\n\nVe třetí fázi je pomocí pomocí difúze provedeno dotování materiálu základní destičky do hloubky asi 1 μm polovodičem opačné vodivosti, která určuje typ tranzistoru (P-MOS nebo N-MOS). Poté je destička opět pokryta tlustou vrstvou oxidu, v níž jsou opět fotolitograficky vytvořeny další masky sloužící pro vytvoření kontaktů jednotlivých elektrod.\n\nV poslední fázi se čip pokryje vrstvičkou hliníku, ve kterém jsou odleptáním fotolitograficky vytvořeny spoje propojující jednotlivé tranzistory.\n\nCMOS – není druh tranzistoru, ale označení logických obvodů, které kombinují tranzistory NMOS a PMOS. Vždy je otevřený jen jeden z tranzistorů, druhým neprotéká téměř žádný proud. Toto řešení neexistuje v elektronkové verzi, jeho další výhodou je malý energetický úbytek.\n\n"}
{"id": "99657", "url": "https://cs.wikipedia.org/wiki?curid=99657", "title": "Commerzbank-Arena", "text": "Commerzbank-Arena\n\nCommerzbank-Arena (dříve Waldstadion) je stadion ve Frankfurtu. Byl postaven v roce 1966, v roce 1974 se zde konalo mistrovství světa ve fotbale. Před mistrovstvím světa v roce 2006 prošel rekonstrukcí, která stála 126 milionů eur. Stadion má zatahovací střechu. Nejvýznamnější akcí, která se zde pořádala bylo finále Poháru FIFA mezi Brazílií a Argentinou v roce 2005 a mistrovství světa v roce 2006.\n\n\n"}
{"id": "99660", "url": "https://cs.wikipedia.org/wiki?curid=99660", "title": "Olof Mellberg", "text": "Olof Mellberg\n\nOlof Mellberg (* 3. září 1977, Gullspang) je švédský fotbalový obránce hrající za řecký Olympiakos. Ve švédské reprezentaci působí ve funkci kapitána.\n\nV roce 1998 odešel ze Švédska hrát do španělského klubu Racing de Santander, jeho dalším zahraničním angažmá se stala v roce 2001 anglická Aston Villa.\n\nMellberg je znám tím, že je dobrý hlavičkář a že se dokáže snadno vyrovnat s psychickým tlakem během zápasu. V roce 2003 dostal ocenění švédský fotbalista roku a nejlepší obránce.\n"}
{"id": "99666", "url": "https://cs.wikipedia.org/wiki?curid=99666", "title": "Slovenská národní rada (rozcestník)", "text": "Slovenská národní rada (rozcestník)\n\nSlovenská národní rada je název pro několik zastupitelských sborů na Slovensku v Uhersku nebo Československu:\n\n\n"}
{"id": "99668", "url": "https://cs.wikipedia.org/wiki?curid=99668", "title": "Teddy Lučić", "text": "Teddy Lučić\n\nTeddy Mark Šime Lučić (* 15. dubna 1973 Biskopsgåden) je švédský fotbalový obránce a reprezentant. Mimo Švédska hrál v Itálii, Anglii a Německu.\nNejvětší úspěchy však žnul ve švédské lize.\n\n\nV A-mužstvu Švédska debutoval 4. 6. 1995 v zápase proti týmu Brazílie (prohra 0:1).\n\n\n"}
{"id": "99675", "url": "https://cs.wikipedia.org/wiki?curid=99675", "title": "Erik Edman", "text": "Erik Edman\n\nErik Edman (* 11. listopadu 1978 Huskvarna) je švédský fotbalový levý obránce působící v švédském prvoligovém klubu Helsingborgs IF. Disponuje mrštností a přesností. Reprezentační debut měl v roce 2001 v zápase proti Faerským ostrovům. Za svou kariéru vystřídal mnoho klubů, nastupoval mimo jiné i v anglické Premier League nebo francouzské Ligue 1.\n"}
{"id": "99679", "url": "https://cs.wikipedia.org/wiki?curid=99679", "title": ".biz", "text": ".biz\n\n.biz je internetová generická doména nejvyššího řádu pro využití obchodními společnostmi, takže například osobní stránky se v ní nedoporučuje zakládat.\n\nRegistrace je možná pouze přes akreditované registrátory. Není možné používat znaky národních abeced (tzv. IDN).\n\n"}
{"id": "99681", "url": "https://cs.wikipedia.org/wiki?curid=99681", "title": "Sirný pramen (Lužické hory)", "text": "Sirný pramen (Lužické hory)\n\nSirný pramen je přírodní zajímavost nacházející se mezi Novou Hutí a Horní Světlou v Lužických horách, v katastrálním území Horní Světlá pod Luží obce Mařenice. Na pravém břehu Hamerského potoka se v lesní bažině nacházejí malé pramenné tůňky, z nichž do potoka vytéká okrově zbarvená voda.\n\nKameny i vegetace jsou pokryty světle okrovými sraženinami, jež jsou vytvářeny tzv. okrovými bakteriemi (\"Leptothrix ochracea\"), jimž se ve zdejší vodě bohaté na železo daří. Tato železitá bakterie má schopnost oxidovat rozpuštěný uhličitan železnatý na oxihydroxid železitý, okrové barvy, a shromažďovat ho ve svém gelovém obalu. Síru pramen neobsahuje, ale je pravděpodobné, že dříve voda obsahovala sirovodík – odtud také název pramenu \"sirný\".\n\nVe vodě se hojně vyskytuje v Česku vzácná rozsivka (\"Navicula pelliculosa\").\n\nZa pozornost stojí místní vegetace např.: žebrovice různolistá (\"Blechnum spicant\") či mléčivec alpský (\"Cicerbita alpina\"), který roste 100 m po proudu Hamerského potoka a vytváří bohatý hrozen modrofialových květů.\n\nK prameni vede odbočka od rozcestí U Jána, k němuž vede zelená značka od chaty Luž v Myslivnách, či žlutá od železniční zastávky Jedlová. K samotnému prameni se od informační tabule dostaneme po dřevěných můstcích (náročnost sestupu je malá, cesta je vhodná i pro malé děti).\n\nPři cestě autem využijeme silnici z Nové Hutě do Horní Světlé. Zaparkovat můžeme na rozcestí \"U Jana\", na některé z lesních cest nebo přímo na cestě k informační tabuli (je zde závora a zákaz vjezdu), která se nachází vlevo směrem do Světlé asi 300 m za rozcestím \"U Jana\". Poblíž je kopec Bouřný.\n\nJméno získalo podle sochy sv. Jana Nepomuckého, která zde stávala. Podstavec je opatřen nápisem, že jej roku 1846 dal postavit Jan Walter. Nalezli jen turisté z Varnsdorfu roku 1995 a o rok později sem byla postavena nová replika sochy. Po pěti letech ji kdosi ukradl.\n\n"}
{"id": "99683", "url": "https://cs.wikipedia.org/wiki?curid=99683", "title": "Janičáři", "text": "Janičáři\n\nJaničáři (jedn. č.: \"janičár\" vyslov [jaňičár], jen v 1. a 5. pádu mn. č. tvar janičáři, adj. \"janičárský\", z tureckého \"يڭيچرى, yeni çeri\" janyčari – nové vojsko) byli příslušníci elitní pěchotní jednotky osmanské armády, tzv. \"janičárů\" (existující mezi lety 1330–1826), rekrutovaných z nemuslimského (křesťanského) obyvatelstva Osmanské říše, především z řad Slovanů na Balkáně.\n\nJaničáři, jakožto stálé, profesionální vojsko, tvořili od 14. století jádro osmanské armády. Přesné datum jejich vzniku není známo. Někteří historikové přisuzují jejich vznik Orhanovi, který vládl do roku 1362. Jiní historikové se spíše kloní k názoru, že za jejich založením a hlavně rozvojem stojí až Orhanův syn Murad I. Původně byly jejich jednotky doplňovány prostřednictvím tzv. \"„daně krve“\" (devširme). Procházeli důkladným vojenským výcvikem a požívali řady výhod a privilegií. Formování janičárů se ukázalo jako skvělý strategický tah. Velmi často pocházeli z dosti chudých poměrů na okupovaných územích a jako janičáři se stali elitními vojáky, mnohdy se podíleli i na správě okupovaných zemí. Tím získali Osmané důležité spojence, kteří znali místní jazyk a místní poměry.\n\nStandardními zbraněmi janičárů byly zpočátku luky a šavle, popř. kyje; později byla jejich výzbroj doplněna o palné zbraně. Do boje se vrhali bez ptaní, poslušně prováděli, co jim bylo přikázáno. Vyznamenali se kupříkladu proti Srbům v bitvě na Kosově poli, při obléhání Konstantinopole či při prvním obléhání Vídně.\n\nNěkdy jsou termínem janičáři označováni synové významných rodů vzatí jako rukojmí a vycvičeni k věrnosti svým věznitelům. To mělo zaručit nejen, že se jejich otcové nevzbouří, ale navíc že janičáři budou věrně následovat onoho panovníka. V tomto významu užil termín janičár kupříkladu David Gemmell ve své knize \"Smrtonoš\".\n\nNa začátku 17. století však janičáři začali být více samostatní na osmanských sultánech a více se zajímali o zachování svých výhod a privilegií. Navíc se přestali vyvíjet, na rozdíl od jiných (zvláště evropských) armád. Spíše naopak mnohým reformám, s cílem větší modernizace, sami urputně bránili. V 18. století (po zrušení devširme roku 1683) již většina z nich patřila k nižší a střední vrstvě tureckého obyvatelstva, byli to často řemeslníci nebo kupci přilákaní výhodami, kteří se více než vojenské službě věnovali své civilní profesi. Platilo prý pravidlo, že syn janičáře nesmí být janičárem.\n\nJaničáři se postupně stali vlivnou politickou silou, která byla schopna odstranit jakéhokoli sultána, s nímž nesouhlasila. Postupně spolu s jinými složkami armády (například jezdeckou částí sipahí) ovládli nakonec celou státní správu, mnohdy však svou moc využívali pouze k osobnímu obohacení. Jakýkoliv pokus o snížení svých pravomocí zastavili hned v počátku. Například se v roce 1622 dostali do konfliktů s mladým sultánem Osmanem II., který je chtěl nahradit novou modernější armádou, a posléze ho zavřeli a zavraždili. Také relativně prosperující tzv. \"období tulipánů\" za sultána Ahmeda III. ukončili v roce 1730 a donutili sultána k abdikaci. Rovněž svrhli a zavraždili dalšího sultána Selima III., který se je pokusil zrušit, v roce 1808.\n\nJaničáři byli zrušeni po své vzpouře dekretem sultána Mahmuta II. 17. června 1826.\n\nOd janičárů se odvozuje úsloví \"poturčenec horší Turka\".\n\n"}
{"id": "99687", "url": "https://cs.wikipedia.org/wiki?curid=99687", "title": ".bu", "text": ".bu\n\n.bu měla být národní doménou nejvyššího řádu pro Barmu. Oficiální název se ale změnil na Myanmar, takže doména .bu nebyla nikdy použita. Namísto ní Myanmaru byla přidělena doména .mm.\n\n"}
{"id": "99689", "url": "https://cs.wikipedia.org/wiki?curid=99689", "title": "Seznam zeměplošských postav", "text": "Seznam zeměplošských postav\n\nToto je seznam nejdůležitějších postav z knih o Zeměploše Terryho Pratchetta:\n\nAlbert (celým jménem Alberto Malich, narozen roku 1222, zmizel a stal se Smrťovým pomocníkem roku 1289) je na \"Zeměploše\" jedním z největších mágů. Je hubený a na jeho rudém nose do skoby mu neustále visí kapka. Jeho chůze působí trhavě. Na svět mžourá přes vršky svých půlkruhových brýlí. Nosí ošuntělé oblečení a bezprsté rukavice.\n\nZaložil slavnou opěvovanou a nenáviděnou Neviditelnou univerzitu. Od jejího založení se počítá čas na Zeměploše. Jako většina mágů si byl vědom, že zemře. V okamžiku, kdy mu do konce života zbývalo už jen 91 dní, 3 hodiny a 5 minut se ztratil. Provedl totiž obřad AškEnte pozpátku, to se mu sice povedlo, ovšem smrti se nevyhnul, jak očekával, ale dostal se do Smrťovy říše.\n\nNyní žije se svým Mistrem v jeho říši, kde neplyne čas, vaří mu snídaně, dohlíží na účetní knihu, aby jeho pán nepřišel na schůzku pozdě nebo dokonce brzo. A stará se o Smrťova koně Truhlíka. Na svět se již bez Smrtě nevrací, protože mu zbývá už jen pár sekund života, ale dříve se vracel například pro nákupy, naposledy se vracel kvůli svému pánovi, který byl tak nějak indisponován. Neuznává žádné jídlo, které se nedá osmažit v oleji. Je vynálezce a jediný konzument pečené ovesné kaše. Nesnáší nepořádek a osobní otázky a i když působí jako mrzout, je ochotný.\n\nDelfína Angua von Überwald (v originále \"Delphine Angua von Überwald\") je seržantka Ankh-Morporkské městské hlídky.\n\nNarodila se v jedné z nejaristokratičtějších rodin Überwaldu, ale fakt, že její rodina je naprosto nesnesitelná a celkové podnebí v Überwaldu klidnému životu velmi nepřející, ji donutil v dospělosti odejít do Ankh-Morporku. Tam vstoupila do městské hlídky, která si jí velmi cení pro její houževnatost, samostatnost, obětavost a především vynikající čich. Je to totiž velmi chytrá a pěkná vlkodlačice... Její více než příjemný fyzický vzhled vedl některé příslušníky hlídky k vtípkům o tom, že zločinci budou stát fronty, aby je mohla zatýkat právě ona; nicméně díky své síle a striktnímu přístupu k výkonu svého povolání se naopak stala jedním z nejobavanějších strážců pořádku pracujících v Hlídce.\n\nMá hezký a vcelku trvalý vztah s kapitánem Karotkou, i když mnoho lidí se mírně podivuje nad tím, jak s někým tak naivním a poněkud dětinským vydrží žít. Angua si občas nicméně není jistá, zda sám Karotka pod svou dobromyslností neukrývá něco víc. Zvláště ve velmi vyhrocených a nebezpečných situacích, kdy více než polovina úspěchu je právě v této Karotkově zbrani, se její pochyby o Karotkově bezelstném způsobu uvažování vždy znovu ozývají. Svou zkušeností a jistou životní protřelostí (která však nedosahuje ani zdaleka cynismu velitele Elánia) nicméně v každodenním životě částečně kompenzuje jistou nezralost svého drahého partnera. Ačkoliv to zřejmě i ji samotnou překvapilo, v okamžiku, kdy o Karotku začala projevovat zájem nová ženská příslušnice Hlídky, vyvolalo to v ní až nečekanou žárlivost. To by mohlo svědčit o tom, že již překonala určité pochybnosti, které měla o budoucnosti jejich soužití, jež je přece jen trochu složitější než mezi obyčejnými lidmi.\n\nVe své lidské formě je přísnou vegetariánkou, ve své vlčí podobě má nicméně mírnou slabost pro slepice. Velmi jasně si však uvědomuje svou odlišnost od normálních vlků a jako projev zodpovědnosti za své chování za ně předem poškozenému majiteli vždy zaplatí.\nVelká A’Tuin je příslušník fiktivního druhu \"Chelys galactica\". Je to obří želva, měřící 16 000 km, která se zvolna pohybuje vesmírem a na svém krunýři, pokrytém zmrzlým metanem a zbrázděném nárazy meteoritů, unáší čtyři gigantické slony (pojmenované \"Berilia\", \"Tubul\", \"T'Phon Veliký\" a \"Jerakeen\"), na jejichž hřbetech spočívá obrovský otáčející se kotouč Zeměplochy. A'Tuin je jediná želva, která má své místo i na Hertzsprung-Russellově diagramu.\n\nJakého je A'Tuin pohlaví, není obyvatelům Zeměplochy známo, neboť se jim vzhledem k uspořádání jejich světa dosud nepodařilo pohlédnout na velkou vesmírnou želvu zespodu. K této otázce existuje mezi zeměplošskými učenci řada teorií, které není záhodno pomíjet jako okrajovou záležitost, vždyť pokus A'Tuin o páření s jiným příslušníkem svého druhu by mohl znamenat ohrožení celé Zeměplochy.\n\nV knize \"Lehké fantastično\" putuje Velká A'Tuin na vesmírnou obdobu pláže, kde se na závěr příběhu z osmi obřích vajec líhne jejích osm potomků, malých vesmírných želv velikosti asteroidu, každá s vlastní maličkou Zeměplochou. Malá želvata se pak za její přítomnosti vydávají na svou vlastní pouť vesmírem.\n\nMimo cyklus zeměplochy se A'Tuin také objevila v jedné epizodě druhé řady japonského anime Those who hunt elves.\n\nBarbar Cohen (v originále Cohen the Barbarian, občanským jménem Čingis Cohen, v originále Ghenghiz Cohen) je největší hrdina Zeměplochy: putuje po celé Ploše, zachraňuje panny v nesnázích (načež je jejich panenství zbavuje), poráží šílené kněze temných kultů, nachází starodávné poklady a tak dále. Jeho věk (přibližně devadesát let, nicméně ani on sám neví přesně, jak je starý) ho v tom omezuje jen mírně. Cohen vypadá jako starý, hubený muž s dlouhým plnovousem, který sahá až k jeho bederní roušce, s páskou přes jedno oko. Jeho zubní protézy jsou vyrobeny z trollích zubů, které tvoří čisté diamanty.\n\nCohen přežil ze starého světa plného hrdinských bitev do světa moderního, který povětšinou zůstává v míru, dožil se vysokého věku, ač se to od lidí jeho povolání neočekává, ale přesto se stále snaží žít jako anachronický barbarský hrdina. V románu Zajímavé časy se stal císařem Achátové říše, kterou dobyl spolu se svou Stříbrnou hordou (parodie na Čingischánův mongolský chanát Zlatá horda), složenou z jemu podobných zestárlých hrdinů. V románu Poslední hrdina se Cohen a Stříbrná horda vydali za zeměplošskými bohy, aby jim oplatili vše, co jim bohové v životě způsobili. Po nepříliš úspěšném pokusu o zničení hory Cori Celesti, na níž bohové sídlí, on i celý zbytek Stříbrné hordy zemřeli. Nenechali se tím nijak omezit a když pro ně přijely valkýry na cestu do Valhally, tak jim ukradli koně a vydali se na cestu do jiných světů.\n\nPůvodně šlo o parodii na fantasy hrdinu barbara Conana, jde o zestárlého, ale stále mocného barbarského hrdinu. Jeho jméno Cohen (v anglofonním prostředí běžné židovské jméno) je odvozeno patrně od jména Pratchettova přítele a spoluautora, biologa Jacka Cohena, jeho křestní jméno je odvozeno ze jména mongolského vládce Čingischána.\n\nBábi (Esmeralda) Zlopočasná, v originále \"Granny (Esmerelda) Weatherwax\" je člověk, čarodějka z hor Beraní hlavy.\n\nBruta je hlavní hrdina knihy Malí bohové, jehož zásadní význam pro omniánské náboženství se projevuje v několika dalších knihách této série.\n\nPod Brutovým vedením se z původně velice ortodoxní a nesnášenlivé omnijské církve stala církev plná tolerance a porozumění pro teologické odchylky a úchylky. To vedlo ke dvěma důsledkům:\n\nT. Pratchett v obou případech paroduje existující náboženské skupiny - v prvním případě baptisty, ve druhém Svědky Jehovovy.\n\nPřímo zmiňován je Bruta v knize Carpe Jugulum, mezi jejíž postavy patří omniánský kněz Ovísek. Fakt, že se tento misionář dostal z Omnie až „na druhý konec Zeměplochy“ do zapadlého Lancre svědčí o tom, jak velký vliv Brutovy myšlenky měly.\n\nNepřímo se Bruta projevuje například v postavě policisty Postihnouta (plným jménem „Postihnout-hříšné-vysvětlující-brožurkou“), který ve volném čase šíří v ulicích Ankh-Morporku Omovu víru přesně ve stylu dnešních Svědků Jehovových. (Vizte knihy o Zeměploše z řady o ankh-morporkské Noční hlídce.)\n\nDorfl je golem. Má jednu nohu kratší a tak je jeho chůze kolébavá. Nenosí žádné oblečení jako většina golemů, protože nemá ostatně co skrývat. Jako jediný golem v Ankh-Morporku mluví (jiní golemové musejí psát na hliněné destičky). Při jeho novém oživení mu byl stvořen i jazyk.\n\nPostava Dorfla se poprvé objevuje v knize Nohy z jílu - v době děje této knihy pracuje jako „golem pro všecko“ na jatkách. Zároveň je jednou z vůdčích postav hnutí ankh-morporkských golemů, které usiluje o osvobození z otrocké práce pro lidi. Za tímto účelem si golemové sestaví svého krále, který ale díky příliš mnoha příkazům vloženým do hlavy (jako šém) zešílí, a začne zabíjet lidi.\n\nDorfl je vylosován, aby šel na stanici Městské hlídky a vzal na sebe vinu za vraždy. V závěru knihy Dorfl svede boj s vraždícím králem, při kterém je zničen. Velitel Hlídky Samuel Elánius jej nechá znovu vytvořit a přijme jej jako policistu, který ale již nepracuje jako otrok na základě příkazů vložených do hlavy, ale za plat a ze svobodné vůle. Za svůj plat pomalu kupuje další golemy, aby jim mohl dát také volnost, a později s nimi zakládá Společnost.\nV následujících knihách řady o Městské hlídce je Dorfl vedlejší postavou policisty. Navíc se díky nově nabyté svobodné vůli stává ateistou - jediným keramickým (a tedy nezranitelným pomocí blesku) ateistou na Zeměploše, což velice rozčiluje zeměplošské bohy.\n\nDvoukvítek přijíždí z Agateánské říše na Vyvažovacím kontinentu, kde pracuje jako pojišťovací agent, a je prvním zeměplošským turistou.\n\nJeho příhody začínají příjezdem do dvojměstí Ankh-Morpork, kde potkává nedostudovaného mága Mrakoplaše, kterého si najme jako průvodce. V prvních dvou knihách ho následuje Zavazadlo, magický kufr pohybující se na stovkách malých nožiček.\n\nDvoukvítek je optimistický, ale naivní turista. Často je v nebezpečí, ale pevně věří tomu, že se mu nemůže nic stát. Také věří, že všechny problémy se dají vyřešit rozumnou domluvou. Mrakoplaš je díky tomu přesvědčen, že IQ Dvoukvítka se stěží vyrovná holubovi. Mrakoplaš také tvrdí, že se Dvoukvítek nedívá na svět růžovými brýlemi, on má totiž celý mozek růžový.\n\nNakonec se stává Velkovezírem císaře Agateánské říše Cohena. Není známo, jestli si po Cohenově zmizení tuto práci drží stále.\n\nDvoukvítek se objevuje v těchto knihách:\n\nDvoukvítek se také objevuje v počítačové hře Nethack jako zadavatel úkolu pro povolání turisty.\n\nDesátník, později seržant Alfréd Tračník (většinou zkracováno na Fred Tračník, v originále Fred Colon) je služebně nejstarší člen Ankh-Morporské městské hlídky. Tračník je seržantem a tato funkce mu vyhovuje, protože je „seržantem od přírody\". Nechce být dále povyšován.\n\nK tomu přesto dojde v knize Pátý elefant, kdy je přechodně jmenován velitelem hlídky jako \"zastupující kapitán\". Taktéž vede a reprezentuje dopravní oddělení policie.\n\nJe člověk neambiciózní, chatrně vzdělaný, obdařený opatrností, která hraničí se zbabělostí. Většinou dělá všechny ty nezáživné práce, které udržují věci v chodu, pracuje v kanceláři, nebo hlídá Mosazný most (myslí si, že jednou se přece jen někdo pokusí most ukrást, a stále čeká na to, až ho bude moci usvědčit). Je ženatý a má syna. S ženou má hezký a klidný vztah a to hlavně díky tomu, že se prakticky nevídají a nechávají si vzkazy na lístcích. Před kariérou v městské hlídce údajně sloužil nějakou dobu v armádě. Není známo, kdy do hlídky vstoupil, nicméně v době, kdy k ní nastoupil Samuel Elánius (v románu Noční hlídka) již byl v hlídce s hodností desátníka. Poprvé se objevuje v románu Stráže! Stráže! a následně vystupuje ve všech románech, v nichž se objevuje Městská hlídka.\n\nUvažoval o tom, že odejde do penze a zařídí si svou vlastní farmu. Avšak poté, co ho málem udupal rozzuřený býk, poněkud změnil názor a rozhodl se zůstat v hlídce (pravděpodobně doživotně), jako většina ostatních policistů. Dokáže být velmi užitečný, umí vypracovat seznam služeb a dohlížet na penzijní fond. Každá organizace má, nebo potřebuje svého Freda Tračníka.\n\nGaspoda je pes, žijící v Ankh-Morporku.\n\nGaspoda je obyčejný městský voříšek, neurčité rasy, jimiž se hemží každá obec. Jako malé štěně jej někdo hodil v pytli s cihlou do řeky, ale byla to řekla Ankh, takže z ní mohl vyjít a za nějakou dobu se z pytle prodrat. Ale nedá se tak úplně tvrdit, že by to jeho situaci vylepšilo. Dnes jej nesou křivé nohy a jeho srst je pokryta černými a bílými fleky, celkovým vzhledem a hlavně zápachem připomíná mokrou záchodovou předložku. Je považován za desátníka Nobyho Nóblhócha psího světa.\n\nAle Gaspoda má jednu vzácnost – kromě smradu má i schopnost mluvit lidskou řečí. To díky náhodnému zvýšení inteligence v důsledku prosakování přebytečné magie z Neviditelné univerzity. Často svého hlasu také zneužívá, protože každý přece ví, že „Psi přece nemluví.“ a tak jednou z jeho oblíbených vět je „Dej pejskovi suchar“ a při tom vrtí pahýlkem ocasu, nebo „Haf!“ doprovázené upřeným a nevinným pohledem. Protestuje také proti tristnímu vztahu obyvatel města a pouličním psům, je aktérem mnoha dobrodružství a objevuje se v několika knihách, např. Muži ve zbrani, Pohyblivé obrázky, Pátý elefant, Pravda. Rád následuje kohokoliv, kdo mu je ochoten podrbat kožich a dát mu najíst. Pyšní se tím, že dokáže do vzdálenosti mnoha metrů vyčuchat chcíplou krysu a ze svého stanoviště poznat, jakou má barvu.\n\nJe pojmenován po slavném Gaspodovi, starém psu, který měl pána též žijícího v Ankh-Morporku. Když byl muž pohřben, poté co zemřel, ležel pes několik týdnů u hrobu svého pána. Skučel a vrčel na každého, kdo se jen přiblížil do té doby, než sám zemřel. Tento čin byl považován za ukázku pravé psí oddanosti a věrnosti do té doby, než se zjistilo, že měl ocas přiskříplý pod náhrobním kamenem.\n\nV knize Pohyblivé obrázky je jednou z hlavních postav. Pomáhá hlavním lidským hrdinům knihy poznat skutečnou podstatu Holy Woodu a vystupuje zde jako inteligentní a odvážný bojovník proti Věcem z Podzemních rozměrů. Přesto je však stále ve stínu krásného, ale přitroublého filmového hrdiny, psa Laddieho.\n\nJeho lordstvo Havelock Vetinari, je Patricij, diktátor v Ankh-Morporku.Vystudoval v cechu vrahů.\n\nIgor je jméno více postav. Igorové jsou sluhové, většinou upírů, vlkodlaků nebo šílených vědců. Vyznačují se huhlavou mluvou, kulhavou chůzí a především tím, že si často vyměňují různé tělní části s jinými Igory a s jejich pomocí se zašívají a spravují, neboť vyznávají teorii, že mozek, játra či plíce jsou moc dobré orgány na to, než aby se rozpadly v prach.\n\nSnad každý Igor má nějakou část ze svého bratra, otce, strýce nebo jiného příbuzného. Nejlepší orgány se dědí u Igorů z generace na generaci. I proto u nich úsloví: „Má oči po tatínkovi.“ dostává úplně nový smysl.\n\nJsou experti při práci s jehlou a nití, například při chirurgii. V Pátém elefantu však dokáže velmi rychle ušít dokonce večerní oblek na Navážku, což vyžadovalo jistě nemalou dávku umu a odhodlání.\n\nV mnoha komunitách jsou velmi oblíbení, protože nezištně pomáhají zraněným. Dokážou například přišít useknutou končetinu nebo transplantovat orgány.\nIgorové jsou svým pánům jako sluhové naprosto oddáni. Ovšem jen do chvíle, než se přiblíží dav vesničanů se zapálenými loučemi a naostřenými kolíky. \n\n\"Průvodce po Zeměploše\" rozeznává celkem šest Igorů:\n\nPo vydání Průvodce se ale objevili ještě další tři Igorové:\nZdá se tedy, že v celém cyklu vystupuje celkem devět Igorů. Několik dalších je jich zmiňováno, aniž by se v ději objevili, Igoři totiž často hovoří o svých příbuzných.\n\nV románech Nohy z jílu, Otec prasátek a Buch! se vyskytuje ještě jeden Igor, barman v hostinci Na márách, který se specializuje na nemrtvou či jinak neobvyklou klientelu. Ten však není Igorem v „biologickém“ slova smyslu, jen se tak prostě jmenuje.\n\nKarotka Rudykopalsson je postava kapitána Ankh-Morporkské městské hlídky. Byl vychován trpaslíky poté, kdy byl nalezen jako malé dítě u těl svých mrtvých rodičů, kteří byli zabiti během přepadení. Jakožto člověk začal svým trpasličím adoptivním rodičům brzy přerůstat přes hlavu, a tak byl na prahu dospělosti poslán do města Ankh-Morporku, aby se pokusil získat práci u tamější policejní hlídky. Je právoplatným dědicem Ankh-Morpoského trůnu, což dokazuje nejen mateřské znamínko, ve tvaru koruny a jeho starobylý meč, ale i záznamy, které se ovšem někam jaksi ztratily.\n\nKarotka je přímý a nekomplikovaný mladý muž, což může mnohé vést k (velmi nesprávnému) názoru, že bude lehké si s ním poradit. V jeho případě ovšem jednoduchý neznamená hloupý. Je skálopevně přesvědčen, že v každém tvorovi se skrývá něco dobrého. Svou povahou a osobností dokáže okouzlit téměř všechny postavy, s kterými se setkává, a přivádět k lehkému šílenství svou přítelkyni Anguu von Überwald. Vždy stojí pevně na straně velitele městské policejní hlídky, Samuela Elánia a ve většině knih vystupuje ve funkci jeho zástupce. Jako každý jiný trpaslík i Karotka se vyhýbá přímé lži a absolutně nechápe ironii a metafory.\n\nJeho meč je sice dokonale nemagický, ale také dokonale ostrý.\nJeho zhruba dvoumetrová postava je obdařena mohutnými rameny a neuvěřitelnou silou. Je to jeden z mála lidí, jehož pěsti respektují i trollové (dokázal knockoutovat Navážku v době, kdy pracoval u v hospodě U Zašitého bubnu).\n\nVelitel Elánius charakterizuje Karotku takto: \"Kdybys byl kostka, vždycky bys padal šestkou nahoru.\" (v knize \"Pátý Elefant\", s. 439, vydavatelství Talpress 2001)\n\nKnihovník je zaměstnanec Neviditelné Univerzity.\n\nPři jisté magické nehodě, která je popsána v knize Lehké fantastično, se změnil v orangutana a rozhodně netouží po změně zpátky na člověka. Jako orangutan má větší sílu, lépe se mu manipuluje s knihami v knihovně, hlavně ve vyšších policích a nemusí se starat o tolik věcí jako člověk. Též jeho podoba budí větší respekt, obzvláště, pokud obnaží celou řadu svých zubů.\n\nKnihovník úzkostlivě tají své skutečné jméno, které používal před proměnou v orangutana z obavy, že bude proměněn zpět na člověka; dokonce kvůli tomu zakryl i stopy v univerzitních archivech. V knize Výtvarné umění Zeměplochy je však uvedeno, že se jmenuje \"Horác Paklobúk\".\n\nJeho nejčastěji (a téměř výhradně) používané slovo je Ook, občas i Eek. Nesnáší lidi, kteří ho nazývají 'opice' nebo 'opička', toto oslovení považuje za velkou urážku a reaguje na něj agresivně. Také nemá rád, když mu někdo říká chlapče. Správné oslovení je Lidoop nebo Knihovník. Jeho nejbližším přítelem a pomocníkem je Mrakoplaš.\n\nOok (nebo Oook) je knihovníkovo oblíbené a prakticky jediné používané slovo. Občas, pokud je knihovník vystresován, používá i vřeštivé \"eek\".\n\n\"Ook\" může znamenat naprosto cokoliv a obvykle je potřeba význam zčásti uhodnout z kontextu, intonace, mimiky a gestikulování knihovníka. Takže Ook-ook může být dlouhá řeč, rázné zamítnutí, nebo i výkřik radosti.\n\nPodle slovníku sestavovaného samotným knihovníkem mezi významy slova patří například:\n\n\nTaké knihovníkův nejoblíbenější recept zní:,Ook\",nebo pro ty, kdož nerozumějí lidoopštině: ,Vezměte (si) jeden banán.\"\n\nKolík Aťsepicnu (\"Cut-Me-Own-Throat Dibbler\") je pouliční prodavač. Nejčastěji prodává občerstvení, především uzenky a párky, vyrobené ze surovin, o kterých je lepší asi nevědět. Občas se snaží prodávat i jiné věci a upřímně řečeno, příliš mu to nejde. Jak trefně poznamenal autor, jeho jogurt je jako živý a je potřeba ho klepnout lžičkou, aby nevylezl z kelímku. Pouze pár lidí si koupilo jeho uzenku ještě podruhé.\n\nNejvětší slávy se Kolík A.S.P. dožívá v knize Pohyblivé obrázky, kde se stává slavným filmovým producentem s milionovými příjmy. Po pádu slavného Holy Woodu se však znovu dostává do finanční tísně a navíc před branami Ankh-Morporku čeká stádo 1 000 slonů, které si dal ve svém velikášství objednat, ale co teď s nimi???…\nKrysí Smrť (\"Death of Rats\") je maličká krysí kostřička v kápi s kosou, ekvivalent lidského Smrtě. Moc toho nenamluví, veškerým jeho slovníkem je KVÍK a HŇ. Poprvé se objevuje v \"Sekáčovi\", velkou roli má i ve \"Zloději Času\", \"Otci Prasátek\" a Těžkém Melodičnu.\n\n\"Krysí Smrť\" je asi osmnáct centimetrů vysoký, nosí černočerné rouško a v jedné kostnaté, drápkaté tlapce svírá malou kosičku. Z rozměrné kápě jeho rouška vyčuhuje jako kost bílý čenich s bílými vousky.\n\nPřiřazuje se mu vyřčení výroku \"Nemusíš věřit v reinkarnaci, stačí když reinkarnace věří v tebe.\"\n\nJeho starostí nejsou jen krysy, ale i myši, tarbíci a morčata. Když je lidský Smrť příliš zaměstnaný, dostane se i ke krysám lidským.\n\n„Ožil“ v období, kdy Smrť nezastával svůj úřad. V této době vznikli i další dílčí Smrťové pro jednotlivé živé druhy, například Smrť jepic, plující v temném proudu a porostlý černými šupinami, Smrť stromů, jehož podstatou byl jen zvuk („sek-sek-sek“), nebo temný a prázdný krunýř, pohybující se nad pískem pouště – Smrť želv. Když se Smrť opět vrátil ke své práci a povolal k sobě zpět všechny menší Smrtě, krysí Smrť se volání ubránil, pevně se drže příhodně umístěného trámku. Když se na konci \"Sekáče\" Smrť setká znovu s krysím Smrtěm, nechá ho \"žít“ samostatně; spolu s malinkým bleším Smrtěm, stojícím v rozpacích na drobné dlani Smrtě krysího.\n\nVidojje Grassel je slavný malíř Zeměplochy, který namaloval slavný obraz \"Bitva v Koumském údolí\". Trpěl představou, že je kuře; dokonce si někdy nechával sám sobě lístečky s nápisem: „Nejsi kuře!“ Krátce po namalování obrazu zemřel. Říká se, že na obraze je skryto tajemství bitvy v Koumském údolí, kde trpaslíci napadli trolly nebo naopak… Grassel vystupuje v knížce \"Buch!\"\n"}
{"id": "99693", "url": "https://cs.wikipedia.org/wiki?curid=99693", "title": ".dd", "text": ".dd\n\n.dd byla internetová národní doména nejvyššího řádu pro Německou demokratickou republiku.\n\nPo přičlenění NDR ke Spolkové republice Německo se používá ccTLD pro západní Německo, tedy .de. Kód ISO 3166-1 pro východní Německo byl zrušen v roce 1990.\n\n"}
{"id": "99694", "url": "https://cs.wikipedia.org/wiki?curid=99694", "title": ".zr", "text": ".zr\n\n.zr byla internetová národní doména nejvyššího řádu pro Zair. Jelikož se ovšem Zair v roce 1997 přejmenoval na Demokratickou republiku Kongo, byla původní doména .zr zrušena a nahrazena .cd.\n\n"}
{"id": "99700", "url": "https://cs.wikipedia.org/wiki?curid=99700", "title": ".cd", "text": ".cd\n\n.cd je internetová národní doména nejvyššího řádu pro Demokratickou republiku Kongo. Byla vytvořena roku 1997 jako náhrada za .zr, která zanikla se změnou názvu země.\n\nKromě rezervovaných domén .com.cd, .net.cd, .org.cd a dalších, si kdokoliv může zaregistrovat doménu. Doménové jméno je populární (a taky ekonomicky výhodné) jako mnemotechnická pomůcka pro kompaktní disky (CD), stejně jako jiné ccTLD, např. .fm, .am, .tv a .dj.\n\n"}
{"id": "99703", "url": "https://cs.wikipedia.org/wiki?curid=99703", "title": "Korejská válka", "text": "Korejská válka\n\nKorejská válka byl válečný konflikt, který probíhal od 25. června 1950 do 27. července 1953 mezi Jižní Koreou podporovanou OSN a Korejskou lidově demokratickou republikou neformálně podporovanou Sovětským svazem a Čínskou lidovou republikou. Byla primárně důsledkem politického rozdělení Koreje podle dohody vítězných Spojenců v závěru tichomořské části druhé světové války. Od roku 1910 do konce druhé světové války v roce 1945 byl korejský poloostrov okupován Japonským císařstvím. Po porážce Japonska byl poloostrov pod sovětsko-americkým dohledem rozdělen podle 38. rovnoběžky na jižní část okupovanou Američany a severní část okupovanou Sověty.\n\nV důsledku znemožnění svobodných voleb v severní části poloostrova v roce 1948 se vzájemné odcizení obou částí poloostrova prohloubilo. Na severu byl ustanoven komunistický režim vedený Kimem Ir-senem, zatímco na jihu byl ustanoven formálně demokratický režim, vedený Li Syn-manem. Napětí mezi oběma vládami se stupňovalo i přes pokračující rozhovory o znovusjednocení, incidenty na společné hranici se stupňovaly.\n\n25. června 1950 situace eskalovala v otevřený konflikt, když severokorejské jednotky vpadly do Jižní Koreje. V roce 1950 Sovětský svaz bojkotoval zasedání Rady bezpečnosti OSN na protest proti zastoupení Kuomintangu – vlády Čínské republiky na Tchaj-wanu namísto Číny v této instituci. Absence Sovětského svazu v Radě bezpečnosti umožnila Spojeným státům prosadit rezoluci Rady bezpečnosti OSN schvalující vojenskou intervenci v Koreji.\n\nSpojené státy americké vyslaly na korejský poloostrov 302 tisíce vojáků, kteří spolu s menšími jednotkami dalších dvaceti států pomohli jihokorejským jednotkám invazi odrazit. Během prvních dvou měsíců byli tito obránci zatlačeni do Pusanského perimetru na jihovýchodě poloostrova. Protiofenzíva Spojených národů zatlačila Severokorejce naopak za 38. rovnoběžku až téměř k hranici s Čínou na řece Ja-lu. Na tuto situaci reagovala ČLR neformálním vstupem do konfliktu na straně Severokorejců a čínské jednotky vytlačily síly OSN zpět za 38. rovnoběžku. V červenci 1951 se původně dynamické boje změnily ve statickou zákopovou válku právě kolem 38. rovnoběžky.\n\nBoje skončily 27. července 1953, kdy byla podepsána dohoda o příměří, která obnovila hranici kolem 38. rovnoběžky a vytvořila Korejské demilitarizované pásmo. Sovětský svaz před konfliktem a po celou dobu války výrazně materiálně podporoval armádu Severní Koreje a čínských \"dobrovolníků\".\n\n5. dubna 1945 Sovětský svaz vypověděl Pakt o neútočení s Japonskem a 8. srpna v souladu s ujednáním uzavřeným s USA vyhlásil Japonsku válku. Sovětská armáda vstoupila do Koreje, jež byla od roku 1910 kolonií japonského císařství, po souši od severu a americká armáda provedla invazi na Korejský poloostrov z jihu.\n10. srpna 1945 v souvislosti s japonskou kapitulací se USA a SSSR dohodly na rozdělení podle 38. rovnoběžky s předpokladem, že japonská vojska severně od této demarkační čáry se vzdají Rudé armádě a kapitulaci jižních formací přijme velení americké. Prostor Korejského poloostrova tak byl dočasně rozdělen na dvě okupační zóny – na Severní Koreu s okupační správou Rudé armády a Jižní Koreu s okupační správou Armády Spojených států.\n\nV prosinci 1945 okupační mocnosti podepsaly smlouvu o dočasné správě země. V obou částech byly ustaveny vlády. Na jihu poloostrova Spojené státy s podporou OSN provedly volby ovšem bojkotované levicí. Byla zvolena vláda, jejímž premiérem se stal Li Syn-man. Na severu sovětská armáda předala moc přímo komunistické vládě vedené Kimem Ir-senem. Státy antihitlerovské koalice předpokládaly, že po nějaké době by se měla Korea sjednotit, jenže při propukávající studené válce se nedokázaly dohodnout na podrobnostech sjednocení.\n\nProto v roce 1947 Organizace spojených národů na návrh amerického prezidenta Trumana bez podložení jakýmkoliv referendem nebo plebiscitem převzala zodpovědnost za budoucnost Koreje. V roce 1948 pak byla na základě rozhodnutí orgánů OSN vyhlášena Korejská republika na základě správy Armády Spojených států s dohledem OSN. Zanedlouho byla ustavena i Korejská lidově demokratická republika s komunistickým režimem podle sovětského vzoru, která však byla nelegitimním útvarem z hlediska OSN, protože Korejcům nebylo umožněno zvolit si svou reprezentaci. S počátkem studené války se Korea stala vedle Německa (a zvláště Berlína) jedním z center velmocenského soupeření. Rozhodující roli sehrály ambice a iluze jak korejských komunistů, tak vlády Korejské republiky.\n\nJihokorejský prezident Li Syn-man i generální tajemník severokorejské Strany práce Kim Ir-sen neskrývali své záměry sjednocení poloostrova pod vlastním vedením. Ústavy obou států, přijaté v roce 1948 jednoznačně prohlašovaly za cíl rozšíření své moci na celém území země. Příznačné je, že i severokorejská ústava prohlašovala za hlavní město Soul a Pchjong-jang byl formálně přechodným sídlem nejvyšších orgánů KLDR do „osvobození“ Soulu. Přitom v roce 1949 jak sovětská, tak americká vojska odešla z korejského území.\n\nVedení ČLR sledovalo s obavou zostřující se vztahy v Koreji. Mao Ce-tung byl přesvědčený, že americká intervence v Asii destabilizuje vztahy v oblasti a nepříznivě ovlivní jeho plány na rozbití sil Kuomintangu vedeného Čankajškem, usazující se na Tchaj-wanu.\n\n12. ledna 1950 ministr zahraničí Spojených států Dean G. Acheson oznámil, že americký obranný perimetr v Tichomoří zahrnuje Aleutské ostrovy, japonské souostroví Rjúkjú a Filipíny. To znamenalo, že Korea nepatří do sféry nejvyšších státních zájmů USA. Tato skutečnost posílila odhodlání severokorejského vedení rozpoutat ozbrojený konflikt a pomohla přesvědčit Stalina o tom, že vojenské zapojení USA do korejského konfliktu je nepravděpodobné.\n\nPodle tvrzení bývalého náčelníka operativy generálního štábu Korejské lidové armády Ju Son-čchola příprava k napadení Jižní Koreje započala již na podzim roku 1948 a závěrečné rozhodnutí padlo po setkání Kima Ir-sena a Stalina na jaře 1950. Od začátku roku 1949 se Kim Ir-sen začal obracet na sovětské vedení s prosbami o pomoc s plným přepadením Jižní Koreje. Zdůrazňoval, že vláda Li Syn-mana nedisponuje podporou obyvatelstva a tvrdil, že příchod severokorejského vojska povede k masovému povstání během něhož obyvatelé Jižní Koreje v součinnosti se severokorejskými jednotkami sami svrhnou tamní režim. Již v dubnu 1948 došlo k povstání na ostrově Čedžu, které jihokorejské jednotky potlačily za cenu desítek tisíc obětí. \n\nStalin s odkazem na nedostatečnou připravenost severokorejské armády a na možnost zásahu americké armády do konfliktu a rozpoutání totální války za použití jaderných zbraní raději těmto žádostem nevyhověl. Nejpravděpodobněji Stalin počítal s tím, že situace v Koreji může vést k nové světové válce. Nehledě na to SSSR dále poskytoval Severní Koreji velkou vojenskou pomoc a KLDR dále posilovala svou vojenskou sílu, organizovala armádu po sovětském vzoru a pod vedením sovětských vojenských poradců. Velkou roli hráli také etničtí Korejci z Číny, veteráni Lidové osvobozenecké armády Číny, kteří se souhlasem Pekingu přešli do služby v severokorejských ozbrojených silách. Takto počátkem roku 1950 severokorejské vojenské síly převyšovaly jihokorejské ve všech rozhodujících prvcích.\n\nNakonec po nemalém váhání a úporných ujišťováních od Kima Stalin vydal souhlas s provedením vojenské operace. Podrobnosti si odsouhlasili během návštěvy Kima Ir-sena v Moskvě v březnu a dubnu 1950. Na rozpracování plánu vpádu do Jižní Koreje se účastnil hlavní vojenský poradce v KLDR generálporučík Nikolaj Vasiljev. 27. května sovětský velvyslanec v KLDR Terentij Štykov oznámil Stalinovi telegramem, že je všeobecný plán útoku dokončen a potvrzen Kimem Ir-senem.\n\nPřed rozbřeskem pod dělostřeleckým krytím překročila severokorejská vojska hranici s jižním sousedem s cílem silou opětovně sjednotit obě země pod vedením Strany práce. Pozemní uskupení vojsk podle sovětských vojenských poradců sestávala ze 175 tisíc lidí\n\nse 150 tanky Т-34 a 172 vojenskými letadly. Na straně Jižní Koreje bylo pozemní vojsko vycvičené americkými specialisty a vyzbrojené americkými zbraněmi čítající na začátku války 93 tisíc osob\nprakticky bez obrněné techniky a disponovala sotva tuctem lehkých výcvikovo-bojových letounů. Vláda KLDR oznámila, že „zaprodanec“ Li Syn-man věrolomně vpadl na území Severní Koreje. Tažení severokorejské armády bylo v prvních dnech vesměs úspěšné. Již 28. června, po pouhých třech dnech, Severokorejci obsadili jihokorejské hlavní město Soul.\nHlavní směry útoku zahrnovaly také Kesong, Čchungčchong, Inčchon a Kjonggi. Soulské letiště Kimpcho bylo zcela zničeno, přesto však nebyl splněn hlavní cíl – blesková válka se nekonala a Li Sun-manovi a významné části jihokorejské reprezentace se podařilo zachránit a opustit město. Všeobecné povstání, na které spoléhalo severokorejské vedení, také nenastalo. Nicméně v půli srpna bylo 90 % území Jižní Koreje obsazeno armádou KLDR.\n\nZahájení války v Koreji bylo pro USA a západní země překvapení: doslova týden před ní, 20. června ministr zahraničí Acheson ve své zprávě pro Kongres USA oznámil, že válka je málo pravděpodobná. Truman se dozvěděl o začátku války po několika hodinách, protože odjel na dovolenou domů do Missouri а ministr zahraničí Acheson do Marylandu.\n\nNehledě na poválečnou demobilizaci americké armády, která podstatně oslabila její sílu v oblasti (s výjimkou Námořní pěchoty USA), Spojené státy stále ještě disponovaly velkým vojenským kontingentem pod velením generála Douglase McArthura v Japonsku. S výjimkou britského Společenství národů neměla v oblasti žádná země takovou vojenskou sílu. Zpočátku Truman přikázal McArthurovi zásobit výzbrojí jihokorejskou armádu a pod leteckým krytím evakuovat občany USA. Truman nepřijal rady svých spolupracovníků rozpoutat vzdušnou válku proti KLDR, ale dal rozkaz 7. loďstvu zajistit obranu Tchaj-wanu a tím skončil s politikou nevměšování do bojů čínských komunistů a Čankajškových jednotek. Vláda usazující se na Tchaj-wanu žádala o pomoc , ale vedení USA odmítlo.\n\nOSN se rozhodla zakročit a komunistického útočníka vypudit z okupovaného území. Rezoluce Rady bezpečnosti OSN byla přijata díky absenci zástupce SSSR. Sovětský svaz přitom jednání rady bojkotoval kvůli požadavku na nahrazení reprezentanta Čínské republiky zástupcem komunistické Číny, která byla vyhlášena v říjnu 1949 pod názvem Čínská lidová republika. Na apel OSN vznikla koalice států v čele s USA, která měla proti Severní Koreji vést protiútok. Hlavním velitelem sil v Koreji byl jmenován generál MacArthur. První americké jednotky dorazily do Jižní Koreje již 1. července. Armáda Severní Koreje se poprvé s vojsky USA (a Jižní Koreje) střetla v bojích u Osanu 5. července. Američané se pak museli stáhnout.\n\nKoncem léta vojska OSN zahájila nekoordinovaný ústup k jihokorejskému přístavu Pusan, kde se měla znovu zformovat pro následující útok. Pod vedením generála Waltona Walkera, velitele pozemních vojsk, zde byl zřízen obranný perimetr, který měřil od Pusanu na sever přes 150 kilometrů. Severokorejská armáda dostala za úkol tento perimetr dobýt do začátku září.\n\nMalé koaliční jednotky nestačily na to, aby bránily celou linii perimetru, ale díky zpravodajské službě, která včas upozorňovala na místa hlavních útoků severokorejských jednotek, situaci zvládly. Do perimetru postupně přicházely nové posily, včetně prvních britských vojáků. Severokorejské zásobovací linie byly navíc napadány ze vzduchu, takže se jejich útok začínal hroutit. V září již mělo koaliční vedení jistotu, že perimetr bude uhájen, a mohlo tak začít pomýšlet na ofenzivu.\n\nAmerické jednotky pod vedením generála Douglase MacArthura uskutečnily 15. září vylodění u přímořského města Inčchon, vzdáleného přes 300 kilometrů od Pusanského perimetru. Operaci provedl 10. sbor námořní pěchoty pod velením generála Edwarda Almonda. I když se jednalo o riskantní akci, koaliční jednotky ji za cenu menších ztrát zvládly. Odtud pokračovaly na sever k Soulu. Při postupu přerušily severokorejské zásobovací a komunikační trasy. Na jihu ve stejné době prorazily jednotky z Pusanského perimetru nepřátelskými liniemi a mířily taktéž na sever. Následné dobývání Soulu 10. sborem si vyžádalo velké ztráty. I když koaliční vojska měla před nepřátelskými jednotkami značnou převahu, Severokorejci fanaticky bojovali až do totálního zničení svých jednotek. 26. září si sem konečně probojovala cestu i vojska z Pusanského perimetru. Soul padl téhož dne. Do začátku října byly všechny zbývající Severokorejské jednotky vytlačeny z Jižní Koreje.\n\n1. října žádala OSN Severní Koreu o okamžitou kapitulaci, Kim Ir-sen ji odmítl. Generál MacArthur 7. října dostal (po výhradách socialistických zemí) od OSN povolení k útoku na Severní Koreu. Vojska OSN začala postupovat nepřátelským územím na sever k hranicím Severní Koreje s ČLR, přestože ČLR pohrozila, že takový postup by ji přiměl vstoupit do války. Pro tuto obavu americký prezident Harry S. Truman nařídil MacArthurovi, aby se jeho vojska raději nepřibližovala k řece Amnokkang (v čínštině Ja-Lu), která tvoří právě hranici mezi KLDR a Čínou. 16. října došlo k vylodění ve Wonsanu, 19. října jednotky OSN obsadily Pchjongjang (metropoli Severní Koreje), z něhož se podařilo Kim Ir-Senovi jen uniknout. Amerických vojsk se zmocňoval optimismus. Zbytky severokorejských jednotek se stáhly do hor na severu země u hranic s ČLR.\n\nKomunistická Čína vnímala postup jednotek OSN na sever velmi blízko ke svým hranicím jako vážné ohrožení vlastní bezpečnosti. V říjnu sem bylo dopraveno přibližně 500 000 dobrovolníků Čínské lidové osvobozenecké armády. 25. října se koaliční jednotky dostaly k hraniční řece Ja-lu. Ten den začaly přicházet první nejasné zprávy o potyčkách s čínskými vojáky. Američané s čínskými útoky vůbec nepočítali, a tak v jejich řadách zavládl zmatek. Teprve po dvou týdnech na nátlak OSN podala Čína prohlášení. Podle čínské strany se prý jednalo o dobrovolné vojáky, za něž Čína nemá zodpovědnost, ale v osvobozeneckém boji jim bránit nebude. To bylo klamné gesto, ve skutečnosti se jednalo o vojáky z řad čínské lidové armády a dokonce i vojáky SSSR ve funkcích poradců.\n\nGenerál MacArthur nakonec vydal 24. listopadu rozkaz k útoku na řeku Ja-lu. Domníval se, že tím zasadí ČLA konečný úder a ukončí tím válku. V následujících dvou dnech na jednotky OSN zaútočila celá početná čínská armáda ukrytá v horách a naprosto je zdecimovala. 28. listopadu vydal MacArthur rozkaz k ústupu. Mezitím se ale jednotky OSN dostaly do obklíčení a za cenu těžkých ztrát si musely probojovat cestu zpět. Téměř stejné ztráty jako nepřátelé jim způsobil i mráz. Námořní pěchota si probojovala cestu k přístavu Chungnam a odtud byla po moři evakuována.\n\nKoncem prosince se po velmi nelítostných bojích uprostřed zimy jednotky OSN stáhly pod 38. rovnoběžku. Generál MacArthur se nemohl smířit s blížící se porážkou a navrhoval použití atomových zbraní proti ČLR, nebo mohutně bombardovat ČLR. Všechny jeho návrhy však byly zamítnuty a značně přispěly k jeho pozdějšímu odvolání.\n\nNa nový rok naplánovala ČLR obnovit ofenzivu a dobýt celý Korejský poloostrov. Za tímto účelem byly do Severní Koreje poslány další početné jednotky. Na silvestra roku 1950 podnikly jednotky Severní Koreje a ČLR – o síle téměř miliónu mužů – druhý útok na Jižní Koreu. Mezitím zahynul velitel koaličních pozemních vojsk Walton Walker a jeho nástupcem se stal Matthew Ridgway. Čínským jednotkám se podařilo proniknout hluboko za 38. rovnoběžku a 4. ledna dobýt Soul. Situace se pro vojska USA začala stávat kritickou. Hovořilo se o stažení koaličních vojsk z Koreje. Číně a KLDR bylo nabídnuto příměří, ale bylo odmítnuto.\n\n25. ledna 1951 se vše znovu obrátilo. Do boje nyní významně zasáhl generál Ridgway. Zřídil linii vojsk od pobřeží k pobřeží a za leteckého a dělostřeleckého bombardování začal pomalu postupovat k severu. Později byla tato taktika nazvaná „Ridgwayův mlýnek na maso“. Proti početným, ale slabě vyzbrojeným čínským jednotkám se tato taktika ukázala jako účinná. 15. března byl Američany znovu dobyt Soul a za týden byla čínská vojska zatlačena za 38. rovnoběžku.\n\nMacArthur prosazoval pokračování ve válce, vytlačení komunistů ze Severní Koreje a rozšíření války do Číny. Poté, co se pustil do kritiky tehdejšího amerického prezidenta Harryho Trumana, který s ním nesouhlasil a nabádal ke zdrženlivosti, byl odvolán. Vedením války byl pověřen právě Ridgway. V květnu se ještě Číňané pokusili jarní ofenzivou prorazit americkou linii, ale bez úspěchu. V létě se válka změnila na zákopovou a strnula v patovém stavu na 38. rovnoběžce.\nPo delším vyjednávání byla 8. června 1953 uzavřena v Kesonu Dohoda o výměně válečných zajatců. Dohoda předpokládala vytvoření repatriační komise složené ze zástupců delegovaných Polskem, Československem, Švédskem, Švýcarskem a Indií.\n\n10. července 1951 byla zahájena jednání o příměří, ale protáhla se ještě na dva dlouhé roky, během níž se stále bojovalo s velkými ztrátami na životech, ale fronta se téměř neposunula dále. V mírových jednáních se odrážela studená válka. Každou chvíli se jednání ocitala na mrtvých bodech, obě strany se vzájemně obviňovaly. Mezitím se v Indočíně rozpoutala Indočínská válka, Harryho Trumana na postě prezidenta Spojených státu vystřídal Dwight Eisenhower a zemřel sovětský diktátor J. V. Stalin. 20. července byla konečně stanovena demarkační linie pár kilometrů severně od 38. rovnoběžky a kolem ní demilitarizované pásmo. 27. července 1953 v 10:00 dopoledne podepsala OSN s představiteli Severní Koreje a Číny „Dohodu o příměří“. Ta nicméně nabývala platnosti až v 22:00 téhož dne. Posledních 12 hodin tedy obě strany využily k maximálnímu útoku. Na poslední chvíli se tak nepatrně změnilo zabrané území. Ve 22:00 bylo konečně dosaženo klidu zbraní.\n\nV červenci roku 1950 provedla jihokorejská vojenská policie hromadné popravy politických vězňů, které podezřívala ze sympatií ke komunistům. 3000–7000 politických vězňů bylo popraveno u města Tedžon a nejméně 1800 nedaleko Soulu. Celkem se odhaduje, že přibližně 100 000 politických vězňů bylo většinou bez soudu popraveno v polovině roku 1950.\n\nVojenská policie a pravicové paramilitární jednotky popravily tisíce levicových politických vězňů a rolníků v roce 1950. Američané o těchto zločinech věděli, avšak neintervenovali. Generál MacArthur se snažil omezit masové zabíjení a předal informaci do Pentagonu a na americký konzulát v Jižní Koreji. Pentagon informace zatajil na více než půl století. Americký velvyslanec v Jižní Koreji John J. Muccio později napsal, že nutil jihokorejské úřady, aby popravy probíhaly humánně a podle zákona.\n\nDiplomat za Spojené státy, Gregory Henderson, se dostal po válce k záznamům vypovídajících o hromadných masakrech více jak 100 000 proseverních politických vězňů.\n\nSíly vyslané do Koreje z USA používaly nějaký čas taktiku „Nejdřív střílej, pak se ptej“ proti každému civilnímu uprchlíkovi blížícímu se k americkým bojovým pozicím. Tato „taktika“ vedla 26. července 1950 k masakru ve vesnici No Gun Ri, kde americké síly povraždily podle odhadů 200–400 civilistů v podezření, že se mezi nimi ukrývají nepřátelští partyzáni.\n\nSeverokorejské jednotky se také dopouštěly hromadných masakrů, a to jak civilistů podezřelých ze sympatií k Jižní Koreji, tak zajatých či zraněných vojáků. Například po obsazení Soulu Severokorejci 28. června 1950 bylo v univerzitní nemocnici postříleno či ubodáno bajonety na 150 zraněných jihokorejských vojáků.\n\nVe válce bylo zabito, zraněno nebo pohřešováno 2,5 milionu Korejců, zemřelo přes 33 000 Američanů a 3 000 příslušníků vojsk OSN. Zabito nebo zraněno bylo také kolem 900 000 Číňanů. Po třech letech války zůstala dělící čára mezi Korejemi skoro tam, kde byla na začátku – trochu severněji od 38. rovnoběžky.\n\nVálka způsobila nepopularitu prezidenta Trumana u americké veřejnosti a z dalších prezidentských voleb odstoupil již po prohraných primárkách v New Hampshiru.\n\nSpolečnost na Korejskou válku na dlouhá léta zapomněla. V 70. letech ji připomněl komediální seriál M*A*S*H.\n\nVojenské akce byly roku 1953 ukončeny jen na základě smlouvy o příměří a mírová smlouva nebyla uzavřena dodnes, takže formálně jsou oba státy stále ve válečném stavu.\n\nMezi Korejemi bylo vybudováno demilitarizované pásmo, které bylo obehnáno ploty z ostnatého drátu. Kolem tohoto pásma drží neustálou hlídku vojska Severní i Jižní Koreje. Toto demilitarizované pásmo je často označováno jako nejhlídanější hranice na světě.\n\nObčas stále dochází k menším ozbrojeným incidentům – zejména na moři, protože smlouva o příměří definuje hranici mezi Korejemi v pobřežních vodách dosti nejasně. 27. května 2009 Severní Korea oznámila, že se příměřím již necítí vázána a neručí za bezpečnost cizích lodí v Severní Koreou nárokované části Žlutého moře. Značnou mezinárodní pozornost vzbudilo potopení jihokorejské korvety 26. března 2010, které bylo podle závěru mezinárodní vyšetřovací komise způsobeno severokorejským torpédem. Severní Korea podíl na potopení lodi popírá.\n\nDalším zdrojem napětí je severokorejský vývoj jaderných zbraní.\n\nVšechny dohody o vzájemném neútočení byly Severní Koreou jednostranně vypovězeny dne 8. března 2013 poté, co Rada bezpečnosti OSN uvalila na Severní Koreu další sankce kvůli jejímu třetímu jadernému testu.\n\n"}
{"id": "99707", "url": "https://cs.wikipedia.org/wiki?curid=99707", "title": "František Pošepný", "text": "František Pošepný\n\nFrantišek Pošepný (30. března 1836 – 27. března 1895 Döbling) byl světoznámý český vědec působící v geologii a souvisejících oborech.\n\nNarodil se v Jilemnici, studoval na pražské polytechnice a na příbramském horním učilišti (později báňská akademie), podobně jako další významný český geolog František Vacek, kde ho ovlivnil tehdejší ředitel Johann Grimm. Po ukončení studií pracoval jako báňský praktikant, studoval také v Říšském geologickém ústavu ve Vídni. Během této doby získával poznatky na různých místech Rakouska-Uherska.\n\nRoku 1870 byl jmenován hlavním geologem pro Uhry na báňském ředitelství v Banské Štiavnici a prováděl výzkum slovenských rudných ložisek v Magurce, Španí Dolině, Kremnici a Nové Bani. O čtyři roky později se vrátil do Vídně a vykonával funkci vicesekretáře na tehdejším ministerstvu zemědělství. Kromě bádání v Rakousku navštívil v rámci své cesty do USA ložiska v Nevadě a Kalifornii.\n\nV roce 1879 se vrátil do Příbrami, kde vedl katedru ložiskové geologie a kde dosáhl profesorského titulu. Současně pokračoval ve výzkumu příbramského revíru. Roku 1889 předčasně ukončil své působení a odešel do Vídně, odkud podnikal vědecké cesty po Evropě a Blízkém Východě. Zemřel v Döblingu u Vídně a podle svého přání byl pohřben v rodné Jilemnici.\n\nPošepný je považován za světového zakladatele ložiskové geologie, jejíž poznatky umožnily efektivnější těžbu rud. Ve svém stěžejním díle \"The Genesis of Ore-Deposits\" (1893) popsal novou teorii vzniku rudných ložisek, teorie získala velké uznání. Kromě tohoto díla je autorem více než stovky dalších odborných publikací. Zabýval se také geologií Čech, napsal například studie o Příbramsku či zlatonosných rudách středních Čech.\n\nJméno Františka Pošepného nese Čestná plaketa AV ČR za zásluhy o rozvoj geologických věd, geologické a mineralogické muzeum - Geologický pavilon prof. F. Pošepného v Ostravě - Porubě či náměstí a základní škola v Praze - Chodově.\n\n\n"}
{"id": "99708", "url": "https://cs.wikipedia.org/wiki?curid=99708", "title": "Metoda nejmenších čtverců", "text": "Metoda nejmenších čtverců\n\nMetoda nejmenších čtverců je matematicko-statistická metoda pro aproximaci řešení přeurčených soustav rovnic (tj. soustav, kde je více rovnic, než neznámých). \"Nejmenší čtverce\" znamenají, že výsledné řešení má minimalizovat součet čtverců odchylek vůči každé rovnici. Metoda je v základní podobě určená pro řešení nekompatibilních soustav lineárních rovnic (v obecnější podobě hovoříme o nelineární metodě nejmenších čtverců), díky čemuž je fakticky ekvivalentní tzv. lineární regresi.\n\nS nejjednodušší aplikací metody nejmenších čtverců se setkáváme například při prokládání (aproximaci) naměřených jednorozměrných dat přímkou. Nepatrně složitější aplikací je proložení dat parabolou, obecným polynomem předem daného stupně, nebo obecnou lineární kombinací předem daných bázových funkcí. Fakt, že proložení dat polynomem libovolného ale předem daného stupně je stále lineární regresí, je častým zdrojem nedorozumění a terminologických nejasností. Další jednoduchou aplikací je nalezení nejpravděpodobnějšího průsečíku několika přímek (jejichž matematický popis je zatížen chybou) v rovině. Metoda nejmenších čtverců má velmi mnoho dalších aplikací v nejširším okruhu vědních oborů, ve kterých se setkáváme s nepřesnými daty, od statistiky a ekonomie, přes geodézii až po zpracování signálů a teorii řízení.\n\nObecně metoda nejmenších čtverců slouží k eliminaci chyb, kterou provádí optimálně vzhledem k pevně danému jednoznačnému kritériu (viz níže). Optimálně eliminovat chyby v datech lze i vzhledem k jiným kriteriím, takový postup může vést na metody převoditelné na metodu nejmenších čtverců (při použití různých typů vážení, např. když je známo, že chyba některých měření se výrazně liší od zbytku), nebo na metody obecně nepřevoditelné (nebo obtížně převoditelné) na metodu nejmenších čtverců (např. úplný problém nejmenších čtverců).\n\nMetodu nejmenších čtverců poprvé použil Carl Friedrich Gauss v roce 1795 pro eliminaci chyb při geodetickém vyměřování.\n\nUvažujme lineární aproximační problém\n\ntakový, že formula_2 (jinými slovy, neexistuje žádný vektor formula_3 takový, aby nastala rovnost); symbol formula_4 značí obor hodnot matice formula_5, tedy lineární obal jejích sloupců. Metoda nejmenších čtverců hledá vektor formula_6 (LS je zkratkou anglického \"least squares\") splňující\n\nnebo ekvivalentně, opravu pravé strany formula_8 splňující\n\nZřejmě formula_10 a oprava pravé strany formula_11 je residuum odpovídající vektoru formula_3. Označíme-li formula_13 jednotlivé komponenty vektoru formula_14, pak z definice Eukleidovské normy přímo plyne\n\nTakže minimalizujeme součet čtverců jednotlivých komponent vektoru formula_14, tj. odchylek jednotlivých komponent pravé strany formula_17. Nalezení vztahu pro vektor formula_6 splňující podmínku minimality můžeme provést buď pomocí derivací (hledáním lokálního extrému) nebo přímo pomocí Pythagorovy věty.\n\nMinimalizace kvadratického funkcionálu: Residuum formula_11 je vektor, jehož normu minimalizujeme. Zřejmě\n\nÚlohu tedy můžeme zapsat jako minimalizaci kvadratického funkcionálu, kde volné parametry minimalizace jsou komponenty vektoru formula_3. Lokální extrém funkcionálu leží v bodě, kde se derivace funkcionálu podle všech komponent vektoru formula_3 rovnají nule. Z vlastností normy je zřejmé, že se jedná o lokální minimum, které je zároveň minimem globálním. V maticovém zápisu lze formálně použít derivaci podle vektoru formula_3. Dostáváme\n\nOrtogonalita: Hledáme vektor formula_14 s minimální normou, tj. eukleidovskou délkou. Z Pythagorovy věty vyplývá, že nejkratší vzdálenost dostaneme tehdy, pokud bude residuum formula_14 ortogonální na obor hodnot formula_4. Minimality tedy dosáhneme požadavkem\n\nDosazením za residuum dostáváme\n\nV obou případech tedy dostáváme, že hledaný vektor formula_6 je řešením tzv. \"normální soustavy rovnic\"\n\nZa předpokladu, že formula_5 má lineárně nezávislé sloupce (ekvivalentně, že formula_33 je regulární), pak\n\nZ předpokladu lineární nezávislosti sloupců přímo plyne, že řešení je jednoznačné.\n\nPři praktickém výpočtu se ovšem normální soustava nikdy nesestavuje z důvodů numerické stability výpočtu. Použití zde odvozených vztahů pro praktický netriviální výpočet je jen obtížně ospravedlnitelné.\n\nPokud má matice formula_5 lineárně závislé sloupce, je situace nepatrně komplikovanější. Řešení ve smyslu nejmenších čtverců tak jak je definované není jednoznačné. Zpravidla se pak uvažuje \"řešení ve smyslu nejmenších čtverců minimální v normě\". Tedy mezi všemi přípustnými řešeními se hledá řešení s nejmenší normou. Opět užitím Pythagorovy věty můžeme minimalitu normy nahradit ortogonalitou. Řešení minimální v normě je pak ortogonální na nulový prostor matice formula_36. Je tedy dáno vztahem\n\nkde formula_38 je Moore-Penroseova pseudoinverze. V tomto kontextu je třeba zmínit, že určení (numerické) hodnosti matice, tj. faktu, zda jsou sloupce matice formula_5 (numericky) lineárně nezávisle, je samo o sobě velmi obtížná úloha.\n\nV následujících odstavcích se seznámíme s nejdůležitějšími aplikacemi metody nejmenších čtverců, vesměs se však jedná pouze o návody jak sestavit matici formula_5 a pravou stranu formula_17 v konkrétních případech.\n\nMetod k nalezení řešení formula_6 pro daný aproximační problém formula_43 je celá řada a dají se rozdělit podle dvou zásadních kritérií:\n\n\nMezi základní metody řešení patří QR rozklad (počítaný buď ortogonálními transformacemi, nebo Gram-Schmidtovým ortogonalizačním procesem). Předpokládejme, že matice formula_5 má lineárně nezávislé sloupce, pak existuje QR rozklad ve tvaru\n\nkde formula_49 má ortonormální sloupce, formula_50 a formula_51 je horní trojúhelníková. Zřejmě platí formula_52 a formula_53. Formálním dosazením do normální soustavy rovnic dostáváme\n\nPo vynásobení maticí formula_55 zleva vidíme, že\n\nŘešení tedy dostaneme snadno řešením soustavy s horní trojúhelníkovou maticí formula_57 (ta je mimochodem Choleského faktorem matice formula_58 ovšem spočteným numericky stabilní cestou).\n\nVýpočet je použitelný pouze pokud má matice formula_5 (numericky) lineárně nezávislé sloupce (postup lze rozšířit i pro matice s lineárně závislými sloupci pomocí tzv. RRQR rozkladu, obecně tak získáme pouze aproximaci řešení). Matice formula_49 při nalezení vlastního řešení potřeba není, můžeme tedy bez problémů použít levnější (ovšem méně přesný) Gram-Schmidtův proces. Pro rozsáhlé úlohy s velkým počtem sloupců může snadno dojít k rychlému zaplnění trojúhelníkového faktoru, proto je tento postup pro tyto typy úloh prakticky nepoužitelný.\n\nNebezpečí skryté v postupu hledání řešení problému nejmenších čtverců pomocí explicitního sestavení matice formula_33 je dobře známe, viz např. Lauchliho matice.\n\nMá-li matice formula_5 lineárně závislé sloupce, jedinou spolehlivou metodou je singulární rozklad a v podstatě explicitní sestavení Moore-Penroseovy pseudoinverze. Pokud formula_63, a její ekonomický singulární rozklad je\n\ncož umožňuje přímo nalézt řešení ve smyslu nejmenších čtverců minimální v normě.\n\nVýpočet je použitelný pouze pro malé úlohy vzhledem k velké výpočetní náročnosti singulárního rozkladu.\n\nPro řešení rozsáhlých úloh jsou standardem a jediným prakticky použitelným řešením iterační metody, zpravidla postavené na Krylovových podprostorech rostoucí dimenze. Klasickým představitelem je LSQR a další odvozené algoritmy CGLS, CGNE.\n\nMetoda nejmenších čtverců bývá často používána při regresní analýze pro aproximaci zadaných (naměřených) hodnot nějakou funkcí z předepsaného prostoru. Nejjednodušším příkladem je proložení (aproximace) dat přímkou, tedy lineární funkcí. Protože klasická metoda nejmenších čtverců vede vždy na lineární aproximační model (de-facto soustavu rovnic) je často považována za ekvivalent pojmu lineární regrese. To souvisí s faktem, že libovolný aproximační problém formula_65 lze interpretovat jako lineární regresi v formula_66-rozměrném prostoru, kde jsme v bodě o souřadnicích formula_67 naměřili nějakou veličinu formula_68, formula_69 a naměřené hodnoty prokládáme nadrovinou.\n\nPro první přiblížení uvažujme závislost nějaké nezávisle proměnné (např. fyzikální veličiny) formula_70 na nezávisle proměnné formula_71, tj. formula_72. přičemž závislost má nějaký \"předem daný\" tvar, např. formula_73, kde koeficienty formula_74 a formula_75 jsou známé. Pro identifikaci těchto koeficientů provedeme formula_76 měření veličiny formula_70 v \"přesně\" definovaných hodnotách nezávisle proměnné formula_71. Získáme tak sadu formula_76 dvojic formula_80 přičemž hodnoty formula_81 jsou zatížené chybami měření. Dostaneme tak lineární aproximační problém\n\nMetoda nejmenších čtverců hledá takové hodnoty koeficientů formula_74, formula_75, aby součet čtverců „odchylek“ (reziduí) jejích funkčních hodnot od daných naměřených hodnot byl nejmenší možný.\n\nPro proložení daných hodnot přímkou (lineární funkcí, polynomem prvního řádu) s rovnicí formula_85 dostaneme z normální soustavy rovnic vztahy\n\nZadané hodnoty lze aproximovat parabolou (kvadratickou funkcí, polynomem druhého řádu) s rovnicí formula_87. Optimální parametry formula_88 získáme opět řešením normální soustavy rovnic\n\nProložení bodů parabolou je lineární regresí kvadratické funkce (kvadratického modelu), zejména ve starší literatuře se můžeme setkat i s pojmem kvadratická regrese.\n\nObdobně jako v případě paraboly, i při aproximaci polynomem formula_90 přímým dosazením hodnot formula_91, formula_92 získáme soustavu rovnic formula_93. V maticovém zápisu\n\nPřejdeme-li čistě formálně k normální soustavě rovnic (při řešení reálných problémů tuto soustavu nikdy nesestavujeme), dostáváme\n\nkterá má vždy řešení. Pokud má matice formula_5 lineárně nezávislé sloupce, pak formula_97 je regulární a formula_98 je jednoznačným řešením původního problému ve smyslu nejmenších čtverců.\n\nProložení bodů polynomem (předem) daného stupně formula_99 je lineární regresí polynomu (polynomiálního modelu), zejména ve starší literatuře se můžeme setkat i s pojmem polynomiální (polynomická) regrese.\n\nOpět se snažíme úlohu přeformulovat jako lineární aproximační problém formula_100. Mechanismus lze nejsnáze ilustrovat na příkladu nalezení průsečíku několika přímek v rovině. Jsou dány tři přímky v rovině\n\nkteré nemají společný průsečík. Zřejmě\n\na vektor formula_11 je nenulový pro libovolné formula_71 a formula_105. Za předpokladu, že přímky nejsou známy přesně (jejich popis je zatížen chybami) a chyby jsou obsaženy pouze v konstantních členech (tedy v pravé straně formula_17 aproximačního problému), můžeme použít k nalezení nejpravděpodobnějšího místa průsečíku metodu nejmenších čtverců. Získáme tak bod\n\nVšimněme si, že při přenásobení kterékoliv z rovnic definujících přímky nenulovou konstantou (různou od formula_108), pracujeme se stejnými přímkami ale hledaný bod vyjde jinde. Taková operace totiž \"není\" v problému nejmenších čtverců ekvivalentní operací, fakticky taková operace změní normu, ve které provádíme minimalizaci.\n\n\n"}
{"id": "99719", "url": "https://cs.wikipedia.org/wiki?curid=99719", "title": "Čirůvkovité", "text": "Čirůvkovité\n\nČeleď čirůvkovité (Tricholomataceae) tvoří velkou skupinu lupenatých hub. Lupeny jsou přirostlé až sbíhavé, výtrusný prach je bílý. Jsou to saprofytické houby, rozkládají odumřelé dřevo nebo listy, čirůvky a lakovky žijí v symbióze s listnatými stromy.\n\nMezi čirůvkovité patří čirůvky, lakovky, strmělky, špičky nebo václavky, celkem 98 rodů hub.\n\nSeznam rodů hub čirůvkovitých:\n"}
{"id": "99720", "url": "https://cs.wikipedia.org/wiki?curid=99720", "title": "Anděl (Praha)", "text": "Anděl (Praha)\n\nAnděl (nebo také U Anděla) je významná levobřežní dopravní křižovatka v Praze, faktické centrum zdejší městské čtvrti Smíchov. Prochází tudy velké množství tramvajových linek, a to jak v severojižním směru, souběžně s řekou Vltavou, tak i kolmo k Vltavě (z Nového Města a od Palackého mostu Lidickou ulicí a z Anděla dále Plzeňskou ulicí na Košíře), a v kombinacích těchto směrů. Křižovatka Anděl tak již dlouhou dobu vzájemně propojuje větší množství místních čtvrtí Velká Chuchle, Barrandov, Hlubočepy na jihu, Radlice a Jinonice na jihozápadě, Košíře a Motol na západě a to jak s Malou Stranou na severním levém břehu tak i s Novým Městem na východním pravém břehu řeky Vltavy.\n\nNachází se zde i stejnojmenná stanice metra. Kromě toho se jedná o významné obchodní a společenské centrum s velkým počtem obchodů, restaurací, nákupních center a kin.\n\nStanice a lokace Anděl nese svůj název podle původního nárožního \"domu č.p.222 U zlatého anděla\", který získal svoje pojmenování podle fresky zlatého anděla z roku 1870 umístěné ve štítu na jeho fasádě. Jednalo se o jednopatrový dům z 19. století, ve kterém působil v letech 1878-1901 stejnojmenný pivovar s výstavem 7800 za rok a pivovarský hostinec, který měl vchod z Nádražní ulice. Později zde byla pekárna. Dne 16. února 1980 byl dům odstřelen.\n\nPůvodně bylo jediné pevné spojení Smíchova s pravým pražským břehem přes Malou Stranu a Karlův most. Roku 1841 vzniklo nové spojení přes řetězový Most císaře Františka I., v letech 1898–1904 nahrazený novým, kamenným mostem císaře Františka I. (dnešním mostem Legií). Vazby města Smíchova k Praze se utužily roku 1862, odkdy zde vzniklo nádraží Západní dráhy, z Prahy přístupné Plzeňskou třídou. Trasa Karlín–Smíchov byla od počátků veřejné dopravy v pražské aglomeraci jejím hlavním směrem. Od roku 1862 je doložena omnibusová linka podnikatele J. Ballabena, v následujících letech si na této trase konkurovalo několik dopravců, například v letech 1870–1879 Karlínské podniknutí omnibusův, v letech 1872–1883 První pražská společnost pro omnibusy. 16. května 1876 byla z malostranského Újezda (od řetězového mostu) ke smíchovskému nádraží zavedena historicky druhá linka pražské koněspřežné tramvaje, protože od původně zamýšleného přímého propojení s pravobřežní první linkou přes řetězový most bylo z technických důvodů upuštěno. Roku 1878 získal Anděl přímé spojení s podskalskou částí Nového Města po novém Palackého mostu, 28. června 1883 byla po něm zavedena nová trať koněspřežné tramvaje, vedoucí od pražského nádraží státní dráhy. Úsek od Anděla k nádraží Západní dráhy se přitom stal historicky prvním traťovým úsekem pražské tramvajové sítě, po němž byly společně vedeny dvě tramvajové linky. Od 18. prosince 1900 byla trať z Palackého mostu ke smíchovskému nádraží elektrizována, od 17. června 1901 byl, současně se zprovozněním nového mostu Františka I., elektrizován i úsek z Újezda k Andělu. Protože provozovatel pražské koňky odmítl dále rozšiřovat svou činnost do měst v okolí Prahy, od 13. června 1897 jezdila od Anděla soukromá elektrická dráha Smíchov–Košíře, postavená košířským starostou Hlaváčkem. Po jeho zadlužení a sebevraždě Hlaváčkovu dráhu 21. července 1900 odkoupily pražské Elektrické podniky, na pražskou síť (na trať směrem k Palackého mostu) však byla napojena až v roce 1907. Do ostatních dvou směrů byla napojena až později, kolejové oblouky od Palackého mostu k Malé Straně nebyly u Anděla zřízeny nikdy.\n\nNedaleko se nacházely významné továrny (například Righofferova vagónka, smíchovský pivovar Staropramen, v nedalekých Radlicích pak sídlila továrna na výrobu spalovacích motorů). Na přelomu 19. a 20. století měla nejen tato oblast křižovatky u anděla, ale celé město Smíchov vůbec, dělnický ráz. Roku 1922 se město Smíchov i další přilehlá města a obce staly součástí Velké Prahy. V letech 1939–1972 prostorem za vagónkou procházela trolejbusová linka do nedalekých Jinonic, historicky druhá pražská veřejná trolejbusová linka.\n\nPo odstřelu domu zde začala výstavba linky B metra a v blízkosti křižovatky byla vybudována stanice Moskevská. Podle ní byly přejmenovány i tramvajové a autobusové zastávky, ostatně název Moskevská lépe odpovídal soudobé oficiální ideologii než nábožensky motivovaný název po již neexistujícím domu a pivovaru. Dům \"U zlatého anděla\" nahradil betonový nadzemní vestibul metra s velkou florentinskou mozaikou moskevského Rudého náměstí (ta se objevila i ve Svěrákově filmu \"Kolja\"). Název Anděl se tak udržoval už jen tradicí mezi pamětníky. Autobusový terminál nad jižním vestibulem stanice metra Anděl v prostoru u Ženských domovů (dnes Na Knížecí), vzdáleném několik set metrů od křižovatky, se stal hlavním přestupním bodem pro cesty na budované Jihozápadní Město, kam jezdily v krátkých intervalech kapacitní autobusové linky, rovněž zde bylo zřízeno autobusové stanoviště meziměstské dopravy. Při dalších prodlouženích linky metra se vytíženost terminálu Na Knížecí výrazně snížila, dosud však odsud projíždí několik linek směrem na Košíře, Motol a Strahov. Kromě výstupu z metra a zeleně zde byla i velká tržnice.\n\nZastávky koněspřežné a později elektrické tramvaje v okolí křižovatky nesly původně a až do konce 30. let 20. století název Plzeňská třída (Plzeňská tř.), ve 40. letech byly přejmenovány na Anděl, v roce 1985 na název Moskevská a v roce 1990 opět na Anděl.\n\nDalší proměny prožila zdejší křižovatka na přelomu 20. a 21. století. Na začátku 90. let byl zdejší závod na výrobu tramvají ČKD Tatra (což byla původní Ringhofferova vagónka) přesunut do nového objektu ve Zličíně a objekty smíchovské vagónky byly postupně zbourány. Nahradily je nové obchodní domy a multikina, otevřená v roce 2000 – obchodní centrum Nový Smíchov s multikinem Palace Cinemas na severní straně Plzeňské ulice, těsně u křižovatky, a komplex Anděl City jihozápadně od křižovatky, zahrnující byty, kanceláře, hotel a multikino Village Cinemas. Přímo u jihozápadního rohu křižovatky vyrostla kancelářská budova Zlatý Anděl od francouzského architekta Jeana Nouvela, z jejíž fasády shlíží anděl z Wendersova filmu \"Nebe nad Berlínem\"; původní vestibul metra byl zbořen a nahrazen novým, menším, jehož vstup je vzdálenější od křižovatky. Opravena byla i synagoga a úseky Plzeňské i Nádražní ulice v sousedství křižovatky byly přebudovány na pěší zónu s provozem tramvají a celý prostor získal charakter náměstí. Stanice metra Anděl (zkratka AN) zůstala jednou z nejfrekventovanějších v Praze. V roce 2014 ve stanici metra linky B vystoupilo 55 tisíc a nastoupilo 47 tisíc cestujících za den, v období mezi 6. a 23. hodinou z tramvajových linek 4, 6, 7, 9, 10, 12, 14, 16 a 20 vystoupilo 38 tisíc a nastoupilo 40 tisíc cestujících, projelo tudy 2036 tramvajových spojů, zastávka Anděl byla v roce 2014 vůbec nejfrekventovanější tramvajovou zastávkou v Praze.\n\n\n\n"}
{"id": "99721", "url": "https://cs.wikipedia.org/wiki?curid=99721", "title": "François Bernier", "text": "François Bernier\n\nFrançois Bernier (25. září 1620 Joué-Etiau – 22. září 1688 Paříž) byl francouzský lékař a cestovatel, který mezi prvními provedl rasové dělení lidstva do čtyř skupin na základě somatických hledisek.\n\nFrançois Bernier se narodil v rolnické rodině a staral se o něj strýc. Přes chudé poměry, z nichž vzešel, se jeho výjimečný talent neztratil. Od 15 let studoval v Paříži na \"Collège de Clermont\". Posléze se stal žákem významného atomisty Pierra Gassendiho, s nímž pobýval střídavě až do konce filosofova života. V roce 1652 získal v Montpellieru doktorát z medicíny.\n\nJiž o pět let dříve Bernier navštívil Polsko a Německo. Na podstatně delší čas však opustil Francii až po smrti Gassendiho. Procestoval během dvou let Egypt (rok pobyl v Káhiře), Etiopii, Palestinu a další především arabská území. Od roku 1658 žil na indickém poloostrově. Jako první a na dlouhou dobu poslední Evropan navštívil a popsal Kašmír.\n\nŘíše Velkých Mughalů se stala místem Bernierova pobytu na dvanáct let. Dostal se jako lékař až do služeb samotného vládce Aurangzeba. Přes okázalý rozkvět říše (mramorové paláce, velká armáda) viděl již problémy v nejrůznějších oblastech (hospodářské, politické, náboženské, sociální), díky čemuž předvídal její pád v době, kdy na něj stěží někdo pomyslel. Kladně nehodnotil ani stav místního lékařství (zákaz pitev), matematiky a astronomie (ovlivnění magií a astrologií). Do značné míry se tím lišil od toho, jak Indii vnímali učenci v Evropě.\n\nDne 24. dubna 1684 uveřejnil anonymně článek, v němž rozdělil lidstvo do čtyř skupin bez hierarchického členění:\n\n\nV dalším roce navštívil Londýn, ale umřel o čtyři roky později v Paříži.\n"}
{"id": "99726", "url": "https://cs.wikipedia.org/wiki?curid=99726", "title": ".fm", "text": ".fm\n\n.fm je internetová národní doména nejvyššího řádu pro Federativní státy Mikronésie, skupinu ostrovů v Pacifiku.\n\nKromě rezervovaných jmen jako .com.fm, .net.fm, .org.fm a dalších, si může kdokoliv registrovat doménu druhé úrovně. Doména je populární jako mnemotechnická pomůcka pro FM rádia (další podobné domény jsou .am, .tv, .cd a .dj).\n\n"}
{"id": "99728", "url": "https://cs.wikipedia.org/wiki?curid=99728", "title": "Holubinkovité", "text": "Holubinkovité\n\nHolubinkovité (\"Russulaceae\") je čeleď převážně kloboukatých hub. Vzácně tvoří i plodnice gasteroidní nebo podzemní. Dužnina je charakteristicky lámavá a strukturou připomíná jablko. Jsou přítomny mléčnice, které u ryzců roní mléko.\n\nJsou to mykorhizní druhy hub, holubinka mandlová, holubinka nazelenalá, ryzec pravý a ryzec syrovinka jsou ceněné, chutné jedlé houby.\n\n"}
{"id": "99730", "url": "https://cs.wikipedia.org/wiki?curid=99730", "title": ".am", "text": ".am\n\n.am je internetová národní doména nejvyššího řádu pro Arménii.\n\nRegistraci provozuje ISOC-AM, lokální pobočka Internet Society.\n\nRegulační poznámky:\n\nDoména .am ccTLD má značnou popularitu co se doménových hacků týče, hlavně díky spojitosti s AM rádiem (podobně jako .fm a .tv ccTLD) a anglických slov končících na „am“ - např. mobilní sociální síť Instagram používá arménskou doménu - instagr.am . Americký hudební umělec a producent Will.I.Am používá doménu pro svůj web. Finanční společnost J.P. Morgan také používá .am doménu pro „hodnotící managment“ (\"Assessment Management\").\n\n"}
{"id": "99734", "url": "https://cs.wikipedia.org/wiki?curid=99734", "title": ".dj", "text": ".dj\n\n.dj je internetová národní doména nejvyššího řádu pro Džibuti.\n\nDoména je registrována kromě Džibuti také pro stránky s hudbou; DJ znamená česky diskžokej (anglicky \"disc jockey\"). Další podobně používané domény jsou .am, .tv, .cd a .fm.\n\n"}
{"id": "99736", "url": "https://cs.wikipedia.org/wiki?curid=99736", "title": "Chemické složení", "text": "Chemické složení\n\nChemické složení vyjadřuje druh a zastoupení atomů v dané látce. Pomocí tohoto údaje nelze jednoznačně identifikovat látku, protože nepopisuje strukturu dané látky.\n\nLátky, které mají stejné chemické složení, ale uspořádání atomů v jejich molekulách je jiné se nazývají izomery. Příkladem dvojice izomerů je např.\nethanol a diethylether.\n\nZjišťováním chemického složení látek se zabývá analytická chemie.\n\n"}
{"id": "99738", "url": "https://cs.wikipedia.org/wiki?curid=99738", "title": "František Zdeněk Skuherský", "text": "František Zdeněk Skuherský\n\nFrantišek Zdeněk Skuherský (31. července 1830 Opočno – 19. srpna 1892 České Budějovice) byl český hudební skladatel, pedagog a teoretik.\n\nNarodil se v rodině Františka Aloise Skuherského (1794–1864), lékaře knížete Colloredo-Mansfelda a zakladatele opočenské nemocnice (tento počin připomíná pamětní deska v Nádražní ulici). Absolvoval gymnázium v Hradci Králové; na pražské Karlově univerzitě studoval filozofii a krátce i medicínu. V Praze také absolvoval varhanickou školu. Hudbě, včetně skladby, se věnoval od dětství. Ranou tvorbu podepisoval pseudonymem Opočenský.\n\nPo studiích se živil se jako domácí učitel hudby. V letech 1854–1866 byl divadelním kapelníkem v Innsbrucku, vedl místní pěvecký sbor a stal se ředitelem kůru v univerzitním chrámu. Po předčasné smrti manželky, s níž měl tři děti, se vrátil do Prahy, kde nastoupil v roce 1866 na místo ředitele pražské varhanické školy nesoucí název \"Ústav ku vzdělání varhaníků a ředitelů kůrů\", kde setrval až do odchodu na penzi v roce 1890. (Mezi žáky této školy patřili i Leoš Janáček a J. B. Foerster.) Zároveň působil jako regenschori v několika pražských kostelech, přednášel hudební teorii na české univerzitě a nadále se věnoval studiu církevní hudby i varhanářství, jakož i skladatelské činnosti.\n\nZemřel v Českých Budějovicích, kde jeho pobyt připomíná pamětní deska v ulici nesoucí jeho jméno.\n\n\n\n"}
{"id": "99743", "url": "https://cs.wikipedia.org/wiki?curid=99743", "title": "Mistrovství Evropy v ledním hokeji 1924", "text": "Mistrovství Evropy v ledním hokeji 1924\n\nMistrovství Evropy v ledním hokeji 1924 se konalo od 14. do 17. března v Miláně v Itálii. Hrálo se odděleně ve stejném roce jako hokejový turnaj na zimní olympiádě (druhé mistrovství světa). Přesto se samostatného mistrovství Evropy zúčastnil do té doby nejvyšší počet mužstev. Šest reprezentačních týmů bylo rozděleno do dvou tříčlenných skupin, z nichž postupovali pouze vítězové do finále. První titul mistra Evropy zde pro sebe získali hokejisté Francie. Československá hokejová reprezentace z finančních důvodů nepřicestovala.\n\nDvě nejúspěšnější mužstva (hokejisté Švédska a Francie) z minulého mistrovství Evropy byla nasazena do odlišných skupin a svoji suverenitu vcelku spolehlivě potvrdila. Ve skupinách bylo docíleno mnoha výsledků, kdy jeden ze soupeřů nedokázal vstřelit žádný gól. Nejhůře dopadli nováčci mistrovství Evropy (domácí Itálie a hokejisté Španělska). Druzí jmenovaní dokonce po úvodním debaklu již ke druhému zápasu ani nenastoupili. Švýcarské mužstvo se díky Španělům dočkalo při svém pátém startu na mistrovství Evropy konečně první výhry po dvanácti prohrách. Ve finále Francie oplatila Švédsku těsnou porážku z předchozího mistrovství Evropy.\n\n Švýcarsko – Španělsko 12:0 (7:0, 5:0) \n\n14. března 1924 – Milán (Palazzo del Ghiaccio)\nBranky: von Siebenthal 3, Dufour 3, Penchi 2, Andreossi 2, Geromini, Müller.\n\n15. března 1924 – Milán (Palazzo del Ghiaccio)\nBranky: Torsten Lundborg 2, Birger Holmquist 2, Gunnar Galin 2 – Andreossi, Meng.\n\n Francie – Itálie 12:0 (7:0, 5:0) \n\n14. března 1924 – Milán (Palazzo del Ghiaccio)\nBranky: de Rauch 4, Hassler 3, Quaglia, Monnard, George, Grunwald, Raoul Couvert.\n\n15. března 1924 – Milán (Palazzo del Ghiaccio)\nBranky: Van den Driessche 2, Poplimont, Kreitz.\n\n16. března 1924 – Milán (Palazzo del Ghiaccio)\nBranky: de Rauch 2, Hassler.\n Francie – Švédsko 2:1 (2:0, 0:1)\n\n17. března 1924 – Milán (Palazzo del Ghiaccio)\nBranky: de Rauch (Hassler), Quaglia (de Rauch) – Gunnar Galin. \n\n1. Francie\nBrankář: Robert George.\nObránci: Alfred de Rauch (hrající trenér), Pierre Charpentier, André Charlet.\nÚtočníci: Hubert Grunwald, Jean-Joseph Monnard, Raoul Couvert, Albert Hassler, Léonhard Quaglia.\n2. Švédsko\nBrankář: Einar Olsson, (Carl Josefsson nenastoupil).\nObránci: Georg Johansson-Brandius, Einar Lundell.\nÚtočníci: Gustaf Johansson, Birger Holmquist, Gunnar Galin, Ragnar Tidqvist, Torsten Lundborg.\n3. Belgie\nBrankář: Hector Chotteau.\nObránci: Francois Franck, Louis de Ridder.\nÚtočníci: Wilhelm Kreitz, Charles Mulder, André Poplimont, Charles van den Driessche.\n3. Švýcarsko\nBrankář: Charles Fasel.\nObránci: Albert Geromini, Murezzan Andreossi, Walter von Siebenthal.\nÚtočníci: Zacharias Andreossi, Louis Dufour, Arnold Gartmann, Heinrich Meng, Putzi Müller, Jean Unger, Giuseppe Penchi.\n5. Itálie\nBrankář: Tulio Gattino.\nObránci: Emilio Botturi, Ambrosio Gobbi.\nÚtočníci: Luigi Mazza, Pio Mazza, Guido Mazza, Reto Trippi, Tancredi Fassini.\n5. Španělsko\nBrankář: Pedro Rivas.\nObránci: Juan Arche, Ricardo Arche.\nÚtočníci: Edgar Neville, Angel Arche, Fernando Merguiro, Hidalgo.\n\n\n"}
{"id": "99744", "url": "https://cs.wikipedia.org/wiki?curid=99744", "title": "Hmoždinka", "text": "Hmoždinka\n\nHmoždinka je vložka pro upevnění vrutů, šroubů, závitových tyčí v pevných, nepružných materiálech, nejčastěji zdivu staveb nebo stavebních deskových materiálech.\n\nČeský název je odvozen od slova \"hmoždit\" (= namáhat, deformovat) a to proto, že tato je při dotahování deformována tak, že se zatahuje do daného otvoru.\n\nHmoždinka se vyvinula z původních dřevěných špalíčků, sádrovaných do otvorů ve zdech. Když se rozšířilo jednoduché vrtání malých děr do zdiva pomocí ručních elektrických vrtaček, začaly se používat dřevěné kuželové kolíky zatloukané do otvorů.\n\nPrvní hromadně vyráběnou hmoždinku patentoval roku 1911 zakladatel firmy Rawl John Joseph Rawlings na patentovém úřadě v Londýně. O rok později získal registraci na název \"rawlplug\". 14. ledna 1913 získal patent pod číslem 22680/11. Sestávala z konopné šňůry napuštěné zvířecí krví, do které se šrouboval příslušný šroub. Od roku 1926 vyráběla německá společnost Upat v Hamburku první hmoždinky z konopné šňůry s vlisovanou plechovou vložkou. První skutečně univerzálně použitelnou nylonovou hmoždinku si nechal pod označením „Fischer S“ patentovat Artur Fischer, zakladatel společnosti fischerwerke, v roce 1957.\n\nV současné době se většinou vyrábí z plastů, kvalitnější z nylonu, ale existují i kovové varianty (ocelové, nerezové, mosazné), pro které je vžité označení kotvy. Protože existuje mnoho typů stavebních materiálů a možností montáže, vyrábí se i mnoho druhů speciálních hmoždinek.\n\nPro běžné použití se vyrábí plastové hmoždinky pro průměr vrtané díry 4, 5, 6, 8, 10, 12, 14, 16 a 20 mm, kovové kotvy mají rozsah několikanásobně větší (až například do 70 milimetrů). Díky používání chemického kotvení je rozsah téměř neomezený.\n\nPro většinu typů hmoždinek se musí nejprve vytvořit odpovídající otvor pro uchycení, například pomocí vrtačky. U některých druhů se zašroubováním vrutu hmoždinka roztáhne a připevní k okolnímu materiálu, pojistkou jsou zpětně mířící zuby nebo uzel, který vytvořila hmoždinka v dutině. Moderní druhy hmoždinek například do sádrokartonu, či porobetonu vrtání otvoru nepotřebují, do materiálu se jen zašroubují nebo zatlučou. Natloukací hmoždinky, navzdory svému názvu, však vyvrtaný otvor potřebují. Hmoždinka je vedena nejen v podkladu, ale i přes připevňovaný materiál. Hmoždinku zlehka zaklepneme kladivem, tak aby byla celá v materiálu, a šroub potom dotáhneme šroubováním. Využití je zejména při montážích roštů a lišt, kdy spoj není pohledový. Výhodou je, že otvor do nosného i do připevňovaného materiálu vyvrtáme naráz, v jedné operaci a není potřeba zdlouhavého vyměřování.\n\nHmoždinka umožňuje rozložit síly do plochy v upevňovaném materiálu. Takto vytvořená síla musí být rovnocenná nebo vyšší, než síla vytvořená tíhou uchycovaného předmětu. Při uchycení velmi těžkých materiálů do stěn apod. je nutné sílu rozložit do více hmoždinek.\n\nDůležité je, aby vrut svojí délkou dosáhl až za hmoždinku. Jen tak lze zcela využít její potenciál.\n\nOznačení hmoždinka se přeneslo také na dřevěné kolíky, jež slouží pomocí lepidla ke spojování dřevěných a podobných dílů.\nPro tyto kolíky se dříve používal název „týbl“ (nebo „dýbl“) z něm. \"Dübel\". Jelikož v němčině toto slovo znamená obecně kolík jak do zdi tak do dřeva, bylo v češtině označení hmoždinka použito i pro tyto kolíky, třebaže se při použití nijak nedeformují.\n\nTruhlářské hmoždinky se vyrábějí z tvrdého dřeva v různých průměrech a délkách (i jako tyčky), a to buď hladké nebo rýhované (do dřevotřísky).\n\n\n"}
{"id": "99746", "url": "https://cs.wikipedia.org/wiki?curid=99746", "title": "Erving Goffman", "text": "Erving Goffman\n\nErving Goffman (11. června 1922, Mannville, Alberta, Kanada – 19. listopadu 1982, Filadelfie, Pensylvánie, USA) byl americký sociolog, antropolog, sociální psycholog kanadského původu. Představitel chicagské školy, myšlenkového proudu, který vznikl ve 20. letech 20. století. Předmětem jejího zkoumání byla sociologie města a kriminologie. Od 60. let 20. století patřil mezi nejvlivnější badatele v oblasti mikrosociologie. Uvedl do sociologické analýzy každodenního lidského jednání tzv. dramaturgickou perspektivu, pojmy jako role, scéna, zákulisí atd.\n\nNarodil se 11. června 1922 v odlehlé zemědělské vesnici Mannville v jihozápadní Kanadě, asi 180 km východně od Edmontonu. Jeho rodiče – Max a Anne – byli původem ukrajinští židé. Jeho starší sestra Frances Bay se stala herečkou. Poté co se rodina přestěhovala do města Dauphin v jižní Kanadě, poblíž Winnipegu, si Ervingův otec založil krejčovství. Od roku 1937 Goffman navštěvoval St. John's Technical High School ve Winnipegu. V roce 1939 se zapsal na obor chemie na University of Manitoba, toto studium ale přerušil a přestěhoval se do Ottawy, kde pracoval ve filmovém průmyslu pro National Film Board of Canada (Národní filmová rada), zřízený Johnem Griersonem. Zde se setkal s Dennisem Wrongem, známým a vlivným americkým sociologem, který jej v následujících letech významně ovlivnil a vzbudil u něj zájem o sociologii. \n\nZájem o sociologii se u něj projevil až v pozdějších letech, především pod vlivem známého amerického sociologa Dennise Wronga. Jejich setkání motivovalo Goffmana, aby opustil University of Manitoba a zapsal si na University of Toronto (zde získal v roce 1945 bakalářský titul v oboru sociologie) obor sociologie a antropologie.\n\nGoffman se stal jedním z nejvlivnějších sociologů 20. století, jako G. H. Mead, v jehož stopách pokračoval s rozvojem sociologické sociální psychologie. \"Goffman (1922–1982) studoval na University of Toronto a na University of Chicago. Studium zakončil v roce 1949; poté následovaly dva roky výzkumné stáže na University of Edinburgh, kde začal pracovat na své disertaci (dokončené v roce 1953). Disertační práci psal na Shetlandských ostrovech, kde sledoval každodenní život. V květnu 1951 se přestěhoval do Chicaga, kde se oženil s Angelicou Choate. V roce 1952 se mu narodil syn Tom. Po několika letech vyplněných nejrůznějšími aktivitami (1954–1957 působil jako \"visiting scientist\" v \"National Institute of Mental Health\" ve státe Maryland), byl v roce 1958 povolán na University of California, Berkeley, kde byl o 4 roky později jmenován řádným profesorem. V roce 1964 spáchala jeho manželka sebevraždu, čímž se prolíná Goffmanovo studium mentálních poruch s jeho vlastní zkušeností z domova. V roce 1969 odešel na University of Pennsylvania ve Filadelfii a zde působil až do konce svého života.\" Byl průkopníkem osobních interakcí, nebo mikrosociologie, vytvořil \"dramaturgický přístup\" k lidskému jednání, a vyvinul množství vlivných konceptů. Zabýval se pojmem veřejný prostor, který se nejvíce odráží v jeho díle Všichni hrajeme divadlo. Na rozdíl od mnoha jiných vědců Goffmanův vliv vzrostl především po smrti.\n\nGoffmanův největší příspěvek sociální teorii je formulace symbolické interakce dramaturgické perspektivy v knize z roku 1956.\nPřestože je Goffman často charakterizován jako symbolický interakcionista, zkusil pouze opravit trhliny této teorie. Pro Goffmana není společnost jednolitým celkem. Musíme jednat různě za různých podmínek, kontext v němž jednáme není společnost jako celek, ale pouze malý výsek, v němž se nalézáme. Goffman předpokládal svět jako divadlo, ale též potřebujeme parkoviště a toalety: za osobním symbolickým interakcionalismem se nachází širší kontext. Dalším pojmem, s kterým Goffman pracoval byly základní rámce. Jde o pohledy na určitou událost a její výklad, který není ovlivněn předem danými výklady. Dělí je na přírodní a sociální rámce. Přírodní rámce jsou ovlivněny jen fyzikálními faktory. Sociální rámce jsou ovlivněny společenskými normami, které se člověk snaží řídit. Jejich použití v praxi je individuální a záleží jak ho daný jedinec chápe. \n\nJako jeden z prvních autorů v  textu \"Asylums\" (1961) popisuje „institucionalizaci“ jako odpověď pacientů na byrokratické struktury a umrtvující procesy totální instituce, jako jsou nemocnice, blázince, věznice, koncentrační tábory. Inspiraci pro sepsání tohoto díla sháněl Goffman v nemocnici ve Washingtonu, kde pracoval 18 měsíců jako asistent. Vždy se považoval za sociálního vědce, nepoužil postmodernismus nebo fenomenologii jako svůj hlavní epistemologický přístup. Byl sociologem, který kladl důraz na poznatek, že \"společnost je vždy první\".\n\nV roce 1981 byl zvolen 73. prezidentem americké sociologické asociace.\n\nGoffmanovo přední a nejznámější dílo je bezpochyby \"Všichni hrajeme divadlo\" (\"The Presentation of Self in Everyday Life\") z roku 1959. Do češtiny přeloženo v roce 1999. Hlavní myšlenky knihy byly pokračováním jeho disertační práce.\n\nGoffman zde popisuje přizpůsobování jedinců v komunikaci s lidmi. Uvedena je škála situačních rolí, která začíná na upřímnosti a končí na cynismu. Goffman tak přirovnává chování člověka v každodenních situacích k divadelnímu představení. Podobně jako Peter Ludwig Berger zde také uvádí myšlenku fasády – tedy záměrně odhalovanou scénu a pravý význam chování. Role lidí není vázána na jejich status, ale na konkrétní situaci, ve které se nachází. Zároveň ale tvrdí, že pro zachování společnosti je nutné se řídit společenskými normami a pravidly, k nimž je použití přetvářky nutné. Goffman při tvorbě tohoto díla čerpal z vlastních zkušeností, ze studií chicagské školy a velkého množství literárních zdrojů, například i z děl Franze Kafky.\n\nZa toto dílo získal Goffman roku 1961 ocenění od American Sociological Association.\n\n\n\n"}
{"id": "99749", "url": "https://cs.wikipedia.org/wiki?curid=99749", "title": "Rosnatka", "text": "Rosnatka\n\nRosnatka (\"Drosera\" L., 1753) je jedním z druhově nejpočetnějších rodů masožravých rostlin. Zástupci všech, více než 170 druhů, jsou schopni přivábit, chytit a strávit drobný hmyz za pomoci drobných stopkatých lepivých žláz pokrývajících povrch jejich listů. Tímto způsobem chycený hmyz je využíván jako náhrada za špatný přísun živin z prostředí, ve kterém rostlina přirozeně roste. Jednotlivé druhy rosnatek se mohou značně lišit jak velikostí, tak i tvarem. Rosnatky jsou rozšířeny ve všech světadílech s výjimkou Antarktidy.\n\nBotanické jméno odvozené z řeckého δρόσος: „drosos“, tj. „rosa, kapička rosy“, stejně jako český název odkazují na blyštivé kapičky lepkavé kapaliny na špičce každé tentakule velmi podobných ranní rose.\n\n\"Drosera\" L., 1753\n\n\nRosnatky jsou víceleté (málokdy jednoleté) byliny. Růžice přízemních, nebo keříčkovitých rosnatek dorůstají v závislosti na konkrétním druhu od 1 cm do 1 m. Popínavé druhy mohou být delší - v případě \"D. erythrogyna\" dokonce až 3 metry. Rosnatky se mohou dožívat i více než 50 let. Rod je tak specializován na příjem živin masožravým způsobem, že alespoň v případě trpasličích rosnatek úplně chybí enzymy (konkrétně nitrátreduktáza), které se u ostatních rostlin starají o příjem dusíkatých látek ze země.\n\nTvar listu u jednotlivých druhů rosnatek se může velmi lišit - od vejčitého u \"D. erythrorhiza\" až po protáhlý, dvakrát zpeřený v případě \"D. binata\".\n\nCharakteristickým znakem rosnatek jsou žláznaté výrůstky, tentakule s kapičkami lepkavých sekretů na koncích, které pokrývají řapíky. K chytání a trávení kořisti bývají většinou použity dva typy žláz: stopkaté žlázy vylučující sladkou lepivou šťávu lákající hmyz a enzymy, které přilepený hmyz tráví, a bezstopkaté žlázy umožňující absorbovat tráveninu (tyto chybí u některých rostlin, jako například u D. erythrorhiza). Drobná kořist (převážně hmyz) je nalákána sladkou vůní a blyštivým vzhledem lepkavých kapiček, které jí pak znemožní únik; posléze zahyne buď na vyčerpání, anebo kvůli zadušení způsobeným lepkavým slizem zacpanými průduchy. Smrt obyčejně nastává v průběhu čtvrthodiny (ale může trvat i více než jeden den). Rostlina zatím vylučuje enzymy jako např. esterázu, peroxidázu, fosfatázu a proteázu. Tyto enzymy rozkládají hmyz a uvolňují z něj výživné látky. Trávenina je posléze absorbována povrchem listu a může být použita k dalšímu růstu.\n\nVšechny rosnatky jsou schopné po kontaktu se stravitelnou kořistí pohybovat tentakulemi. Tentakule jsou velice citlivé a mají snahu přinést kořist co nejvíce do středu listu a zajistit tak dotek co nejvíce tentakulí s kořistí. Podle Charlese Darwina stačí dotyk komáří nohy s jedinou tentakulí k vyvolání této reakce. Tato reakce nazývaná tigmotropizmus je u některých druhů velmi intenzivní. Vnější tentakule \"D. burmannii\" a \"D. sessilifolia\" se mohou otočit směrem ke středu listu proti kořisti v řádu sekund a v případě \"D. glanduligera\" se toto proběhne dokonce za několik desetin sekundy. Některé druhy mohou pro zvýšení kontaktu s kořistí navíc ohýbat čepelí listů do různých úhlů. Mezi těmito druhy nejvíce exceluje \"D. capensis\", která je schopná omotat list okolo kořisti v průběhu 12–72 hodin. Naproti tomu jiné druhy, například \"D. filiformis\", nejsou v reakci na kořist schopné pohybovat čepelí vůbec.\n\nKvět rosnatek podobně jako téměř všech ostatních masožravých rostlin se nachází poměrně daleko od listů k zajištění ochrany případného opylovače před chycením. Na převážně nevětveném klasovitém květenství se obvykle rozvíjí současně pouze jeden květ a to pouze na krátký čas. Květy se otevírají v závislosti na osvětlení (často se otevírají pouze na přímém slunci), celé květenství je taktéž fototropní a natáčí se v reakci na polohu slunce na obloze.\n\nOsově symetrické květy jsou vždy oboupohlavní a pětičetné (výjimkou z tohoto pravidla jsou čtyřčetné u \"D. pygmaea\" a osmičetné až dvanáctičetné u \"D. heterophylla\"). Většina rosnatek má květy malé (<1,5 cm). Několik druhů, například \"D. regia\" a \"D.cistiflora\", má však květ veliký 4 i více centimetrů v průměru. Většina druhů má květ bílý nebo růžový. Australské druhy se vyznačují širší paletou barev od oranžové (\"D. callistos\"), přes červenou (\"D. adelae\"), žlutou (\"D. zigzagia\") až po kovově fialovou (\"D. microphylla\").\n\nSvrchní semeník se vyvíjí v pukající plod, ze kterého vypadává mnoho drobných semínek.\n\nKořenový systém většiny rosnatek je velmi málo vyvinut. Většinou slouží pouze k příjmu vody a k ukotvení rostliny v půdě; kořeny jsou často nepoužitelné k příjmu živin. Některé jihoafrické druhy používají kořeny jako zásobárny vody a živin. Některé australské druhy vytvářejí ze stejného důvodu cibulku, která jim navíc umožňuje přežít suché období. Kořeny trpasličích rosnatek jsou často extrémně dlouhé v porovnání s velikostí nadzemní části, 1 cm vysoká rostlina vytváří přes 15 cm dlouhé kořeny. Některé trpasličí rosnatky, jako například \"D. lasiantha\" a \"D. scorpiodes\" vytváří jako oporu také adventivní (nahodilé) kořeny.\n\nMnoho druhů rosnatek je autogamních a u jejich květů dochází při jejich uzavření k samoopylení. Rostliny často vytváří značné množství semen. Drobná černá semena obvykle snadno působením vláhy a světla, u druhů rostoucí v mírném podnebí je k vyvolání klíčení nutné nejprve semena stratifikovat.\n\nNěkteré druhy se vegetativně rozmnožují přirozeně pomocí odnoží. Některé rosnatky, jako například \"D. Rotundifolia\" mohou vytvářet přirozených podmínkách nové jedince na starších listech ležících na zemi. Trpasličí rosnatky se nepohlavně rozmnožují pomocí speciálních výstupkatých listů zvaných gemma. Hlíznaté rosnatky se mohou dělit rozdělením jejich cibulky.\n\nV kultuře mohou být rosnatky rozmnožovány také listovými, kořenovými nebo korunovými řízky stejně dobře jako semeny.\n\nRosnatky obyčejně rostou v sezónně zamokřených, málokdy stále vlhkých prostředích s kyselými půdami a vysokým osluněním. Běžná prostředí, ve kterých rosnatky rostou zaujímají rašeliniště, močály, bažiny, blata jakož i stolové hory ve Venezuele, písčité vlhké stepi (walum) na jihovýchodním pobřeží Queenslandu v Austrálii, příbřežní fytocenologické oblasti (fynbos) kapské provincie v Jihoafrické republice a bažinaté říční břehy. Mnoho druhů roste v symbióze s rašeliníkem, který pohltí většinu živin z půdy a taktéž zvýší její kyselost, tudíž se živiny stanou nedostupné pro ostatní rostliny. Toto dovoluje rosnatkám, které nejsou na živinách závislé, prosperovat v prostředí, kde nemají žádné konkurenty.\n\nJak již bylo řečeno, druhy tohoto rodu mají velmi rozdílné požadavky na životní prostředí. Různé rosnatky jsou přizpůsobeny různým prostředím včetně tak rozdílných prostředí jako je deštný prales, poušť (např. \"D. burmannii\" a \"D. indica\"), a také velmi stinná prostředí (queenslandslé rosnatky). Druhy mírného pásu, které v zimě tvoří přezimující pupeny (hibernakulum), jsou typickým příkladem přizpůsobivosti prostředí. V zásadě ale typické pro rozvoj tohoto rodu je teplejší podnebí a druhy jsou jen mírně odolné proti mrazu.\n\nRod se dá podle nároků rozdělit do těchto skupin:\nTrpasličí rosnatky patří do sekce \"Bryastrum\".\nTato skupina patří do sekce \"Ergaleium\".\n\nPřestože se nevyznačují jednotným tvarem, jsou následující rostliny řazeny do stejné skupiny:\n\nAreál rozšíření rosnatek sahá od Aljašky na severu po Nový Zéland na jihu. Nejvíce jich roste v Austrálii (přes 50% všech známých druhů), v Jižní Americe (přes 20 druhů) a v jižní Africe (přes 20 druhů). Několik druhů rosnatek je také rozšířeno v rozsáhlých oblastech Eurasie a Severní Ameriky.\nJelikož rosnatky běžně nerostou v mírných a arktických oblastech, tvoří shora zmíněné oblasti základní areál rozšíření tohoto rodu. Za příčinu evoluční specializace již není považován rozpad Gondwany v důsledku kontinentálního driftu, ale následné vysoké rozptýlení druhu. Za pravlast rodu je považována Afrika nebo Austrálie.\n\nV Evropě jsou žijí pouze tři druhy: \"D. intermedia\", \"D. anglica\", a \"D. rotundifolia\". Vzhledem k tomu, že areál rozšíření dvou posledně jmenovaných se překrývá, může občas jejich křížením vzniknout sterilní hybrid \"D. × obovata\". V Severní Americe rostou kromě zmíněných tří druhů navíc ještě další čtyři, a to:\n\nVzhledem k tomu, že je tento rod rozšířen po celém světě, lze ho označit jako kosmopolitní. Podle botanika Ludwiga Dielseho, autora dodnes jediné monografie zabývající se tímto druhem, je však toto označení zavádějícím vyjádřením jejich vysoce svébytného rozšíření, i když připouští, že druhy rosnatek osídlily značnou část zemského povrchu. Diels poukazuje zjeména na absenci rodu \"Drosera\" ve všech oblastech se suchým (aridním) klimatem, ve většině deštných pralesů, na tichomořském pobřeží Ameriky, v Polynésii, ve Středozemí a v Severní Africe, stejně jako malý počet druhů rostoucích v Evropě a v Severní Americe.\n\nV České republice rostou všechny tři evropské druhy rosnatek a přírodní kříženec \"Drosera\" × \"obovata\" (\"D. anglica\" × \"D. rotundifolia\"):\nRosnatka okrouhlolistá \"(Drosera rotundifolia)\", která roste např. v jižních Čechách, na Šumavě, v Brdech, v Krušných, Jizerských a Orlických horách, v Krkonoších a Jeseníku, na Českomoravské vrchovině a v Beskydech, je v Česku nejrozšířenější rosnatkou.\nRosnatka anglická \"(Drosera anglica)\" roste velmi vzácně na malých územích na Třeboňsku, dále pak na Šumavě, v Krušných horách a v Krkonoších.\nRosnatka prostřední \"(Drosera intermedia)\" se vyskytuje již jen velmi vzácně na Třeboňsku. Udávána je také z ojedinělých nalezišť v CHKO Český les a historické prameny uvádějí tento druh také v Krkonoších. \nVýskyt rosnatky obvejčité \"(Drosera × obovata)\" je zaznamenán z Třeboňska, Šumavy, vzácně na krušnohorských vrchovištích.\n\nPřestože ve Spojených státech není žádná rosnatka chráněna federálními zákony, jsou všechny druhy označené jako ohrožené, nebo kriticky ohrožené v některých státech USA. Navíc mnoho zbývajících populací žije na územích národních parků nebo přírodních rezervací. Rosnatky jsou zákonem chráněné v mnoha evropských státech jako např. v Německu, Rakousku, Švýcarsku, Finsku, Maďarsku, Francii, České republice (viz samostatná sekce) a Bulharsku. V současné době největší hrozbou rosnatkám v Evropě a v Severní Americe je zmenšování jejich životního prostředí v důsledku rozvoje civilizace, vysušování bažin pro zúrodňování půdy a těžba rašeliny. V mnoha regionech toto vedlo až k vyhynutí některých druhů v částí jejich původního areálu rozšíření. Znovuvysazování rostlin do jejich původního prostředí je velmi obtížně, téměř nemožné, protože mají vysoké ekologické a tudíž i územní nároky. Vzhledem ke zvýšené právní ochraně rašelinišť a podobných biotopů a jejich obnovování se hrozba vyhynutí některých druhů sice snižuje, přesto většina druhů zůstává ohrožených. Vzhledem k tomu, že tyto rostliny nejsou příliš výrazné a jsou převážně drobné, je jejich ochrana velmi problematická. Jako součást podrostu jsou rosnatky často přehlíženy nebo ani nerozpoznány.\n\nV Jihoafrické republice a v Austrálii jsou dvě ze tří center druhové diversity ze strany lidí vystavena enormnímu tlaku. Rozšiřující se sídelní aglomerace (jako v Queenslandu, v okolí Perthu a Kapského města) ohrožuje přirozená území rosnatek stejně jako vysušování bažin kvůli zemědělství a lesnictví na venkově. Suché oblasti, které se v Austrálii začaly v posledních deseti letech rozšiřovat, možná v důsledku globálního oteplování, ohrožují mnoho druhů, které rostly na dříve vlhkých oblastech.\n\nDruhy, které jsou endemické na velmi malém území, jsou často ohrožovány sběrem rostlin z přírody. \"D. madagascariensis\" je na Madagaskaru považována za ohroženou kvůli jejímu rozsáhlému sběru pro vývoz; 10 až 200 milionů rostlin je ročně vytěženo pro lékařské potřeby.\n\n\"D. rotundifolia\" patří podle českých právních předpisů mezi druhy silně ohrožené a zbývající dva (\"D. intermedia\" a \"D. anglica\") dokonce mezi kriticky ohrožené.\n\nV rosnatkách lze nalézt mnoho látek použitelných v lékařství včetně flavonoidů (kemferol, myricetin, kvercetin a hyperosid), chinony (plumbagin, hydroplumbagin glucoside a rossolisid (7-methyl-hydrojuglon-4-glukosid), a další látky karotenoidy, rostlinné kyseliny (e.g. kyselina máselná, kyselina citronová, kyselina mravenčí, kyselina gallová, kyselina jablečná, kyselina propionová), pryskyřice, taniny a kyselina L-askorbová (vitamín C).\n\nRosnatky jsou využívány v lékařství od 12. století, kdy italský doktor Matthaeus Platearius ze školy v Salernu jako lék na kašel pod názvem „herba sole“. Tento lék byl často používán proti kašli v Německu i jinde v Evropě. Rosnatkový čaj byl doporučován obzvláště na suchý kašel, zánět průdušek, černý kašel, alergické i námahové astma Moderní studie prokázaly, že rosnatky mohou působit proti kašli.. Rosnatky bývaly také užívány jako afrodiziaka, léky na povzbuzení srdeční činnosti, na sluneční spálení a na prevenci pih. Dnes jsou stále ještě používány jako součásti 200–300 registrovaných léčiv, obyčejně v kombinaci s dalšími látkami. V dnešních dnech jsou používány proti obtížím jako je astma, kašel, plicní infekce a žaludeční vředy.\n\nLéky se vyrábějí převážně z kořenů, květů a plodových schránek. Vzhledem k tomu, že rosnatky jsou chráněny v mnoha částech Evropy a Severní Ameriky, jsou léčiva obyčejně připravována z uměle pěstovaných rychle rostoucích rosnatek (obzvláště \"D. rotundifolia\", \"D. intermedia\", \"D. anglica\", \"D. ramentacea\" a \"D. madagascariensis\") nebo z rostlin dovezených z Madagaskaru, Španělska, Francie, Polska a Baltských států.\n\nVzhledem k jejich masožravosti a kráse kapiček rosy jejich pastí se rosnatky staly oblíbenými okrasnými rostlinami. Ekologické nároky většiny druhů jsou značné a může být obtížné je dostatečně napodobit. Díky tomu je také většina druhů špatně dostupných. Některé nejtolerantnější druhy, jako např. \"D. capensis\", \"D. aliciae\" a \"D. spatulata\", můžete najít společně s mucholapkou podivnou na pultech specializovaných květinářství.\n\nMnoho náročnějších druhů je pěstováno nadšenci pro masožravé rostliny po celém světě; Prakticky každý druh je pěstovaný v umělých podmínkách. Jelikož lze mnoho druhů nalézt pouze v malém počtu na malém území, je mnoho druhů ohrožováno masivním sběrem rostlinného materiálu určeného pro pěstování.\n\nO pěstování se můžete dočíst víc na \n\nCibulky hlíznatých rosnatek žijících v Austrálii jsou mezi Austrálci považovány za delikatesu. \"D. rotundifolia\" byla používána jako tradiční fialové barvivo na Skotské vrchovině.\n\nNásledující graf ukazuje fylogenetický vztah mezi sekcemi, tak jak byly definovány v studii od Rivadavia et al. publikované v roce 2002. Sekce „Meristocaules“ nebyla do této studie zahrnuta, tudíž její místo v tomto systému není jasné. Pozdější studie uvádějí tuto skupinu poblíž „Bryastrum“, takže je tak uvedena také zde.\nProtože je sekce „Drosera“ polyfyletická (vycházející z různých předků), najdeme ji v tomto grafu na více místech (<nowiki>*</nowiki>).\n\n\n\n \n"}
{"id": "99750", "url": "https://cs.wikipedia.org/wiki?curid=99750", "title": "Aldrovandka měchýřkatá", "text": "Aldrovandka měchýřkatá\n\nAldrovandka měchýřkatá (\"Aldrovanda vesiculosa\" L., 1753), též zvaná aldrovanda měchýřkatá, je jediný zástupce botanického rodu aldrovandka z čeledi rosnatkovitých. Patří mezi vodní masožravé rostliny. Loví drobný vodní hmyz a korýše, podobně jako bublinatka, do smršťujících se listů.\n\n\"Aldrovanda vesiculosa\" L., 1753\nČlánkovaný tenký stonek hnědozelené barvy, bez kořenového systému, dorůstá délky 6–15 cm. Žlutozelené až světle zelené, při dlouhodobém intenzivním osvětlení sluncem načervenalé listy v počtu 6 až 9 s řapíky do 2 mm vytvářejí přesleny o průměru 1–2 cm, Čepel listů je konkávní, tvaru škeble, obvejčitá, na krajích mírně zubatá, o rozměrech 2–6 × 6–10 mm, při podráždění citlivých chloupků se zavírá a vytváří tak past na kořist. Přitom se smršťuje do elipsoidního tvaru o rozměru 3–4 mm. Na lícové straně listu jsou žlázy, vylučující sliz a trávicí enzymy. Korunní lístky v počtu 3 až 4 jsou oblé, přibližně 2,5 mm dlouhé, květ má v průměru asi 5 mm. Semeník v průměru 2–2,5 mm obsahuje 6 až 8 drobných černých lesklých vejčitých semen.\n\nCelá rostlina je ponořena pod vodu, pouze zelenobílé květy vyčnívají nad hladinu, ale po odkvětu se semeník opět ponořuje pod vodu, kde plody rostliny dozrávají. K opylení květů a vývoji semen však dochází zřídka.\n\nRozmnožuje se především vegetativně, odlamováním bočních lodyh nebo výjimečně i semeny.\n\nRoste v mělkých čistých stojatých vodách (jezera a tůně) nebo klidnějších proudících vodách (vedlejší nebo slepá ramena toků) ve společenství s rákosem, orobincem a ostřicemi a s optimální teplotou mezi 23 až 30 °C. Vyhovují ji vyšší koncentrace oxidu uhličitého a nižší pH mezi 3,5 až 5,5, ale snáší i vody s vyšším obsahem vápníku o kyselosti do 6,8. Částečné zastínění vody snáší, ale při pěstování v akváriích vyžaduje dodatečné osvětlování, zejména v zimě.\n\nVyskytuje se roztroušeně až vzácně od tropů po mírné pásmo ve čtyřech světadílech: Asii, Austrálii, Evropě a Africe. Jednotlivé populace se od sebe liší velikostí, zbarvením a nároky na prostředí. V tropech roste celoročně, v mírném pásmu na zimu zatahuje. Všeobecně patří mezi silně až kriticky ohrožené druhy vodních rostlin.\n\nV ČR se vyskytuje na některých místech na Ostravsku a na Třeboňsku, na nichž byla uměle vysazena.\n\nVyhláškou č. 175/2006 Sb. platnou od 8. 5. 2006 byla aldrovandka měchýřkatá v ČR zařazena do kategorie silně ohrožených druhů.\n\nBritský přírodovědec Charles Darwin ve svém díle o masožravých rostlinách \"Insectivorous Plants\" (1876) odlišoval formy, rostoucí na jedné straně v oblasti tropů a subtropů a na druhé straně rostliny mírného pásma a označil je za variety pod jmény \"A. vesiculosa\" var. \"australis\" resp. \"A. vesiculosa\" var. \"verticillata\". Současní botanici je však nerozlišují a přes jejich různý habitus je považují za jediný taxon.\n\nVzhledem ke specifičnosti tohoto rodu, zejména okolnosti, že na rozdíl od ostatních rodů čeledi \"Droseraceae\", rostou tyto rostliny ponořeny ve vodě, v roce 1949 vytvořil japonský botanik T. Nakai pro tento rod samostatnou čeleď \"Aldrovandaceae\". Toto systematické zařazení však není dnes akceptováno.\n\nAldrovandku měchýřkatou objevil v roce 1699 botanik Leonard Plukenet v Indii a pojmenoval ji \"Lenticula palustris Indica\". V roce 1747 popsal exempláře rostoucí v Itálii italský botanik a ředitel botanické zahrady v Bologni Giuseppe Monti, který ji pojmenoval na počest významného italského přírodovědce Ulisse Aldrovandiho (1522–1605) \"Aldrovandia vesiculosa\". Když tuto rostlinu zahrnoval Linné do svého základního díla \"Species plantarum\", dopustil se omylu a v rodovém jménu vynechal písmeno „I“, čímž vzniklo dnes platné jméno \"Aldrovanda vesiculosa\".\n\n\n\n \n"}
{"id": "99751", "url": "https://cs.wikipedia.org/wiki?curid=99751", "title": "Moustapha Salifou", "text": "Moustapha Salifou\n\nMoustapha Salifou (* 1. června 1983, Lomé) je tožský fotbalový útočník. Salifou hrál za francouzský fotbalový klub Stade Brestois a za národní reprezentaci.\n"}
{"id": "99753", "url": "https://cs.wikipedia.org/wiki?curid=99753", "title": "Byblis", "text": "Byblis\n\nByblis (\"Byblis\"), česky též byblida, je rod hmyzožravých rostlin a jediný rod čeledi byblidovité (\"Byblidaceae\") vyšších dvouděložných rostlin. Byblisy mají čárkovité listy pokryté lepkavými chlupy podobně jako např. rosnatky či rosnolist. Květy jsou pětičetné, jednotlivé a pravidelné, plodem je tobolka. Rod zahrnuje 7 druhů a je rozšířen v Austrálii a na Nové Guineji. Byblisy jsou pěstovány zejména pěstiteli masožravých rostlin.\n\nByblisy jsou krátkověké nebo vytrvalé byliny a polokeře se střídavými čárkovitými listy bez palistů. Listy se rozvíjejí ve spirále podobně jako listy rosnolistu lusitánského. Rostliny jsou pokryty žlaznatými chlupy zakončenými kapičkou lepu, na rozdíl od podobných rosnatek jsou však zcela nepohyblivé.\nKvěty jsou jednotlivé, úžlabní, pětičetné, zbarvené růžovofialově až bělavé. Kališní i korunní lístky jsou krátce bazálně srostlé. Korunní lístky jsou na vrcholu celokrajné nebo třásnité. Květy jsou téměř pravidelné s výjimkou čnělky a tyčinek, které jsou prohnuté. Tyčinek je 5, jsou volné, přirostlé na bázi koruny nebo volné. Semeník je svrchní, srostlý ze 2 plodolistů, dvoupouzdrý, s jednou čnělkou nesoucí hlavatou bliznu. Placentace je axilární. Vajíček je 10 až mnoho v každém z pouzder. Plodem je lokulicidní tobolka.\n\nListy byblisů jsou podobně jako např. u rosnatek či rosnolistu opatřené drobnými žlázkami vylučujícími lepkavou tekutinu, na něž se zachycuje různý drobný hmyz, který je následně tráven prostřednictvím enzymů. Žlázky jsou stopkaté (žláznaté trichomy) i přisedlé a nacházejí se nejen na listech, ale i na stonku, květních stopkách a dokonce i na kališních lístcích. Trávení kořisti je poměrně rychlé a trvá asi 4 až 6 hodin.\n\nV roce 2008 byla zjištěna pozoruhodná věc, a sice že byblis v průběhu kvetení pohybuje listy. Tento pohyb zajišťuje ztlustlá tkáň na bázi řapíku, nazývaná pulvinus. Když se otevírá nový květ, list pod ním se velmi pomalu skloní aby neohrozil přilétající opylovače. Po odkvětu se naopak sklání dlouhá stopka nesoucí květ, aby se vypadávající semena nepřilepila na lepkavé listy.\n\nKvěty byblisů jsou opylovány zejména včelami.\n\nRod zahrnuje celkem 7 druhů. Je rozšířen v severní a západní Austrálii a je udáván i z Papuy-Nové Guiney.\nByblisy rostou na různých stanovištích, obecně na sezónně vlhkých stanovištích a na březích a v korytech vodních toků, pobřežních mokřinách a podobně.\n\n\"Byblis gigantea\" roste na sezónně vlhkých, písčito-rašelinných půdách v nízkých keřových společenstvech s dominancí různých druhů rodu balmín z čeledi myrtovité a různých zástupců čeledi lanovcovité (\"Restionaceae\"). Byblis lnokvětá se vyskytuje na písčitých, jílovitých i skeletovitých půdách na pískovcovém podloží.\n\"Byblis guehoi\" se vyskytuje ve stromové savaně s dominancí akácie \"Acacia tumida\", blahovičníků a korymbie \"Corymbia bella\". Vegetační pokryv je tvořen nízkými polštářovitými trávami v mozaice s otevřenou písčitou půdou.\n\"Byblis aquatica\" je druh periodicky zaplavovaných terénních depresí a břehů sladkovodních lagun, kde roste na písčitojílovitých půdách.\n\"Byblis filifolia\" roste na písčitých půdách na stromových savanách, březích vodních toků a na písčitých a skeletovitých půdách na pískovcovém podloží.\n\"Byblis rorida\" roste na červených píscích v akáciové stromové savaně, na žlutých píscích podél vodních toků i na kamenitých, lateritických a jílovitopísčitých, někdy i periodicky zaplavovaných půdách.\n\nV minulosti byla čeleď byblidovité řazena do řádu růžotvaré (\"Rosales\", Cronquist) nebo do blízkosti čeledí slizoplodovité (\"Pittosporaceae\") a aralkovité (\"Araliaceae\"). Dahlgren) ji řadil do řádu slizoplodotvaré (\"Pittosporales\"), (Tachtadžjan) do samostatného řádu byblidotvaré (\"Byblidales\") v rámci nadřádu \"Aralianae\".\nNejblíže příbuznou skupinou je podle dnešní taxonomie čeleď puštičkovité (\"Linderniaceae\").\n\nV minulosti byly rozlišovány pouze 2, respektive 3 druhy rodu byblis: \"Byblis liniflora\", typový druh popsaný v roce 1808, a \"Byblis gigantea\", popsaná v roce 1839. Druh \"Byblis filifolia\" byl popsán v roce 1848, někteří taxonomové jej však jako samostatný druh neuznávali a byl veden jako poddruh byblis lnokvěté, \"Byblis liniflora\" subsp. \"occidentalis\".\nTaxonomická revize severoaustralských druhů \"Byblis\" vyšla v roce 1998 a byly v ní uvedeny celkem 4 druhy včetně nově popsaných druhů \"Byblis aquatica\" a \"Byblis rorida\". V roce 2002 pak vyšla taxonomická revize druhů z australského jihozápadu, kde jsou uvedeny 2 druhy: \"Byblis gigantea\" a nově popsaný druh \"Byblis lamellata\". Další druh byl popsán v roce 2008 ze západní Austrálie (\"Byblis guehoi\").\n\n\nNěkteré druhy jsou pěstovány ve sbírkách masožravých rostlin a v botanických zahradách. Nejčastěji pěstovaným druhem je byblis lnokvětá.\n\nByblis lnokvětá se pěstuje každoročně ze semen jako letnička. Semena se vysévají v lednu až únoru. Klíčí ochotně. Druh \"Byblis gigantea\" je vytrvalý, v zimním období omezuje růst a nezdřevnatělé části lodyhy odumírají. Na jaře je vhodné rostliny seříznout. Na rozdíl od předchozího druhu klíčí semena velmi neochotně a je třeba je stimulovat např.\npřelitím vroucí vodou.\n\n\n\n"}
{"id": "99754", "url": "https://cs.wikipedia.org/wiki?curid=99754", "title": "Jaroslav Jirkovský", "text": "Jaroslav Jirkovský\n\nJaroslav Jirkovský (15. října 1891 – 31. srpna 1966) byl úspěšný český lední hokejista a fotbalista.\n\nZúčastnil se deseti mistrovství Evropy, z nichž si přivezl čtyři zlaté a několik dalších medailí. Střelec mimořádných kvalit hrál za SK Slavii Praha. Reprezentoval celkem ve 35 zápasech, v nichž vstřelil 36 gólů. Zúčastnil se také hokejového turnaje na zimní olympiádě v roce 1924. O čtyři roky dříve na turnaji během letní olympiády startovat nemohl, protože byl stále ještě v Rusku, odkud se vrátil až po více než dvou letech od konce první světové války. O čtyři roky později se jeho případný start na hokejovém turnaji zimních olympijských her 1928 stal velkým tématem nominace v rámci hokejového svazu i různých tiskovin, ale jako již příliš starý nominován nebyl.\n\nV předligové éře hrál v letech 1907-1908 za SK Slavia Praha. Hrál i ve dvou derby pražských \"S\". Za českou fotbalovou reprezentaci nastoupil ve 3 utkáních.\n"}
{"id": "99755", "url": "https://cs.wikipedia.org/wiki?curid=99755", "title": "Katopsis", "text": "Katopsis\n\nKatopsis (\"Catopsis\") je rod epifytických rostlin z čeledi broméliovitých. Řadí se k němu přibližně 18 až 26 tropických druhů.\n\n\"Catopsis\" Griseb., 1864\n\n\n\nRod \"Catopsis\" v roce 1864 vyčlenil německý botanik August Grisebach z širšího rodu \"Tillandsia\". Někteří autoři jako jeho typový druh uvádějí \"C. nutans\" (Sw.) Griseb. (≡\"Tillandsia nutans\" Sw.), což je nesprávné, neboť tento druh nebyl při definici nového rodu do něj ještě zahrnut.\n\nDruhy rodu \"Catopsis\" jsou epifytické rostliny bez zřetelného stonku, s typickou růžicí listů, vytvářejících dutinu, v niž se shromažďuje dešťová voda. Květy jsou oboupohlavní, se samostatnými okvětními kalichy, volnými okvětními lístky, silně asymetrické, s tyčinkami obvykle ve dvou oddělených skupinách a s volnými nitkami. Semeníky jsou svrchní. Plody jsou vejčité nebo elipsoidní tobolky. Semena jsou světlehnědá až tmavohnědá, hrotnatá.\n\nZástupci tohoto rodu se vyskytují v Severní a Jižní Americe, a to na jižní Floridě, v Mexiku a ve všech dalších státech Střední Ameriky, na ostrovech Karibiku, v Ekvádoru, Venezuele a ve východní Brazílii.\n\nTyto rostliny rostou na stromech v deštných pralesích a to až do nadmořské výšky kolem 1100 m.\n\n\nU druhu \"Catopsis berteroniana\" byla spolehlivě prokázána nepravá masožravost (v čeledi broméliovitých byla shledána ještě u druhu \"Brocchinia reducta\" z rodu \"Brocchinia\"); mladé rostliny sice lapají hmyz do vody uvnitř růžice listů, ale protože samy nemají proteolytické enzymy, rozkládající kořist, jako pravé masožravé rostliny, spoléhají se při tom na spolupráci bakterií.\n\nJméno rodu je odvozeno z řeckých slov \"κατά\" (\"katá\", viset dolů) a \"οπσις\" (\"opsis\", vyhlížet), protože plody na ohnutém pupečníku (funikulus) visí směrem dolů.\n\n\n \n"}
{"id": "99758", "url": "https://cs.wikipedia.org/wiki?curid=99758", "title": "Láčkovice australská", "text": "Láčkovice australská\n\nLáčkovice australská (\"Cephalotus follicularis\") je jediný zástupce čeledi láčkovicovité (\"Cephalotaceae\") z řádu šťavelotvaré (\"Oxalidales\") vyšších dvouděložných rostlin. Řadí se mezi masožravé rostliny.\n\nLáčkovice australská je vytrvalá drobná bylina o průměru listové růžice maximálně 10 cm. V přírodě tvoří často kolonie a nezřídka roste pospolu s dalšími masožravými rostlinami - rosnatkami (\"Drosera\"). V závislosti na ročním období rostlina vytváří dva typy listů. Ve vnitřní části růžice rostou za zhoršených podmínek (kratší dny a nižší teploty) ploché kopisťovité řapíkaté celokrajné listy, v příznivém období vyrůstají na vnějším obvodu růžice listy modifikované v láčky podobné pastem láčkovek (\"Nepenthes\") a sloužící k lapání drobného hmyzu. Láčky jsou až 5 cm dlouhé a vyrůstají na řapíku, který je na rozdíl od láčkovek připojen v zadní části láčky. Nad láčkou je nepohyblivé víčko s průsvitnými okénky, která slouží k desorientaci hmyzu. Kořist je lákána nektarem, vylučovaným na vnitřním okraji obústí. Trávení probíhá prostřednictvím trávicí tekutiny v láčce, obsahující enzymy a mikroorganismy. Typickou kořistí láčkovice jsou v přirozeném prostředí mravenci. Květy jsou drobné, bělavé, pravidelné, šestičetné, oboupohlavné, seskupené v hustém vrcholičnatém květenství na dlouhém stvolu. Kalich je složen ze 6 lístků srostlých na bázi, koruna chybí. Tyčinek je 12, ve dvou kruzích. Gyneceum je svrchní, apokarpní, plodolisty jsou volné nebo srostlé na bázi, s jedním nebo dvěma vajíčky. Plodem je jednosemenný měchýřek.\n\nLáčkovice se vyskytuje v jihozápadní Austrálii, v pásu při pobřeží dlouhém asi 400 km a širokém asi 40 km.\n\nLáčkovice byla poprvé pro botaniku sbírána v roce 1801 a popsána byla v roce 1806. Po počátečním mylném zařazení do čeledi růžovité (\"Rosaceae\") pro ni byla již kolem roku 1820 vytvořena monotypická čeleď láčkovicovité (\"Cephalotaceae\"), v níž je řazena dodnes.\n\nČeleď láčkovicovité byla historicky řazena do řádu lomikamenotvaré (\"Saxifragales\") nebo růžotvaré (\"Rosales\"). V systému APG byla na základě molekulárních výzkumů zařazena jako jediná masožravá čeleď zařazena do řádu štavelotvaré (\"Oxalidales\").\n\n"}
{"id": "99764", "url": "https://cs.wikipedia.org/wiki?curid=99764", "title": "Rosnolist lusitánský", "text": "Rosnolist lusitánský\n\nRosnolist lusitánský (\"Drosophyllum lusitanicum\") je jediný zástupce čeledi rosnolistovité (\"Drosophyllaceae\") vyšších dvouděložných rostlin. Je to největší evropská suchozemská masožravá rostlina. Vzhledem se podobá některým exotickým rosnatkám.\n\nRosnolist roste ve Španělsku, Portugalsku a Maroku, na suchých pískovcových skalách. Úzké žláznaté listy, vyrůstající z přízemní růžice, mohou být až 40 cm dlouhé. Jsou pokryté stopkatými žlázkami s červenými hlavičkami, které vylučují lepkavý sekret. Ten sladce voní a láká hmyz, který se po dosednutí přilepí. Rostlina pak začne vylučovat trávicí enzymy.\n\nKvete v únoru a březnu. Květy jsou žluté, mají až 4 cm v průměru a vykvétají ve skupinách.\n"}
{"id": "99765", "url": "https://cs.wikipedia.org/wiki?curid=99765", "title": "Genlisea", "text": "Genlisea\n\nGenlisea (\"Genlisea\"), česky též genlisej, je rod rostlin z čeledi bublinatkovité (\"Lentibulariaceae\"). Jsou to nevelké, pozemní, vlhkomilné byliny s přízemní růžicí listů a dvoupyskými květy s ostruhou, uspořádanými v hroznovitých květenstvích. Plodem je tobolka s mnoha drobnými semeny. Rod zahrnuje 28 druhů a je rozšířen v Latinské Americe, Africe a na Madagaskaru. Největší počet druhů roste v Brazílii. V Evropě se nevyskytují. Genliseje jsou masožravé rostliny, které do svých podzemních pastí chytají prvoky a různé jiné drobné půdní organismy. Některé druhy jsou celkem zřídka pěstovány ve specializovaných sbírkách masožravých rostlin.\n\nGenliseje jsou jednoleté nebo vytrvalé, drobné, pozemní byliny s krátkým, vzpřímeným oddenkem. Kořeny podobně jako u bublinatek chybějí a jsou nahrazeny modifikovanými listy. Nadzemní listy jsou obvejčité nebo čárkovitě kopinaté, celokrajné, tupé, uspořádané v přízemní růžici, lysé. Podzemní listy (rhizofily) připomínají kořeny, jsou nezelené a nahloučené ve spodní části oddenku. Sestávají z krátké stopky a úzké trubice rozdělující se do dvou šroubovicovitě stočených ramen. Květy jsou oboupohlavné, uspořádané ve vzpřímených, jednoduchých nebo řídce větvených hroznovitých květenstvích.\nKalich je téměř až k bázi členěný do 5 vejčitě kopinatých laloků. Koruna je fialová, modrá, žlutá, růžová nebo purpurová, dvoupyská. Horní pysk je vejčitě podlouhlý, spodní je trojlaločný a vybíhá v ostruhu. Tyčinky jsou dvě. Semeník je kulovitý a nese krátkou čnělku zakončenou jednolaločnou bliznou. Plodem je kulovitá tobolka, pukající póry nebo podélnými štěrbinami. Obsahuje mnoho drobounkých semen.\n\nRod genlisea zahrnuje 28 druhů. Je rozšířen v Latinské Americe a subsaharské Africe. Centru,m druhové diverzity je ve vysočinách jihovýchodní Brazílie, dále v oblasti Guyanské vysočiny a oblasti řeky Zambezi v Africe.\nV Americe sahá areál rodu od jižního Mexika po Bolívii a Paraguay. Největší areál má druh \"Genlisea filiformis\", který se jako jediný zástupce rodu vyskytuje v Mexiku, Střední Americe a na Kubě. V Brazílii roste celkem 18 druhů, z toho 10 endemických. Ve Venezuele se vyskytuje 10 druhů.\nV Africe sahá areál rodu od západní rovníkové Afriky na východ po Keňu a na jih po Jihoafrickou republiku. Druh \"Genlisea margaretae\" zasahuje jako jediný i na Madagaskar. Nejrozsáhlejší areál mají v Africe druhy \"Genlisea africana\", \"G. hispidula\", \"G. stapfii\" a \"G. subglabra\".\n\nGenliseje rostou na živinami chudých, vlhkých stanovištích. V Latinské Americe se vyskytují zejména na savanách a otevřené krajině se skalními výchozy (brazilské \"campos rupestres\"). Některé druhy rostou i přímo v mělké proudící nebo stojaté vodě (např. \"G. guianensis\"). V Guyanské vysočině se genliseje vyskytují i na vrcholech stolových hor (tepuis). V přírodě patří spíše ke vzácným rostlinám. V Africe často osídlují masivní žulové nebo rulové skalní výchozy (tzv. \"inselbergs\") a výchozy sedimentárních hornin inkrustovaných oxidy železa (tzv. \"ferricrites\"), kde rostou ve společnosti jiných drobných sezónních vlhkomilných bylin, jako jsou bublinatky, rosnatky a zástupci čeledí vlnohlávkovité (\"Eriocaulaceae\"), mečovkovité (\"Xyridaceae\") a olachanovité (\"Burmanniaceae\").\n\nDruhy \"Genlisea margaretae\" a \"G. aurea\" mají nejmenší známý genom ze všech rostlin.\n\nKvěty genlisejí jsou opylovány hmyzem, bližších údajů o opylovačích je však dosud jen poskrovnu. V roce 2017 byla publikována studie brazilského druhu \"Genlisea violacea\", rostoucího v biotopu známém jako \"cerrado\". Květy této rostliny navštěvují zejména včely (např. z rodů \"Lasioglossum\" a \"Ceratina\") a mouchy (např. pestřenky). Včela přistane na spodním pysku květu a zadečkem jej stlačí dolů, čímž se květ otevře a včela může vysát nektar z ostruhy. Přitom přichází zádová část její hrudi do kontaktu s prašníky a je poprášena pylem.\nV malém množství navštěvují květy i motýli z čeledi soumračníkovití, kteří vysávají nektar dlouhým sosákem. Na tělech motýlů však nebyl pyl této rostliny nalezen a na účinném opylování se tak nejspíš motýli nepodílejí.\n\nZajímavým druhem je \"Genlisea glabra\", rostoucí na vrcholech jihoamerických stolových hor (tepuis). Její květy nápadně připomínají květy bublinatky \"Utricularia amethystina\", která roste ve stejné oblasti a na stejných stanovištích. Protože je na vrcholech tepuis jen málo druhů hmyzu, který může květy opylovat, má se za to, že oba druhy sdílejí stejného opylovače.\n\nGenliseje jsou jedny z nejméně prozkoumaných masožravých rostlin, což souvisí s jejich vzácností a nedostatkem studijního materiálu. Jejich pasti poprvé popsal dánský přírodovědec Eugenius Warming v roce 1984 u brazilského druhu \"Genlisea aurea\" (syn. \"G. ornata\"). Ten si také povšiml, že se uvnitř podzemních orgánů nachází organický materiál. Mezi masožravé rostliny je poprvé zařadil Charles Darwin ve svém díle \"Insectivorous plants\" z roku 1875. V roce 1975 byl prokázán trávicí enzym v pastech \"Genlisea violacea\". Lapání a trávení kořisti však bylo definitivně potvrzeno v roce 1998. Rovněž byla prokázána přítomnost enzymů (fosfatázy, esterázy), nutných k trávení polapené kořisti, a vstřebávání živin z kořisti rostlinou. Orgány, jimiž genliseje loví kořist, jsou v rámci rostlinné říše zcela jedinečné. Sestávají ze dvou šroubovitě stočených, dutých ramen, která se spojují v trubicovitý orgán zakončený měchýřkem. Organismy vstupují do pasti drobnými póry ve šroubovicovitých ramenech nebo větším otvorem v místě, kde se obě ramena setkávají. K trávicímu měchýřku je směřují brvy, které znesnadňují jejich pohyb opačným směrem. V pastech byla zjištěna poměrně pestrá paleta organismů, zahrnující bakterie, prvoky, hlístice, vířníky, kroužkovce, želvušky, korýše a roztoče. Složení kořisti je v přímé souvstažnosti se složením okolní půdní mikrofauny, rostliny se tedy nespecializují na určitý typ kořisti. Mechanismus, kterým rostlina tyto organismy láká do pastí, není dosud zcela vyjasněn. Na vnitřním povrchu pastí se nacházejí žlázky vylučující sliz, podle všeho však tento sliz pouze usnadňuje organismům pohyb pastí a neslouží jako lákadlo. Byla vyslovena hypotéza, že pasti vytvářejí jakýsi falešný půdní meziprostor vyplněný vzduchem, čímž organismy v prostředí s nedostatkem kyslíku přitahují. V pastech a na jejich povrchu byly zjištěny také různé řasy, mezi jinými rozsivky, krásnoočka, \"Chlamydomonas\" a sinice, které zde patrně žijí jako komenzálové.\n\nRod \"Genlisea\" je v rámci řádu \"Lamiales\" součástí monofyletické skupiny tří masožravých rodů, které dohromady tvoří čeleď \"Lentibulariaceae\". Sesterskou větví tohoto rodu je rod \"Utricularia\", zatímco bazální větví čeledi je rod \"Pinguicula\". Rod \"Genlisea\" je rozdělován do dvou podrodů, subgen. \"Genlisea\" a subgen. \"Tayloria\". Toto rozdělení je v souladu s výsledky fylogenetických studií, neboť tyto 2 skupiny reprezentují dva hlavní klady rodu. Dobře koresponduje i s morfologií, zejména se způsobem otevírání tobolek (podélnými štěrbinami či póry). Rod \"Genlisea\" se vyvinul podobně jako příbuzný rod bublinatka v neotropické oblasti, a to pravděpodobně ve vysočinách jihovýchodní Brazílie, kde se nachází i současné centrum druhové diverzity. Zde se vyskytují všechny známé druhy podrodu \"Tayloria\". Podrod \"Genlisea\" se vyvinul v Africe. Skládá ze tří kladů, odpovídajících jednotlivým sekcím, z nichž dvě jsou africké (sect. \"Africanae\" a sect. \"Recurvatae\") a jedna striktně americká (sect. \"Genlisea\"). Nápadně disjunktní, transatlantický areál rodu je vysvětlován dvojitým dálkovým přenosem, při němž se rod dostal nejdříve z Jižní Ameriky do tropické Afriky a následně došlo k opětovnému přenosu opačným směrem.\nV roce 2011 bylo popsáno 5 nových endemických druhů z Brazílie. Další druh (\"Genlisea tuberosa\") byl popsán o dva roky později. Tento druh je zajímavý tím, že jako jediný na podzemních orgánech vytváří hlízky.\n\nPěstování genlisejí je v hrubých rysech obdobné jako pěstování terestrických bublinatek. Vyžadují světlé stanoviště a vysokou vlhkost. Pěstují se většinou ve směsi písku a rašeliny, některé druhy i v živém rašeliníku. Teploty by se měly u většiny druhů pohybovat mezi 18 až 35 °C, u druhů z vrcholů tepuis mohou být nižší. Mezi snadněji pěstovatelné druhy náleží \"G. hispidula\", \"G. violacea\", \"G. filiformis\" a \"G. margaretae\". Většina druhů je vytrvalá. Mezi nemnohé jednoleté genliseje náležejí africké druhy \"G. africana\", \"G. angolensis\", \"G. barthlottii\", \"G. stapfii\" a \"G. subglabra\". Genliseje se množí výsevem semen nebo listovými řízky, které je třeba odebírat i s bělavou bazální částí.\n\n"}
{"id": "99766", "url": "https://cs.wikipedia.org/wiki?curid=99766", "title": "Heliamfora", "text": "Heliamfora\n\nHeliamfora (\"Heliamphora\") je botanický rod. Zástupci tohoto rodu patří mezi masožravé rostliny. Vyskytují se výhradně v oblasti Guyanské vysočiny (jižní a jihovýchodní Venezuela, jižní Guyana, severní Brazílie), kde jsou vázány na vrcholové plošiny stolových hor. Podobně jako ostatní z čeledi špirlicovitých loví hmyz do konvicovitých pastí vyrůstajících ze země.\n\nV současné době je uznáváno těchto 23 druhů:\n"}
{"id": "99767", "url": "https://cs.wikipedia.org/wiki?curid=99767", "title": "Ibicella lutea", "text": "Ibicella lutea\n\nIbicella lutea je druh rostliny z čeledi martyniovité (\"Martyniaceae\").\n\n\"Ibicella lutea\" byla občas řazena mezi masožravé rostliny. Skutečnou masožravou rostlinou však není, neboť i když se na její lepkavý povrch přichytí různý drobný hmyz, rostlina neprodukuje žádné trávicí enzymy schopné kořist natrávit. Živiny zpracovává pouze pasivně.\n\nDruh pochází z Jižní Ameriky, zdomácněl ale v sušších oblastech různých částí světa, např. v USA.\n"}
{"id": "99770", "url": "https://cs.wikipedia.org/wiki?curid=99770", "title": "Marcus Valerius Martialis", "text": "Marcus Valerius Martialis\n\nMarcus Valerius Martialis (mezi 40 a 43 Bilbilis, Španělsko – 102 tamt.) byl římský básník epigramů. \n\nNarodil se v městě Bilbilis, asi 65 km jihozápadně od španělské Zaragozy, kde získal vzdělání v rétorice a gramatice. Roku 64 odešel do Říma dokončit své právnické vzdělání. Byl patrně nemajetný a závisel na podpoře svých mecenášů a příznivců, mezi něž patřil například Seneca, Plinius mladší, Quintilianus, Juvenalis nebo císařové Titus a Domitianus.\n\nNarodil se v posledním roce Caligulovy vlády, po celý život byl hrdý na svůj hispánský původ. V roce 64 přišel do Říma s touhou prosadit se. Nejprve se pokusil pracovat jako advokát, to se mu však nedařilo. Kolem roku 80 začal psát (\"Liber spectaculorum\" – Kniha podívaných) a svými básněmi a epigramy si brzy získal oblibu lidu, a často i mocných, kteří ho podporovali. Titus mu udělil \"ius trium liberorum\", podlě něhož jako svobodný a bezdětný mohl požívat práv otce tří dětí. V roce 88 poprvé opustil Ŕím, aby pobýval na venkovském statku v Nomentu, 14 mil od Říma. V roce 98 se vrátil do svého rodiště; zdá se, že ne zcela dobrovolně – za Traiana, nástupce vládce Domitiana, mu totiž bylo vyčítáno jeho lichocení předchozímu císaři, který neproslul jako nejlepší vládce Říma. Martialis také mimo jiné lichotil již Titovi, předchůdci Domitiana. Proto když Martilialis opouštěl Řím, neměl ani na cestu. V Bilbile ale znovu nabyl jmění. Do Říma se již nikdy nevrátil, zemřel v roce 102. Jeho smrti litoval v Dopisech Plinius. \n\nZachovalo se čtrnáct z Martialových knih: \n\n\n\n"}
{"id": "99771", "url": "https://cs.wikipedia.org/wiki?curid=99771", "title": "Martialis", "text": "Martialis\n\nMartialis má víc významů. Může znamenat:\n\n"}
{"id": "99772", "url": "https://cs.wikipedia.org/wiki?curid=99772", "title": "Láčkovka", "text": "Láčkovka\n\nLáčkovka (\"Nepenthes\") je jediný rod čeledi láčkovkovité (\"Nepenthaceae\") vyšších dvouděložných rostlin. Zástupci tohoto rodu patří mezi jedny z nejznámějších masožravých rostlin. Tyto rostliny lapají drobné živočichy pomocí speciálních lapacích orgánů, láček, které se vyvíjejí na koncích listů rostlin (jde o přeměněné listy). V pastech – láčkách některých láčkovek byli údajně nalezeni i drobní hlodavci. Rod \"Nepenthes\" obsahuje asi 120 botanických druhů a nespočet přírodních i cíleně vyšlechtěných kříženců. Jsou to rostliny převážně liánovitého vzrůstu, vyskytující se v Číně, Indonésii, Malajsii, na Filipínách, na Madagaskaru (2 druhy) a Seychelách (1), v Austrálii (3), Nové Kaledonii (1), Indii (1) a na Srí Lance (1). Největší počet druhů můžeme nalézt na Borneu a Sumatře, kde se vyskytuje nejvíce endemických druhů. Většinou rostou v lehké lesní půdě, ale mohou růst i jako epifyty na stromech. Zajímavé je, že mnoho druhů na jedné rostlině najednou tvoří v různé výšce láčky rozdílných tvarů a barev.\n\nNejstarší známá zmínka o rodu \"Nepenthes\" pochází z roku 1658, kdy Etienne de Flacourt, francouzský guvernér na Madagaskaru, uveřejnil popis láčkovky v jeho studii \"Histoire de la Grande Isle de Madagascar.\" Pojmenoval ji Amramatico. Více než o století později byla pak formálně pojmenována \"Nepenthes madagascariensis\". Rodové jméno \"Nepenthes\" bylo oficiálně zavedeno v roce 1753 v Linného díle \"Species Plantarum\" – O rostlinných druzích. Z dalších botaniků a pozorovatelů lze uvést např. S. Fafflese, C. Reinwardta, H. Lowa, H. Veitche, J. Hookera, F. Burbidge či Marianne Northovou. Za zmínku stojí taktéž monografie M. Macfarlana a B. Dansera. Publikace \"The Nepenthaceae of the Netherlands Indies\" z roku 1928, jejímž autorem byl vědec Benedictus Hubertus Danser, je považována za první klíčovou monografii zabývající se systematikou láčkovek.\n\nLáčkovky mají slabý kořenový systém a obvykle poléhavý či popínavý stonek, často i několik metrů dlouhý. Ze středního žebra listu na jeho špičce vystupuje úponek, na jehož konci pak vzniká láčka. Úponek také často slouží k přichycení k opoře (např. větvi stromu) Láčka vzniká jako nepatrný, často chloupky pokrytý zárodek, ze kterého se postupně vyvíjí.\n\nLáčka obsahuje tekutinu, skládající se z viskoelastických biopolymerů a proteolytických enzymů, které rozpouštějí lapenou kořist. Tuto tekutinu si láčkovka vyrábí, a dokáže také upravovat její koncentraci dle určitých podmínek (po dešti vstřebat přebytečnou vodu apod.)\n\nStavba láčky je velice pozoruhodná. Na obrázku vlevo můžete vidět jednotlivé části. Odshora dolů: nitkovitý přívěsek, víčko, žlaznatý vrcholek, osten, obústí, žebra, křidélka, úponek, část láčky s tekutinou.\n\nUvnitř láčky se nacházejí žlázy, vstřebávající rozkládanou potravu. Nad hladinou je hladká vosková vrstva, která kořisti znemožňuje únik z pasti. vstup do láčky lemuje hladké obústí, často pestrobarevné a zdobené žebry. Nad obústím se nachází víčko, chránící láčku před deštěm. Na spodní straně víčka se mohou vyskytovat nektarové žlázy, lákající kořist.\n\nLáčkovky obvykle tvoří dva druhy pastí. Ve spodní části rostliny se tvoří mohutné nízké láčky, často ležící na zemi. Výše se nacházející pasti jsou menší, jinak zbarvené a mají jiné prvky a tvary (např. křidélka jsou redukována jen na méně výrazná žebra, obústí je jiného tvaru apod.) Na úponce se také může vytvářet klička, která se omotává kolem opory. Díky této variabilitě je mnohdy obtížné láčkovku přesně určit a někdy to dokáže pouze botanik, který se láčkovkami dlouhá léta zabývá.\n\nKořistí bývá většinou hmyz, ale větší druhy jako třeba \"N. rajah\" či \"N. rafflesiana\" mohou „ulovit“ i drobné obratlovce jako třeba krysy či ještěrky.\n\nNěkteří živočichové jako třeba komárovití však mohou v láčkách přežívat a do tekutiny dokonce klást vajíčka. Larvy pak jsou dobře chráněny před predátory.\n\nKvětenstvím láčkovek je nejčastěji hrozen, méně často pak lata. Samčí a samičí květy se vyskytují zvlášť, jedná se o dvoudomé rostliny. Plodem je tobolka, obsahující 50 – 500 semínek, šířících se vzduchem (anemochorie).\n\nNejvětší zastoupení rodu \"Nepenthes\" je na Malajském souostroví, největší druhová rozmanitost pak na Borneu a Sumatře. Dále se vyskytují na Madagaskaru (\"N. madagascariensis\" a \"N. masoalensis\"), na Seychelách (\"N. pervillei\"), na Srí Lance (\"N. distillatoria\"), v Indii (\"N. khasiana\"), v Austrálii (\"N. mirabilis\", \"\"N. rowanae\", a \"N. tenax\") a Nové kaledonii (\"N. vieillardii\"). Mnoho druhů je vázáno na velmi malé území, jsou známy druhy, vyskytující se na jednotlivých horách. Díky obtížné přístupnosti se stává, že některé druhy jsou znovuobjeveny třeba až o sto let po jejich objevení (N. deaniana). Přibližně deset druhů se vyskytuje na větším území než jen jeden ostrov nebo malé souostroví.\" N. mirabilis\" je nejvíce rozšířeným druhem rodu, vyskytuje se od Indočíny přes Malajské souostroví až po Austrálii.\n\nLáčkovky se rozdělují na dvě skupiny, nížinné (lowland) a vysokohorské (highland). Přidává se ještě skupina druhů středních poloh (intermediate), které se vyskytují na rozhraní těchto výšek. Druhy, rostoucí v nižších polohách, vyžadují vyšší teploty s malými rozdíly mezi dnem a nocí. Rostliny rostoucí ve vyšších polohách naopak vyžadují vyšší teploty ve dne a nižší teploty v noci. Některé láčkovky krátkodobě snášejí i teploty blížící se 0 °C. Většina druhů také vyžaduje mnoho světla. Rostou většinou v lehké, kyselé a na živiny chudé půdě, některé i jako epifyty.\n\nLáčkovky je nejlépe pěstovat ve skleníku nebo ve vitríně. Méně náročné druhy láčkovek jsou \"N. alata\", \"N. ventricosa\", \"N. khasiana\", a \"N. sanguinea\". Tyto jsou horské druhy (\"N. alata\" se vyskytuje jako nížinná i vysokohorská forma). Méně náročné nížinné druhy jsou \"N. rafflesiana\",\" N. bicalcarata\",\" N. mirabilis\", a\" N. hirsuta\". Důležitý je dostatek světla a vysoká vzdušná vlhkost. Pokud je vzduch suchý, nedochází k tvorbě láček. Voda na zalévání by měla být dešťová nebo alespoň měkká, bez velkého množství minerálů. Raději nehnojit, nebo jen několikrát za rok a to velice slabými dávkami, třeba jednou patnáctinou doporučeného dávkování hnojiva. Některé odolnější druhy snesou i venkovní letnění na světlém místě, ale ne na plném slunci.\n\nSubstrát se dá dnes již koupit, ale je možné namíchat si vlastní. Existuje mnoho návodů a poměrů. Nejlépe je smíchat drcenou borovou kůru, perlit, dřevěné uhlí, stříhaný molitan nebo drcený polystyren, rašeliník nebo vláknitou rašelinu.\n\n\n"}
{"id": "99773", "url": "https://cs.wikipedia.org/wiki?curid=99773", "title": "Nikde v Africe (film)", "text": "Nikde v Africe (film)\n\nNikde v Africe je německé filmové drama režisérky Caroline Link z roku 2001. Film je zpracováním stejnojmenného autobiografického románu Stefanie Zweig.\n\nNěmecká židovská rodina Redlich uteče před nacisty roku 1938 do Keni. Walter Redlich zde pracuje jako správce na jedné farmě. Jeho žena Jettel si nejprve jen velice těžko zvyká na život v cizím prostředí. Její malé dcerce Regině se zde však velmi líbí a přímo tu rozkvétá. Naučí se svahilsky a poznává místní zvyky. V kuchaři Owuorovi najde dobrého přítele.\n\nManželé Redlichovi si jsou však stále více cizí. Když vypukne válka, jsou jako němečtí občané internováni a až po nějaké době mohou svobodně žít. Walter se na konci války přihlásí do britské armády a vzdálí se od rodiny. Regina začne navštěvovat místní anglickou školu. Po válce se chce Walter vrátit do Německa, kde má slíbenou práci soudce, ale Jettel se z Keni nechce. Nakonec se nechá přemluvit, celá rodina se vrací, ale se svojí novou vlastní se loučí jen těžce.\n\n\n\n"}
{"id": "99775", "url": "https://cs.wikipedia.org/wiki?curid=99775", "title": "Tučnice", "text": "Tučnice\n\nTučnice (\"Pinguicula\") je rod rostlin z čeledi bublinatkovité (\"Lentibulariaceae\"). Zástupci tučnic patří mezi masožravé rostliny. Lapací orgány tučnic jsou jedny z nejjednodušších mezi masožravými rostlinami - tučnice mají plochu listů pokrytou malými tentakulemi s kapičkou travicího enzymu, na který se droboučký hmyz nalepí. Podobně jako mnoho rosnatek mají některé tučnice schopnost při chycení kořisti list mírně ohnout a zvýšit tak asimilační plochu. Také zvyšují produkci trávicí tekutiny v místě dráždění. V Česku se přirozeně můžeme setkat s tučnicí obecnou (\"P. vulgaris\") a tučnicí českou (\"P. bohemica\").\n\n\n\n\n\n\n \n"}
{"id": "99776", "url": "https://cs.wikipedia.org/wiki?curid=99776", "title": "Chejlava", "text": "Chejlava\n\nChejlava (\"Roridula\") je jediný rod čeledi chejlavovité vyšších dvouděložných rostlin.\n\nChejlavy jsou nevysoké polokeře se střídavými jednoduchými listy bez palistů. Čepel listů je čárkovitá až kopinatá, celistvá nebo peřeně dělená. Listy jsou pokryty lepkavými stopkatými žlázkami podobně jako u rosnatek. Květy jsou oboupohlavné, pravidelné, pětičetné, jednotlivé v úžlabí listů (některými botaniky je celá kvetoucí část rostliny interpretována jako koncový hrozen). Kalich i koruna jsou na bázi velmi krátce srostlé. Tyčinek je 5. Semeník je svrchní, srostlý ze 3 plodolistů a se 3 komůrkami a jednou vrcholovou čnělkou. V každé komůrce je 1 až několik vajíček. Plodem je tobolka. Semena jsou dosti velká, s dužnatým endospermem.\n\nRod je zastoupen dvěma druhy, vyskytujícími se v Kapsku v Jižní Africe.\n\nZařazení roridul mezi masožravé rostliny je sporné, neboť ač mají účinný mechanismus lovu hmyzu, postrádají ve výměšku trávicí enzymy, které by umožnily přímé využití kořisti. Ta je vyhledávána specializovanou plošticí (rod \"Pameridea\"), jejíž živinami bohaté výměšky jsou poté absorbovány rostlinou. Na rozdíl od podobných rostlin z jiných čeledí, jako jsou rosnatky (\"Drosera\"), byblida (\"Byblis\") nebo rosnolist lusitánský (\"Drosophyllum lusitanicum\") se stopkaté žlázky nemohou pohybovat a listy nejsou v pupenech spirálovitě stočené.\n\n\n"}
{"id": "99777", "url": "https://cs.wikipedia.org/wiki?curid=99777", "title": "Špirlice", "text": "Špirlice\n\nŠpirlice (\"Sarracenia\") je botanický rod. Všichni zástupci tohoto rodu patří mezi masožravé rostliny. Rostlina má listy přetvořeny ve speciální lapací orgány - láčky, pomocí nichž lapá drobný hmyz. Láčky špirlic ale na rozdíl od láčkovky nevyrůstají z konců listů, ale tvoří celou plochu listu.\n\n \n"}
{"id": "99778", "url": "https://cs.wikipedia.org/wiki?curid=99778", "title": "Triphyophyllum peltatum", "text": "Triphyophyllum peltatum\n\nTriphyophyllum peltatum je jediný zástupce botanického rodu Triphyophyllum z čeledi \"Dioncophyllaceae\". Patří mezi masožravé rostliny. Lapá hmyz podobně jako rosnatka na lepkavý sekret, který vylučují speciální žlázy. Ve volné přírodě se vyskytuje na malém území v Africe. Triphyophyllum tvoří během svého života tři typy listů. Jeden je masožravý, podobný listům rosnolistu, druhý nemasožravý, obyčejný a třetí s úponky, které pomáhají rostlině se pnout. Semínka této rostlina mají výrazné talířovité křídlo, podobně jako např. u javoru, rostlině pomáhá v šíření větrem. Květy jsou bílé, v hroznovitém květenství. Pěstování tohoto druhu v kulturních podmínkách je zatím velmi ojedinělé a bývá spíše výhradou vybavených botanických zahrad. Přesto se s ním ale mohli návštěvníci výstavy masožravek pořádané Darwinianou v roce 2012 v Praze naživo setkat.\n\n"}
{"id": "99779", "url": "https://cs.wikipedia.org/wiki?curid=99779", "title": "Bublinatka", "text": "Bublinatka\n\nBublinatka (\"Utricularia\") je nejhojněji zastoupený rod masožravých rostlin, čítá 214 druhů a je rozšířen ve všech klimatických pásmech od Antarktidy po tropy s výjimkou nejsušších oblastí a mnoha ostrovů. Většina druhů se vyskytuje v Jižní Americe. Jméno tohoto velmi přizpůsobivého rodu je odvozeno od malých patiček (o průměru 0.2 - 12 mm), které vyrůstají podél stonků a listů. Zastoupení rodu ve volné přírodě, zejména v bažinatých oblastech, klesá v důsledku znečištění a ztráty původního prostředí.\n\nPěstitelé si tento rod oblíbili především kvůli krásným květům, které připomínají květy hledíků a orchidejí.\n\n\"Tetralobus\"A. DC.\n\nV ČR se přirozeně vyskytují tyto bublinatky, všechny jsou vodní rostliny.\n\nJsou to vodní, bažinaté či terestrické rostliny, mimo území České republiky i epifytické rostliny. byliny, Vytrvalé nebo jednoleté byliny.\nPrýty plovoucí při povrchu vodní hladiny (u vodních druhů), jsou bez kořenů nebo vytvářejí jen rhizoidy. K uchycení v půdním prostředí mají některé druhy speciální nezelené prýty s lapacími měchýřky, pronikající do bahnitého substrátu. Prýty jsou většinou větvené. Na koncích větví se u druhů mírného pásu na zimu vytvářejí kulovité, 1 - 20 mm dlouhé zimní pupeny (turiony), které se oddělují se od umírajícího prýtu a přezimují u dna.\n\nV případě nedostatku kyslíku a oxidu uhličitého v přehřáté vodě se vytvářejí tzv. „dýchací prýty“ - vynořené, tenké, 2 - 20 cm dlouhé k hladině stočené útvary s 5 - 16 podlouhle vejčitými, 1 - 2.5 mm dlouhými šupinovitými listy.\nListy jsou střídavé, řapíkaté i přisedlé, členité až celokrajné (druhy rostoucí v ČR mají listy členité pouze v čárkovité až nitkovité úkrojky), někdy štítnaté, opatřené +,- přisedlými, vakovitými, v ústí brvitými lapacími měchýřky.\n\nKaždá past tvaru měchýřku je velká 0,5 - 4,0 mm v průměru. Vznikla přeměnou listů. V lapacím měchýřku je vakuum a každý z měchýřků má víčko opatřené titěrnými chloupky. Víčko bývá obvykle zavřené, ale když se nějaký drobný živočich (prvok, roztoč, korýš, drobný hmyz, nebo jeho larva) dotkne chloupků, víčko se prudce otevře a podtlak vsákne kapku vody i s živočichem do měchýřku. Víčko se opět přiklopí, a proto oběť nemůže uniknout. Tento proces trvá pouze zlomek sekundy. Botanik Větvička v rozhlasovém pořadu použil příměr, že otevření a uzavření víčka je rychlejší než uzávěrka fotoaparátu (rychlost uzávěru pasti bublinatky je 1/160s, běžná spoušť fotoaparátu 1/150s). Průměrný exemplář může mít až 7000 lapacích měchýřků.\n\nNěkteří autoři uvádějí, že se měchýřky vyvinuly v obydlí pro mikroorganismy, které v nich žijí a pomáhají trávit kořist. Jiní říkají že si bublinatka vytváří vlastní trávící žlázky, na vnitřních stranách lapacích měchýřků a těmi tráví kořist.\n\nJsou primárně pěti četné, nápadité, většinou ve volných, hroznovitých květenstvích, vyrůstajících nad hladinu vody či substrátu. Mohou být i jednotlivé, různé velikosti a barvy. Stopka květenství mívá většinou několik šupinovitých listenů. Květní stopky vyrůstají v úžlabí listenu se dvěma listenci nebo bez nich.\n\nKalich je vytrvávající, dvoupyský (podrod \"Utricularia\"), nebo čtyřpyský (podrod \"Polypompholix\" se třemi druhy v Austrálii), téměř až k bázi členěný, horní pysk je srostlý ze dvou lístků, dolní ze tří lístků.\n\nKoruna je dvoupyská, ostrouhatá. Horní pysk je srostlý ze dvou lístků, je vzpřímený, většinou celistvý nebo měkce na špičce vykrojený. Dolní pysk je srostlý ze tří lístků, je zřetelně větší než horní. Bývá dvou až tří laločnatý nebo celistvý, většinou se zřetelně vyklenutým, někdy dvojdílným patrem, uzavírajícím ústí koruny.\n\nTyčinky má dvě, nitky jsou tlusté a krátké, přirůstající k bázi koruny mezi květní stopkou a ostruhou s krátkými obloukovitými, sekundárně sloučenými jednopouzdrovitými prašníky.\n\nBlizna je téměř přisedlá nestejně dvoulaločná, dolní lalok je větší a delší než sotva patrný horní lalok.\nPlodem je tobolka se dvěma chlopněmi. Semena jsou četná, malá, často křídlatá, nebo s chlupy.\n\nVyhledávají mělké břehy, laguny jezer a vodních toků, stále vlhké mělké písčiny, kmeny stromů, mechovité skály a růžice broméliovitých rostlin. Rostou v plytké vodě, bažinách a v kyselém písčitém substrátu s různým podílem organického humusu. Někdy přečkávají období sucha podzemními stonky nebo hlízami či pomocí semen.\n\nDruhy mírného pásma 7 °C - 28 °C, tropické druhy 10 °C - 35 °C, hlíznaté druhy 4 °C - 38 °C, severoamerické druhy 1 °C - 32 °C.\n\nTřináct druhů bublinatek je zapsáno v Červeném seznamu ohrožených druhů.\n\nU našich akvaristů a ve sbírkách tropických vodních a bažinatých rostlin se můžeme setkat s bublinatkou vedenou pod jménem \"Utricularia exoleta\". Ve skutečnosti jde o \"Utricularia gibba\", nejrozšířenější druh rodu, rozpadající se na dva poddruhy \"Utricularia gibba var. gibba\", který ma květy 8 - 20 mm a ostruhu kratší nebo nepatrně delší než dolní pysk a \"Utricularia gibba var. exoleta\", který má květy 4 - 8 mm a ostruhu zřetelně delší (až o 1/3) než dolní pysk koruny. Oba poddruhy rostou a kvetou při dobrém oslunění v mělké vodě nebo ve spleti plovoucích vodních rostlin, nebo jako bahenní rostliny. V našich vodách v přírodě obvykle nepřezimují, vyskytují však v termálních vodách na Slovensku (Bojnice) a v Maďarsku (Hévíz).\n\nDříve byly bublinatky v lidovém léčitelství používány na rány a otoky pod jménem \"Herba lentibulariae'. Také je uváděna jako diuretikum.\nPreferují pro pěstování barevně kvetoucí druhy. Lehce se pěstují a množí. Hodí se k osazování pokojových vitrín, ale i jako doplněk k ostatním masožravým rostlinám.\n\nV rybníkářství se dosud traduje, že bublinatky (obecná a jižní) jsou škůdci rybího plůdku. Tato podezření jsou však prokazatelně nesprávná, neboť ústí pastí je příliš úzké k nasátí plůdku.\n\n\n\n \n"}
{"id": "99784", "url": "https://cs.wikipedia.org/wiki?curid=99784", "title": "Paepalanthus", "text": "Paepalanthus\n\nPaepalanthus je rod jednoděložných rostlin z čeledi vlnohlávkovité. Jsou to rostliny s trávovitými listy a kulovitými květenstvími. Vyskytují se v tropické a subtropické Americe a v menší míře i v subsaharské Africe a na Madagaskaru. Druh \"Paepalanthus bromelioides\" bývá podezírán z masožravosti.\n\nZástupci rodu \"Paepalanthus\" jsou jednoleté nebo vytrvalé byliny s jednoduchým nebo větveným stonkem a střídavými plochými trávovitými listy. Listy mohou být nahloučeny v přízemní růžici či na vrcholu stonku nebo pokrývají stonek. Květy jsou jednopohlavné, 2- nebo 3-četné. Rostliny jsou jednodomé. Kališní lístky jsou volné nebo pouze na bázi krátce srostlé, na vrcholu často brvité. Za zralosti jsou u samičích květů kališní lístky často zvětšené, ztlustlé a hygroskopické, za sucha se ohýbají a vystřelují plody do vzdálenosti až 2 metrů. Korunní lístky jsou u samčích květů srostlé v trubku, u samičích volné. Tyčinky jsou 2 nebo 3, většinou volné, s hnědými nebo bílými prašníky. Semeník je srostlý ze 2 nebo 3 plodolistů nebo vlivem aborce tvořený jediným plodolistem. Plodem je lokulicidní tobolka nebo je plod jednosemenný a nepukavý.\n\nRod \"Paepalanthus\" zahrnuje asi 500 druhů. Je rozšířen v tropické a subtropické Americe od Mexika po Jižní Ameriku, několik málo druhů se vyskytuje v Africe.\n\nDruh \"Paepalanthus bromelioides\", rostoucí na brazilské Gran Sabana, má růžice podobné broméliím, v nichž se zadržuje voda. Protože v nich bývá nalézán lapený různý hmyz, objevují se domněnky, že se jedná o masožravou rostlinu. Schopnost rostliny zužitkovat živiny z kořisti však nebyla nikdy prokázána.\n"}
{"id": "99785", "url": "https://cs.wikipedia.org/wiki?curid=99785", "title": "Proboscidea (rod)", "text": "Proboscidea (rod)\n\nProboscidea (\"Proboscidea\") je rod vyšších dvouděložných rostlin z čeledi martyniovité (\"Martyniaceae\"). Zástupce tohoto rodu \"Proboscidea louisianica\" sice lapá hmyz, ale nepatří mezi skutečné masožravé rostliny. Neprodukuje totiž trávicí enzymy, ale živiny zpracovává pouze pasivně.\n\n\n \n"}
{"id": "99800", "url": "https://cs.wikipedia.org/wiki?curid=99800", "title": "Svaz postižených civilizačními chorobami v ČR", "text": "Svaz postižených civilizačními chorobami v ČR\n\nSvaz postižených civilizačními chorobami v ČR (SPCCH v ČR) je občanským sdružení s cca 60 000 členy trvale postižených závažnými civilizačními chorobami, které rozvíjí léčebnou a sociální rehabilitaci zdravotně postižených dospělých i dětí v 83 regionech České republiky.\n\nMezi základní zajišťované služby patří:\n\n"}
{"id": "99801", "url": "https://cs.wikipedia.org/wiki?curid=99801", "title": "Četnické humoresky", "text": "Četnické humoresky\n\nČetnické humoresky je český televizní seriál České televize z prostředí četnické pátrací stanice na brněnském venkově. Jeho děj se odehrává za doby první republiky, ve druhé polovině 30. let 20. století.\n\nSeriál se zabývá osudy četníků z četnické pátrací stanice a zejména jednoho z nich (v pozdějších fázích seriálu jejího velitele) Karla Arazíma (Tomáš Töpfer). Seriál vznikal převážně v prostorách brněnských studií České televize, četnická stanice je umístěna ve skutečných kasárnách v Brně. Seriál se však také natáčel v Kraji Vysočina, přesněji v židovské čtvrti v Třebíči, na zámku v Náměšti nad Oslavou, ve Štěpánově nad Svratkou, Bobrové, Jimramově, Boňově a Tasově.\n\nSeriál kombinuje prvky detektivky a komedie. Kriminalistické zápletky v seriálu vycházejí ze skutečných kriminálních případů, které v archivech pro režiséra Antonína Moskalyka (mládí prožil ve Šlapanicích u Brna; zemřel v průběhu natáčení 3. řady) našel plukovník Michal Dlouhý, specialista na historii českého četnictva a kriminalistiky. Po smrti Antonína Moskalyka převzala režii jeho dcera Pavlína Moskalyková Solo.\n\nNatáčení bylo zahájeno 17. srpna 1998 a následně vznikly tři řady seriálu. Čtvrtá řada již nebyla plánována, jelikož kasárna, kde měla seriálová brněnská \"pátračka\" sídlo, byla zbourána. Děj seriálu končí před nástupem 2. světové války, kdy Ludmila s dětmi, Klaudie s miminkem, Kamila Kliková, Elly Vienna a McGregor odlétají do Anglie. Původně má letět i Jarý, ale ten se rozhodl nenechat členy pátračky ve štychu a ještě než se letadlo odlepí od země, tak z něj vyskočí. Všichni četníci včetně Arazíma zůstávají v Brně ve službě.\n\n\n\n"}
{"id": "99802", "url": "https://cs.wikipedia.org/wiki?curid=99802", "title": "Korejský poloostrov", "text": "Korejský poloostrov\n\nKorejský poloostrov je jedním z asijských poloostrovů. Nalézá se ve Východní Asii. Jeho rozloha činí 220 847 km² a v současnosti se na něm rozkládají dva státy – KLDR a Korejská republika. Poloostrov omývá ze západu Žluté moře, z jihu Korejský průliv a z východu Japonské moře. Jeho východní část je hornatá, na západě se nachází pobřežní nížiny. Západní pobřeží je velmi členité se spoustou ostrovů. Z pohoří jmenujme Pujonryong Sanmaek, Rangnim Sanmaek, T'Aebaek Sanmaek a Sobaek Sanmaek Nejvyšší horou je Pektusan s výškou 2744 m n. m. Vodstvo zastupují řeky Amnokkang, Tedong, Hangang a Nakdonggang a jezera (Changjin Ho).\n\n"}
