{"id": "148379", "url": "https://cs.wikipedia.org/wiki?curid=148379", "title": "Čap (vybavení rybníku)", "text": "Čap (vybavení rybníku)\n\nČap (resp. čapový kolík) je zařízení pro vypouštění rybníka, které se používalo hlavně v minulosti (v současné době se používá většinou požerák).\n\nCelé zařízení se skládá z vodorovně uložené dřevěné trubky, která je položena na dně rybníka v jeho nejnižším bodě. Do této trubky je svisle zaražen čap – další dřevěná trubka, do které svrchu přepadává voda a odtéká pod hrází vodorovnou trubkou. Vytažením čapu vtéká voda přímo do trubky v úrovni dna a rybník se vypustí. \n\nPo čapu byl pojmenován geologický útvar zvaný Čap (čapská palice je vodorovný skalní výběžek se svislým útvarem na konci).\n"}
{"id": "148384", "url": "https://cs.wikipedia.org/wiki?curid=148384", "title": "Jaroslav Kříž (chemik)", "text": "Jaroslav Kříž (chemik)\n\nJaroslav Kříž (* 5. června 1939 Plzeň) je vědec, chemik, spisovatel a filosof.\n\nPo absolutoriu Vysoké školy chemicko-technologické v Praze v roce 1961 pracoval krátce v průmyslovém výzkumu v Ústí nad Labem a pak v letech 1964 – 1973 v Ústavu makromolekulární chemie ČSAV, kde získal v roce 1968 titul CSc. V roce 1973 byl z politických důvodů propuštěn z Akademie věd a pracoval dalších 17 let v průmyslovém výzkumu (Barvy a laky n.p.). V roce 1990 byl přijat zpět do Ústavu makromolekulární chemie, kde pak zastával různé funkce včetně předsedy vědecké rady a vedoucího vědeckého oddělení. V roce 2002 zde obhájil doktorskou disertaci a získal titul doktora věd (DrSc.).\n\nV roce 1961 pojal za manželku Ing. Irenu Šabovičovou, též absolventku VŠChT v Praze. V roce 1965 se jim narodil syn Igor, který je v současnosti profesorem matematiky na University of Michigan, Ann Arbor, Michigan, U.S.A.\n\nVedoucí vědecký pracovník Ústavu makromolekulární chemie Akademie věd České republiky v oboru fyzikální chemie makromolekul. Hlavní metody: nukleární magnetická rezonance a kvantová chemie. Hlavní zájmy: systematické studium kooperativity při autoorganizaci makromolekul (Cena Učené společnosti ČR 2003).\n\nKnižně publikoval novelu \"Doteky ve tmě\" (Ikar, 2004), romány \"Kruhy na vodě\" (Paseka, 2005)a \"Sestra Mneme\" (Ikar, 2007) a sbírku literárně-filosofických esejů \"Postavy a světy\"(Práh, 2002). Časopisecky a v rozhlase byla zveřejněna řada jeho povídek, psaných česky a anglicky (např. povídka \"Late Spring\", vyhodnocená BBC v roce 1985).\n\nVytvořil originální \"Filosofii určitosti\", jejíž \"Generativní these\" vyšly evidentně v 80. letech, stejně jako další práce (\"Vědomí a určitost\", \"Rozhovor o vzdálenosti přítomného\" aj.) Kromě toho publikoval řadu axiologických a epistemologických prací v časopisech Kritický sborník, Estetika, Tvar aj.\n\n"}
{"id": "148386", "url": "https://cs.wikipedia.org/wiki?curid=148386", "title": "Pasivum", "text": "Pasivum\n\nPasivum může znamenat:\n"}
{"id": "148388", "url": "https://cs.wikipedia.org/wiki?curid=148388", "title": "Aščisu (přítok Alkamergenu)", "text": "Aščisu (přítok Alkamergenu)\n\nAščisu (rusky \"Ащису\") je řeka ve Pavlodarské oblasti v Kazachstánu. Je přítokem jezera Alkamergen. Je 348 km dlouhá. Povodí má rozlohu 7 420 km².\n\nProtéká severní částí Kazašské pahorkatiny. Ústí zprava do jezera Alkamergen (podle některých pramenů do jezera Žarkol). Má levý přítok Kurtyozek.\n\nZdroj vody je sněhový. V suchém období vysychá na značné délce svého toku.\n"}
{"id": "148390", "url": "https://cs.wikipedia.org/wiki?curid=148390", "title": "Tajemství Viléma Storitze", "text": "Tajemství Viléma Storitze\n\nTajemství Viléma Storitze \"(1910, Le secret de Wilhelm Storitz)\" je vědeckofantastický román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Verme začal na knize pracovat již roku 1898 (mimo jiné i s pracovním názvem \"L'Invisible\", tj. Neviditelný – román s týmž názvem vydal H. G. Wells v roce 1897) a v práci pokračoval ještě v roce 1901. K tisku však román připravil až po otcově smrti jeho syn Michel, který sice ponechal původních devatenáct kapitol, ale poněkud pozměnil děj. Původní Vernův text byl vydán až roku 1990.\n\nDěj románu je neurčitě datován do 2. poloviny 18. století do doby vlády rakouské císařovny Marie Terezie a odehrává se v tehdy maďarském městečku Ragz, ležícím dnes na území Srbska asi třicet kilometrů od Noveho Sadu. Sem přijede z Paříže na svatbu svého bratra, portrétisty Marka, inženýr Henri Vidal. Budoucí štěstí novomanželů má však v úmyslu zničit zlosyn Vilém Storitz, syn zemřelého věhlasného zhořeleckého alchymisty Otty Storitze. Miluje totiž Markovu nevěstu Myru Roderichovou, která jej odmítla, a chce se jí zmocnit za každou cenu. Po svém otci zdědil recepturu na kapalinu, jejíž požití učiní člověka neviditelným, protože mění povahu světla procházejícího tělem. Účinek této řídké tekutiny žluté barvy je trvalý, pokud není požita druhá látka, která působnost první zruší. A právě tento vynález Vilém Storitz zneužije k tomu, aby sňatku snoubenců zabránil.\n\nKdyž jednoho dne Myra zmizí, všichni si myslí, že byla Storitzem unesena. V souboji Marek neviditelného Storitze probodne šavlí, ten vykrvácí a stane se opět viditelným. Tajemství obou látek si však vezme sebou do hrobu, což je o to hroznější, když se zjistí že Myra nebyla usnesena, ale násilím donucena stát se také neviditelnou. Snoubenci přesto vstoupí do stavu manželského a věří, že jejich láska všechno překoná. A je tomu tak. Ke zviditelnění není potřeba kompletní výměny krve, jak navrhoval Henri Vidal, protože Myra Roderichová nabude své viditelné podoby při porodu.\n\nRomán je poměrně dobře napsán a autor v něm velice účinně prohlubuje narůstající atmosféru hrůzy. Čtenáře však musí chtě-nechtě napadnout, jak je možné, že s tělem se stávají neviditelné i šaty. A pokud se stávají neviditelné šaty, proč se nestanou neviditelnými i další předměty, kterých se neviditelní dotknou. Ve srovnání s tím vypadá příběh H. G. Wellse logičtěji, neboť v něm se zneviditelní pouze tělo.\nKnihu \"Tajemství Viléma Storitze\" ilustroval George Roux.\n\n\n"}
{"id": "148397", "url": "https://cs.wikipedia.org/wiki?curid=148397", "title": "Buchtarma", "text": "Buchtarma\n\nBuchtarma ( ) je řeka ve Východokazašské oblasti v Kazachstánu v Jižním Altaji, která u pramene krátce zasahuje i na území Altajské republiky Ruska. Je pravým přítokem Irtyše. Je 336 km dlouhá. Povodí má rozlohu 12 660 km².\n\nOdtéká z ledovců hřbetu Jižní Altaj. Krátký úsek od pramene protéká Ruskem a pokračuje v Kazachstánu. Na horním toku má charakter bystřiny a teče v úzkém říčním údolí. Na dolním toku má pokojnější charakter. Ústí do Buchtarminské přehrady.\n\nNejvodnější je na jaře a v létě. Průměrný roční průtok vody činí 214 m³/s.\n\nPrůměrné měsíční průtoky řeky ve stanici Lesnaya Pristan' v letech 1954 až 1987:\n\nJe splavná. Dostupná je pro menší lodě.\n"}
{"id": "148417", "url": "https://cs.wikipedia.org/wiki?curid=148417", "title": "Král Lávra (báseň)", "text": "Král Lávra (báseň)\n\nKrál Lávra od spisovatele Karla Havlíčka Borovského je báseň z roku 1854 na motivy irské lidové pověsti. \n\nJedná se o satirickou báseň kratšího rozsahu s pohádkovými motivy, na konci je ponaučení jako v bajce. Báseň vznikla v době národního obrození (1. pol. 19. století). Dílo je inspirováno řeckou (Midas) a irskou mytologií. Ze strany čtenářů bylo dílo velmi ceněno již v době vzniku, cenzurou však zakazováno pro jasnou kritiku Habsburské monarchie. Báseň obsahuje chronologickou kompozici, najdeme zde jazykové prostředky typické pro pohádku (úvod – Byl jednou jeden…; závěr – ponaučení), dále pak personifikaci, metonymii, archaismy. V roce 1950 bylo dílo zfilmováno Karlem Zemanem.\n\nBáseň pojednává o irském králi, který byl velice oblíbený a chytrý. Jen jedna věc na něm byla divná – nechával se holit a stříhat jen jednou do roka a pokaždé nechal holiče, který ho stříhal, popravit. Jednoho dne si tuto zakázku vylosoval mladý Kukulín. Poté, co odvedl svou práci, byl jako všichni před ním poslán na popraviště. Když se to dozvěděla jeho matka, šla žádat krále Lávru o milost. Apelovala na jeho dobré srdce a fakt, že její muž padl při službě v jeho dvoře. Král se styděl za její rozhořčená slova a milost Kukulínovi udělil, ovšem pod podmínkou, že si nechá pro sebe, co při stříhání viděl, a že zůstane jeho holičem až na do smrti. Kukulín s radostí souhlasil, ale po čase ho začalo trápit, že tajemství nemůže nikomu sdělit. Matka si všimla jeho smutku, a když jí pověděl o svém trápení, poradila mu, ať jde do lesa k poustevníkovi, ten že mu pomůže. Poustevník mu poradil, aby to, co ho trápí, našeptal do jisté staré vrby, že se mu uleví. Kukulín to ještě ten den udělal a skutečně se mu ulevilo. Za čas král uspořádal velikou hostinu, a když šli čeští hudebníci, co měli na hostině hrát kolem staré vrby, basista si všiml, že ztratil kolíček od basy. Uřízl tedy větev ze staré vrby a vyrobil si nový. Netušil však, co tím způsobí. Když na hostině začal jezdit smyčcem po strunách, basa sama spustí: „Král Lávra má dlouhé oslí uši, král je ušatec!“. Král Lávra nechal basistu vyhodit, ale bylo již pozdě. Když už všichni věděli o jeho tajemství, neměl dále důvod skrývat své oslí uši. Po krátké době si na jeho uši všichni zvykli – zdálo se jim, že se oslí uši ke koruně hodí, a navíc byli rádi za dobrého panovníka. Nikdy nevyšlo najevo, jak se dostalo Lávrovo tajemství do basy.\nDílo originálním způsobem nakládá s originálními názvy, které počešťuje – tak například „Viklov“ je původně Wicklow či hrabství Wicklow a „Kukulín“ je jméno irského mýtického hrdiny Cúchulainna.\n\n\n"}
{"id": "148418", "url": "https://cs.wikipedia.org/wiki?curid=148418", "title": "Hašovací tabulka", "text": "Hašovací tabulka\n\nHašovací tabulka (popřípadě hashovací tabulka nebo hešovací tabulka) je vyhledávací datová struktura, která asociuje hašovací klíče s odpovídajícími hodnotami. Hodnota klíče je spočtena z obsahu položky pomocí nějaké hašovací funkce. Obvykle požadujeme nebo se alespoň snažíme, aby výpočet funkce byl rychlý, vypočítané klíče byly náhodné a rovnoměrně rozdělené mezi indexy tabulky a aby podobné hodnoty měly vzdálené klíče.\n\nVyužití je např. pro rychlé vyhledávání položky v poli nebo v jiném homogenním datovém typu. Pomocí hašovací funkce přiřazujeme hodnotě klíče index (ukazatel) do homogenní datové struktury. Při zápisu obsahu položky zapíšeme položku na odpovídající místo. Pokud je obsazeno, pak pomocí vhodného algoritmu přiřadíme pro položku další volný index. Při vyhledávání položky spočteme s pomocí klíče index hledané položky. Pokud již bylo odpovídající místo přepsáno položkou s jiným klíčem, opět podle stejného algoritmu prohledáváme další položky.\nPři správně zvolené velikosti (počtu položek) homogenní datové struktury a vhodně zvolené hašovací funkci má tento algoritmus složitost v průměrném (tj. očekávaném) případě shora omezenou na O(1).\n\nKolize obecně vznikají, protože potenciálních klíčů je typicky víc než je velikost tabulky. Kolize je situace, kdy se záznamy s různými klíči hašují zvolenou funkcí na stejné místo.\n\nNa rozdíl od indexování v klasickém poli, při hašování možnost vzniku kolizí taky vyžaduje, abychom v tabulce testovali, zdali je na místě určeném hašovací funkcí prvek s hledaným klíčem.\n\nPodle způsobu řešení kolizí se hašovací tabulky dělí na dva základní druhy, a to 1) Řešení kolizí zřetězením a 2) Otevřená adresace. Za speciální varianty pak lze považovat situace, kdy kolize nevznikají (tzv. perfektní hašování), nebo se ignorují a řeší prostým přepisováním (např. v transpozičních tabulkách). V posledním případě není zaručeno, že data vložená do tabulky tam najdeme, proto toto řešení není vhodné pro klasickou hašovací tabulku. Ale tuto strukturu lze použít například jako softwarovou cache.\n\nKaždá položka tabulky obsahuje (ukazatel na) seznam prvků zahašovaných na stejné místo. Při hledání projdeme celý seznam prvků.\nVýhodou je, že faktor naplnění může být větší než 1.\n\nTento druh tabulek je obvyklá implementace. Protože neobsahuje ukazatele na zřetězené prvky, je paměťově úspornější, neboli ve stejné paměti lze reprezentovat větší tabulku. Tabulka obsahuje všechny prvky ve svých položkách. Kolize se řeší způsobem popsaným výše, tj. pokud je při vkládání pozice již obsazena, je nějakým algoritmem určeno náhradní místo, případně opakovaně, dokud se nepodaří vkládaný prvek umístit na volné místo. Při vyhledávání je nutno projít stejnou posloupnost míst, dokud není prvek nalezen anebo se nenarazí na volné místo, což znamená, že hledaný prvek v tabulce není. Protože při otevřené adresaci jsou všechny prvky v tabulce, je faktor naplnění nutně menší než 1.\n\nMetody používané pro určení náhradních míst jsou např. lineární pokusy a druhotné hašování.\n\nPodle metody se tabulky naplňují nejvýše přibližně na 70–90 %, protože pak se doby operací výrazně prodlužují. Při naplnění je nutno přehašovat do nové tabulky.\n\nPříkladem perfektního hašování je Cormackovo hašování.\n\nJedna z nevýhod hašovacích tabulek je, že potřebujeme určit velikost tabulky založenou na odhadovaném počtu vkládaných prvků. Tato nevýhoda se týká ve větší míře tabulek s otevřenou adresací, protože mají faktor naplnění vždy menší než 1.\n\nPokud budeme při přetečení zvětšovat tabulku geometrickou řadou, např. vždy na dvojnásobek, bude celková očekávaná\namortizovaná složitost operací konstantní (tj. O(1)), i když započítáme čas všech přehašování. To znamená, že pokud rozpočítáme čas přehašování na jednotlivé prvky, bude příspěvek jednoho prvku konstantní, tj. čas nezávisí na počtu prvků ve struktuře (ani na počtu postupných přehašování).\n\nPodobným způsobem lze tabulku zmenšovat na polovinu, pokud počet prvků podteče 1/8 velikosti tabulky. Po přehašování má tabulka 1/4 - 1/2 prvků a do dalšího přehašování se nutně vykoná dost operací, které ho amortizovaně zaplatí.\n\nImplementačně je jednodušší přehašování realizovat dávkově, kdy pozastavíme program, který tabulku využívá a vše naráz přehašujeme. Druhá metoda je postupné přehašování bez zastavení programu, kdy současně nějakou dobu používáme starou i novou tabulku. Při každé operaci přehašujeme několik prvků a až jsou všechny prvky přemístěny, starou tabulku dealokujeme.\n\nMetoda založená na randomizaci hašovací funkce, tj. náhodném výběru funkce z vhodné množiny funkcí. Výhodou je, že průměrný případ nastává pro každá konkrétní data, protože se uvažuje průměr přes všechny hašovací funkce. Důsledkem je, že univerzální hašování nepožaduje rovnoměrné rozdělení dat a vyhledávaných klíčů. Ale podobně jako u jiných metod založených na randomizaci, pro konkrétní data může být konkrétní volba funkce (s malou pravděpodobností) nevhodná a následně doba běhu dlouhá.\n\nHašování je v porovnání s jinými vyhledávacími metodami, např. vyhledávacími stromy (nejen binárními), v průměrném případě asymptoticky rychlejší. Neposkytuje ale záruky pro nejhorší případ.\n\nHašování potřebuje úplný klíč, tj. neumožňuje dobré vyhledávání pro částečně známý klíč pro strukturované klíče nebo klíče ve vícerozměrném prostoru. Taktéž neposkytuje intervalové dotazy, tj. vyhledání všech klíčů v daném intervalu, a s tím související sekvenční průchod reprezentovanou množinou prvků, resp. elementárnější operace následníka a předchůdce. Pro tyto typy dotazů se používají vyhledávací stromy. Hašovací tabulka umožňuje pouze dotazy na jednotlivé klíče.\n\nPojem \"úplný klíč\" neznamená, že musíme hašovat celá data (např. celý obsah objektu v OOP), ale že ta část dat, kterou používáme jako klíč, musí být celá určená.\n\nPři otevřené adresaci metody kromě lineárního zkoušení neposkytují operaci vypuštění prvku (Delete), pouze tzv. pseudodelete, tj. zneplatnění prvku. Tyto zneplatněné prvky se vypustí při přehašování.\n\nProtože hašovací tabulka obvykle obsahuje mnoho neobsazených položek, jsou v tabulce uloženy pouze pointry na skutečná data. Tím se šetří paměť (pointry jsou obvykle značně menší než data) za cenu zpomalení kvůli jednomu nepřímému přístupu navíc.\n\nJedna položka v tabulce může pojmout i víc záznamů (má víc slotů), například když hašujeme do stránek disku.\n\nTabulky jako datové struktury nemusí mít velikost mocniny 2, která se typicky používá při\nkryptografických hašovacích funkcích. Lze použít například tabulky prvočíselné velikosti. Pro závěrečný výpočet klíče se obvykle používá modulární aritmetika, kde modul je velikost tabulky.\n\nPokud se k datům přistupuje nerovnoměrně, lze při vyhledávání a vkládání prvky v tabulce přesouvat, aby se příště našly rychleji. Dvě základní metody úprav jsou přesun prvku na začátek řetízku a výměna s předcházejícím prvkem v řetízku. Myšlenka je podobná, jako u Splay stromů.\n\n"}
{"id": "148419", "url": "https://cs.wikipedia.org/wiki?curid=148419", "title": "DLL", "text": "DLL\n\nDLL (angl. výslovnost [ˌdiːelˈel]; Dynamic-link library, dynamicky linkovaná [připojovaná] knihovna, knihovní modul) je v informatice implementace konceptu sdílených knihoven společnosti Microsoft pro operační systém Microsoft Windows, který je též používán v OS/2. Jde o jeden ze základních prvků struktury Windows. Soubory s knihovnami obvykle používají příponu .dll, .ocx (pro ActiveX prvky), .drv (pro staré systémové ovladače) nebo .fon (pro rastrová písma). Má-li knihovna jinou příponu, pak ji program musí nahrát explicitně voláním funkce LoadLibrary či LoadLibraryEx. Formát DLL souborů je stejný jako v případě EXE souborů, tedy Portable Executable (PE) pro 32bitové a 64bitové Windows nebo New Executable (NE) pro 16bitové Windows. Stejně jako EXE soubory mohou DLL obsahovat kód, data a zdroje v libovolné kombinaci.\n\nV prvních verzích operačního systému Microsoft Windows byly všechny procesy spouštěny v jednom adresovém prostoru paměti počítače a díky kooperativnímu multitaskingu se procesy explicitně vzdávaly procesoru. Všechny funkce operačního systému poskytoval MS-DOS, zatímco všechny vysokoúrovňové služby byly poskytovány pomocí DLL. Aplikační rozhraní (API) pro vykreslování (GDI, Graphics Device Interface) bylo implementováno v DLL zvané gdi.exe a uživatelské rozhraní v user.exe. Tyto vrstvy nad DOSem byly sdílené pro všechny běžící procesy (pod podmínkou provozu na strojích s alespoň jedním megabajtem paměti) s cílem umožnit procesům vzájemně spolupracovat. Kód v GDI překládal příkazy pro vykreslování do specifických instrukcí různých zařízení: v případě displeje byly měněny body ve framebufferu, v případě tiskárny byly příkazy transformovány na pokyny pro tiskárnu. Aby GDI mohlo pracovat s různými zařízeními, načítaly se do paměti programy zvané ovladače zařízení.\n\nStejná architektura, pomocí které GDI načítalo ovladače pro různá zařízení, umožnila systému načíst programy tak, že bylo možné z těchto programů volat API funkce knihoven USER a GDI. Tento koncept se nazývá \"dynamické linkování\".\n\nU nesdílených, tedy \"statických\", knihoven se jejich kód jednoduše ve fázi \"linkování\" přidává do všech jednotlivých programů, které příslušný kód potřebují a volají. V případě dynamického linkování je sdílený kód umístěn do separátního souboru. Programy jsou s těmito soubory spojeny dynamicky pomocí operačního systému. To zlepšuje jak využití paměti, tak správu těchto dat. DLL soubory poskytují standardní výhody sdílených knihoven, mezi které patří zejména modularita; ta umožňuje provést změny v jedné knihovně sdílené více aplikacemi bez nutnosti tyto aplikace modifikovat. Další přínos modularity je v možnosti použití generického rozhraní pro zásuvné moduly. Rozhraní umožňuje integraci různých modulů do již existujících aplikací opět bez nutnosti aplikace modifikovat. Tento koncept dynamické rozšiřitelnosti je hojně využíván v modelu dílčích objektů COM (Component Object Model).\n\nV systémech Windows 1.x, 2.x a 3.x sdílejí všechny aplikace stejný adresní prostor, do kterého jsou DLL načteny pouze jednou. Data těchto knihoven jsou pak sdílena všemi aplikacemi, což mohlo být využito k nepřímé meziprocesové komunikaci, ale také to mohlo vést k poškození nějaké aplikace. Od Windows 95 měl pak každý proces svůj vlastní adresní prostor. Zatímco kód dynamických knihoven může být sdílen, data jsou od této doby privátní s výjimkou explicitního vyžádání ze strany knihovny.\n\nI když se DLL knihovny staly jádrem architektury systému Windows, mají mnoho nedostatků, které se souhrnně nazývají DLL peklo (). V současné době Microsoft poskytuje několik řešení tohoto problému. Patří mezi ně\n\nVzhledem k tomu, že jsou DLL knihovny v podstatě shodné s EXE soubory, je vhodné použít DLL z důvodu větší přehlednosti programu a jejich možnosti exportu. DLL soubory není možné přímo spouštět – ke spuštění vyžadují EXE soubor, počínaje Windows 95 jde o rundll32.exe – a nepřijímají zprávy; zato poskytují mechanizmus pro sdílení kódu a dat, což umožňuje vývojáři aktualizaci funkcí bez nutnosti aplikace znovu linkovat nebo kompilovat. Některé DLL (např. soubory s písmy) obsahují pouze data a žádný kód. Z hlediska vývoje aplikací si lze Windows a OS/2 představit jako kolekci DLL souborů, které jsou inovovány. To umožňuje aplikacím jedné verze operačního systému fungovat i v novějších verzích OS za předpokladu, že vydavatel OS zajistil, že jejich rozhraní a funkcionalita je kompatibilní.\nKnihovny DLL jsou spouštěny v rámci volajícího procesu (tj. probíhajícího programu) a sdílejí s ním\nTím je zajištěna nízká režie při použití, ale zároveň pro volající EXE soubor není zajištěna ochrana proti případným chybám v DLL knihovně.\n\nVe Windows API jsou DLL soubory organizovány do \"sekcí\", kde každá sekce obsahuje atributy informující o tom, zda je například v sekci povolen zápis nebo je pouze pro čtení a  také o tom, zda je vykonatelná (pro kód) nebo není (je jen pro data).\n\nKód v DLL knihovnách je obvykle sdílen všemi procesy, které tyto knihovny využívají. Knihovny jsou tak ve fyzické paměti načteny pouze jednou a nejsou odkládány do stránkovacího souboru.\n\nDatové sekce jsou obvykle privátní, takže procesy využívající DLL mají vlastní kopii všech dat knihovny. Datové sekce lze ovšem sdílet a využít je k meziprocesové komunikaci, což může být bezpečnostní problém, protože poškození sdílených dat může způsobit nepřijatelné chování jiných procesů, které tato data používají. Například proces běžící pod účtem běžného uživatele může pomocí sdílených dat ovládnout jiný proces, který má vyšší oprávnění. To je důvod, proč se později upustilo od sdílených datových sekcí v DLL knihovnách.\n\nKaždá funkce exportovaná DLL knihovnou je identifikována číslem a volitelně i jménem. Stejně tak může být funkce importována z DLL buď na základě čísla nebo jména. Číslo reprezentuje pozici ukazatele funkce v tabulce adres exportovaných funkcí a je běžné, že interní funkce jsou exportované pouze svým číslem. Ve Windows API se pak ve většině případů zachovávají mezi verzemi názvy, zatímco pořadí se může měnit, takže se nelze na takový import spoléhat.\n\nImport funkcí pomocí pořadí není o moc rychlejší, protože tabulka exportovaných funkcí je seřazena podle jména, takže k nalezení funkce lze použít binární vyhledávání. V 16bitových verzích systému Windows nebyla tabulka řazena, takže vyhledání mohlo být o něco pomalejší.\n\nSpustitelný soubor je možné vázat na konkrétní verzi knihovny a zjistit adresu importované funkce již v době kompilace. V takovém případě uloží linker časovou značku a kontrolní součet knihovny, ze které se importuje. Windows pak za běhu zkontrolují, zda se požadovaná knihovna používá a pokud ano, obejde standardní proces importování. V opačném případě proběhne import klasickou cestou.\n\nNormálně se aplikace využívající jistou knihovnu nespustí, pokud tato knihovna nemůže být nalezena. Nicméně aplikace může být linkována tak, že se systém nesnaží nalézt knihovnu ihned, ale až když je zavolána nějaká funkce knihovny. V případě, že knihovna není nalezena, nelze ji načíst nebo konkrétní funkce neexistuje, vygeneruje operační systém výjimku, kterou může aplikace zachytit a vhodně ošetřit. Pokud aplikace výjimku nezachytí, operační systém aplikaci ukončí s hlášením o chybě.\n\nV hlavičce zdrojového kódu se používá klíčové slovo codice_1 namísto codice_2. Na konci souboru je výčet funkcí, které budou exportovány, v klauzuli codice_3.\n\nDelphi nepotřebuje LIB soubory pro import funkcí z DLL; k nalinkování DLL je užíváno klíčové slovo codice_4 v deklaraci funkce.\n\nVisual Basic (VB), podporuje jen run-time nalinkování; navíc ale kromě používání LoadLibrary a GetProcAddress API funkcí, jsou povoleny deklarace importovaných funkcí.\n\nPři importu DLL funkcí skrze deklarace VB vyhazuje run-time error (chybu), jestliže nemohl být DLL soubor nalezen. Vývojář může zachytit chybu a náležitě ji ošetřit.\n\nPři vytváření DLL ve VB, IDE dovolí vytvářet pouze ActiveX DLL, nicméně byly vytvořeny metody umožňující programátorovi explicitně zahrnout .DEF soubor linkerem. Ten obsahuje řadovou pozici a jméno každé exportované funkce. To umožňuje vývojáři vytvoření standardních Windows DLL (užitím Visual Basic), které mohou být referencovány „deklaračním“ vyjádřením.\n\nMicrosoft Visual C++ (MSVC) nabízí několik rozšíření oproti standardnímu C++, které umožňují funkcím být specifikované jako importované nebo exportované přímo v C++ kódu; toto bylo adoptováno i ostatními Windows C a C++ kompilátory, zahrnujíc Windows verze GCC. Tato rozšíření používají atribut codice_5 před deklarací funkce. Jsou-li funkce jazyka C použity skrze jazyk C++, musí být deklarovány jako codice_6 v C++ kódu, pro informaci kompilátoru, že by mělo být použito nalinkování jazyka C.\n\nMimo specifikování importovaných a exportovaných funkcí užitím codice_5 atributů mohou být funkce vypsány v codice_8 nebo codice_9 sekci DEF souboru použitém v projektu. DEF soubor je zpracován linkerem namísto kompilátoru.\n\nProduktem DLL kompilace jsou DLL a LIB soubory. LIB soubor, tedy objektová knihovna, je použit pro link k DLL během kompilace; není nezbytný pro run-time linkování. Pokud váš DLL je Component Object Model (COM) server, musí být DLL soubor umístěn v jednom z adresářů zapsaných v systémové proměnné codice_10 ve výchozím systémovém adresáři nebo ve stejném adresáři jako je program. COM server DLL jsou registrovány pomocí regsvr32.exe, který umístí lokaci DLL a jeho globální unikátní ID (GUID) do registrů. Programy poté mohou použít DLL vyhledáním jeho GUID v registrech k nalezení jeho lokace (cesty).\n"}
{"id": "148421", "url": "https://cs.wikipedia.org/wiki?curid=148421", "title": "Íobatés", "text": "Íobatés\n\nÍobatés (latinsky \"Iobates\") byl v řecké mytologii lycký král, tchán Proita, krále v Tírynthu a byl také tchánem hrdiny Bellerofonta. \n\nJeho dcera Antea či \"Stheneboia\", provdaná za krále Proita, se zamilovala do hrdiny Bellerofonta, který se uchýlil k jejímu otci. Jelikož nebyla úspěšná, otočila vše proti Bellerofontovi a obvinila jeho, že ji chtěl znásilnit. Protože Proitos ani na její žádost nechtěl trestat svého hosta, poslal jej ke svému tchánovi, králi Íobatovi se zapečetěným dopisem, v němž provinění popisoval a žádal o potrestání. \n\nJenže ani králi Íobatovi to nebylo po chuti, přesto však vymyslel, že uloží Bellerofontovi úkol, který nebude moci splnit a ohrozí se na životě. Poručil mu totiž, aby zabil hroznou obludu Chiméru, příšeru se lví hlavou, kozím tělem a hadím ocasem. Bellerofontovi však pomohli i bohové a jeho okřídlený kůň Pégasos, na němž se vznesl a shora do ní střílel šípy. Nakonec jí vrazil do chřánu kopí s hroudou olova, ta se ohněm v jejím krku roztavila, stekla dovnitř a spálila jí útroby. \n\nAni to však králi Íobatovi nestačilo, poslal jej ještě do války proti Solymiům a Amazonkám, kde si Bellerofón opět vedl skvěle a nepřítele porazil. Potom ale král zapochyboval o obvinění, nechal si všechno vysvětlit a poté Bellerofonta zbavil viny a prosil ho o odpuštění. Navíc mu dal svou dceru Filonoé za manželku a jmenoval ho dědicem lykijského trůnu. \n\n"}
{"id": "148423", "url": "https://cs.wikipedia.org/wiki?curid=148423", "title": "Rohál", "text": "Rohál\n\nRohál je znělcový hřeben asi 3 km jižně od Varnsdorfu, jímž je zakončen pohraniční hřbet mezi údolími Lužničky a Milířky. Vybíhá na západo-severozápad od hory Weberberg (Vyhlídka).\n\nJe porostlý mohutnými bukovými lesy. Z hřebenu jsou dílčí výhledy z pasek. Na starších mapách uváděné označení Výhybna se vztahuje na rozšířenou plošinu na křižovatce lesních cest na západním svahu kopce. Sloužila jako výhybna při svážení dřeva. Při jižní straně je vedena modře značená turistická trasa a Hornická naučná stezka Údolí Milířky.\n\n"}
{"id": "148424", "url": "https://cs.wikipedia.org/wiki?curid=148424", "title": "Ochoz", "text": "Ochoz\n\nPojem ochoz má více významů:\n\"Ochoz\" (fem.) je vlastní jméno místní, které vzniklo ze staročeského pojmenování \"ochoz\" (fem.) nebo \"ochozě\" (fem.). Znamenalo plochu ohraničenou obchůzkou po jejích hranicích. Později tak byla označována lesní plocha určená k těžbě dřeva. Konkrétně může jít o:\n\n\n\"Ochoz\" (masc.) je také část stavby, případně část stroje, která umožňuje potřebný pohyb lidí obvykle kolem určeného stavebního prostoru nebo stroje. Nejčastěji se takto označuje:\n\nOchoz je i pěšina vyšlapaná zvěří, jež se po ochozu pravidelně pohybuje (k napajedlu, ke zdroji potravy atp.).\n"}
{"id": "148427", "url": "https://cs.wikipedia.org/wiki?curid=148427", "title": "Zastávka", "text": "Zastávka\n\nZastávka je označené místo, které je určeno pro zastavování vozidel (či vlaků) zejména veřejné dopravy a pro nástup, výstup nebo přestup cestujících.\n\nV autobusové, trolejbusové a tramvajové dopravě byl v Československu termín zastávka místo dosavadního termínu stanice zaveden v polovině 70. let 20. století, a to v souvislosti s vydáním prvních technických norem upravujících požadavky na zastávky (ON 73 6425 a ON 73 6426) a vydáním Pravidel technického provozu městských drah. V železniční dopravě se nepovažují za zastávky místa, která jsou železničními stanicemi, t. j. jsou zároveň dopravnami a obvykle mají i vyšší standard vybavení pro cestující. U lanových drah a speciálních železničních drah (například metro) se termín zastávka nepoužívá a nástupní a výstupní místa se považují vždy za stanice. V lodní dopravě se používá termín přístaviště, v letecké letiště či (letištní) terminál. Pro dopravu nemotorovými vozidly (např. koňský potah, rikša atd.) není v Česku oficiální terminologie zavedena.\n\nŽelezniční zastávka zpravidla tvoří jeden celek pro oba směry jízdy, i když je v případě dvojkolejné tratě vybavena dvěma nástupišti. V autobusové, tramvajové a trolejbusové dopravě se zpravidla zastávka zřizuje pro každý směr zvlášť, t. j. jednomu názvu zastávky typicky přísluší dvojice zastávek, v místech dopravních uzlů nebo souběhu více druhů dopravy někdy i více zastávek. V případě autobusových nádraží, autobusových stanovišť nebo jiných terminálů hromadné dopravy obvykle mívá celý terminál společné vybavení a zázemí, avšak zastávkami jsou jednotlivá stání, která by měla být označena označníkem zastávky.\n\nV některých městech se jako tzv. manipulační zastávky tradičně označují označníkem zastávky i místa vyhrazená pro krátkodobé odstavování a manipulační vyčkávání vozidel například v obratišti, ve výstupní zastávce nebo před nástupní zastávkou. Takzvaná manipulační zastávka však nespadá do obvyklé a standardizované definice zastávky a není zastávkou v pravém smyslu slova: přesnější je nazývat ji například manipulační stání. Označování takových míst českou dopravní značkou č. IJ4 může kolidovat s jejím významem.\n\n\n\nZastávka je vždy tvořena jednak místem pro zastavování vozidel (kolejiště nebo vozovka zastávky) a jednak místy pro pobyt a pohyb cestujících (nástupiště, případně též další čekací plochy). K vybavení zastávky patří zejména označení zastávky (např. označníkem zastávky, svislé či vodorovné dopravní značky, drážní návěstidla, vyznačení názvu zastávky) a informace o provozu (zejména jízdní řád, případně vyznačení linek a směrů, tarifní informace, informace o dopravním systému a přepravních podmínkách nebo další informační prvky). Zastávka může být vybavena přístřeškem, případně vlastním osvětlením (zejména jde-li o železniční zastávku), ochrannými prvky (například ochranným zábradlím, dopravním zrcadlem), nádobami na drobný odpad, odbavovacím zařízením (např. výdejna jízdenek, prodejní nebo označovací přístroj) atd. Přístup k zastávce může být zajištěn podchodem, nadchodem, úrovňovými přechody a chodníky atd. K některým zastávkám přísluší i obratiště: to není součástí zastávky, avšak zastávky mohou být součástí obratiště.\n\nAutobusová nebo trolejbusová zastávka je součástí pozemní komunikace, železniční zastávka je součástí dráhy, tramvajová zastávka může být buď celá součástí dráhy nebo může být její nástupiště a čekací plocha součástí pozemní komunikace. Označník tramvajové nebo trolejbusové zastávky se považuje za součást dráhy i tehdy, stojí-li na ploše pozemní komunikace. V lidovém jazyce se někdy pod slovem zastávka rozumí jen některá část zastávky nebo některý prvek jejího vybavení, například označník zastávky, zastávkový přístřešek nebo nástupní ostrůvek.\n\nAutobusové nebo trolejbusové zastávky nebo tramvajové zastávky kolidující s vozovkou mohou být označeny též svislou dopravní značkou u zadní části zastávky a vodorovným dopravním značením na vozovce. Tyto dopravní značky mají vyznačovat především úsek, v němž je (jiným) vozidlům zakázáno zastavení a stání, avšak druhotně mají i výstražnou funkci tím, že zastávku zvýrazňují. V případě současného použití svislého i vodorovného značení má v tomto případě v České republice přednost vodorovné značení, ač obecně je svislé značení svislému nadřazené. Pokud zastávka není vybavena tímto doplňujícím dopravním značením, platí v České republice zákaz zastavení a stání v úseku 30 metrů před úrovní označníku zastávky a 5 metrů za ním. (Termíny „začátek zastávky“ a „konec zastávky“ jsou v různých přepisech užívány nejednotně, někdy se za začátek považuje místo, kde vozidlo do zastávky vjíždí, a jindy naopak čelo zastávky.) V některých zemích (a v rozporu s předpisy přežívá takové značení i například v některých jihočeských městech) se jako označník zastávky používá obdobná značka, jaká je českými pravidly silničního provozu určena pro označení opačného konce zastávky, tedy u zádi posledního vozidla stojícího v zastávce.\n\nParadoxem českého právního řádu je, že v autobusové, tramvajové nebo trolejbusové zastávce a u ní je všem řidičům zakázáno zastavit, aniž by pro řidiče tramvají nebo silniční linkové dopravy zákon uváděl nějakou výjimku (§ 27 odst. 1 písm. f) zákona č. 361/2000 Sb.). Na tuto chybu v zákoně odborníci podle Autoklubu ČR upozorňují již dlouhou dobu, přesto však dosud nebyla opravena. Podle některých právníků a podle tiskové mluvčí ministerstva dopravy však tato výjimka vyplývá „z logiky věci“, protože „slovo zastávka má v sobě obsaženo pojem zastavit“ a „není možné pokutovat řidiče autobusu, který plní svou povinnost“. Tisková mluvčí MD Marcela Žižková k tomu dále napsala: \"„Tento pseudoproblém samozřejmě nemá žádný reálný základ. Již samotný význam slova zastávka je odvozen od slova zastavit, takže zastávka autobusu je určená pro zastavení autobusu a podobně. Řidiči vozidel hromadné dopravy, pro které je zastávka určena, ji samozřejmě mohou využít a nic tím neporušují. Zákon se musí aplikovat jako celek v kontextu celého právního řádu, ne vytrháváním jednotlivých normativních vět ze souvislostí.“\" Článek iDnes však upozornil na tom, že v jiném případě úřady odmítaly použít zdravý rozum a lpěly na absurdním doslovném výkladu zákona ohledně přestupku v silničním provozu s odůvodněním, že je jejich povinností postupovat podle zákona a nemohou jinak. Fakticky je problémem zejména to, že neexistuje kritérium ani úřední postup, jímž by bylo možno rozhodnout, za jakých podmínek smí zastávku užívat nelinková doprava, tedy například kyvadlová doprava nejezdící v pevně stanovených časech, zájezdová doprava, automobil zastavující při dopravě typu K+R, vozidlo taxislužby pro výstup cestujících atd., a jakým způsobem a který úřad by jim mohl zastavování povolit (dopravní úřady ani úřady oprávněné k stanovení místní úpravy provozu k tomu nemají zákonem dané zmocnění). Rovněž není upraveno, za jakých podmínek mohou vozidla linkové dopravy v zastávkách nejen zastavit, ale i stát (vyčkávání na přestup, na pravidelný čas odjezdu, manipulační odstav na konečné atd.).\n\nDalším defektem českého právního řádu je, že zákon o silniční dopravě 111/1994 Sb. umožnil provádět silniční linkovou dopravu i vozidly, která jsou klasifikována jako osobní automobil (například mikrobusy), avšak zákon o provozu na pozemních komunikacích (361/2000 Sb.) a jeho prováděcí vyhláška (30/2001 Sb.) se o zastávkách pro taková vozidla nezmiňují, nevztahují na ně ustanovení o zastávkách a nezavádějí žádnou dopravní značku pro jejich označení.\n\nZákon č. 379/2005 Sb. o opatřeních k ochraně před škodami působenými tabákovými výrobky, alkoholem a jinými návykovými látkami, v ustanovení § 8 zakázal kouření na některých veřejných místech, mezi kterými jsou vyjmenovány i nástupiště, přístřešky a čekárny veřejné silniční a drážní dopravy a městské hromadné dopravy. Podle § 9 musí být místa, na nichž je zakázáno kouření, označena u vstupu zjevně viditelným textem zákazu kouření, a to v českém jazyce černými tiskacími písmeny o velikosti písma nejméně 5 cm na bílé ploše, a grafickou značkou zákazu kouření v provedení podle nařízení vlády č. 11/2002 Sb. (vzhled a umístění bezpečnostních značek). Podle § 15 je do přístřešků zastávek a nástupišť veřejné silniční a drážní dopravy a městské hromadné dopravy zakázán vstup osobám, které jsou zjevně pod vlivem alkoholu nebo jiných návykových látek a jsou ve stavu, v němž bezprostředně ohrožují sebe nebo jiné osoby, veřejný pořádek nebo majetek.\n\nUstanovení je problematické zejména proto, že hranice nástupišť nejsou přesně definovány a nástupiště zpravidla plynule navazují na čekací prostory nebo další prostory pozemní komunikace nebo přístupových cest.\n\n\n"}
{"id": "148430", "url": "https://cs.wikipedia.org/wiki?curid=148430", "title": "Bärenstein (Krušné hory)", "text": "Bärenstein (Krušné hory)\n\nBärenstein je hora na německé straně Krušných hor s nadmořskou výškou 898 metrů. Nachází se přibližně dva kilometry severně od stejnojmenné obce.\n\nStejně jako blízké vrchy Pöhlberg a Scheibenberg, které Bärenstein o několik desítek metrů převyšuje, vznikl erozí okolí rozsáhlého lávového výlevu a je tvořen bazaltem. Po úpatí hory vede okružní cesta s mnoha vyhlídkovými místy s výhledy na vrchy Scheibenberg a Pöhlberg. Lze odsud vidět Klínovec – nejvyšší horu Krušných hor, Fichtelberg – nejvyšší horu Saska, přehradu Cranzahl, Jelení horu (Hassberg), Mědník (Kupferberg) a Velký Špičák (Spitzberg). \n\nNa vrcholu Bärensteinu stojí rozhledna s hotelem a restaurací. Hora je jedním z cílů mezinárodního bike trailu Stoneman Miriquidi.\n"}
{"id": "148432", "url": "https://cs.wikipedia.org/wiki?curid=148432", "title": "Mbox", "text": "Mbox\n\nMBOX je souborový formát pro skladování elektronické pošty. Všem e-mailům, které jsou v poštovním klientu uloženy v jedné složce, odpovídá jeden MBOX soubor. E-maily jsou v tomto souboru uloženy v textové podobě za sebou. Tento formát nebyl nikdy popsán v žádném RFC, takže není plně standardizován a jednotlivé implementace se mohou lišit. Používají jej poštovní klienti založené na Mozille (např. Mozilla Thunderbird) či Eudora.\n"}
{"id": "148435", "url": "https://cs.wikipedia.org/wiki?curid=148435", "title": "Cairo (grafická knihovna)", "text": "Cairo (grafická knihovna)\n\ncairo ([ˈkairəu]; anglicky Káhira) je svobodná grafická knihovna, která poskytuje vektorové, platformově nezávislé API pro vývojáře. V současné době podporuje X Window System, Win32 GDI, BeOS API, OpenGL (via glitz), PNG, PDF, PostScript a SVG. Ačkoliv je knihovna napsána v C, je možné ji používat v řadě dalších jazyků jako C++, Java, Python a jiné. Knihovna umí využít grafickou akceleraci, pokud je dostupná.\n\nProjekt cairo byl založen Keithem Packardem a Carlem Worthem pro použití na X Window System. Původně se jmenovalo Xr nebo také Xr/Xc. Jméno bylo změněno k vyjádření sympatií s myšlenkou knihovny, která je multiplatformní, nikoliv svázaná pouze s X serverem.\n"}
{"id": "148438", "url": "https://cs.wikipedia.org/wiki?curid=148438", "title": "Klient", "text": "Klient\n\nSlovo klient (lat. \"cliens\", chráněnec, vazal) má několik významů:\n\n\n"}
{"id": "148439", "url": "https://cs.wikipedia.org/wiki?curid=148439", "title": "Umami", "text": "Umami\n\nUmami je vedle čtyř základních (lidských) chutí (sladká, hořká, slaná a kyselá) pátou chutí. Název je odvozený z japonštiny (美味い \"umai\", česky \"chutný\", \"delikátní\"). Specifický chuťový receptor pro umami taste-mGluR4 byl objeven v roce 2000 a vnímá v jídle obsaženou aminokyselinu kyselinu glutamovou nebo její soli (glutamáty).\n\nChuť umami je obsažena v potravinách, které konzumujeme běžně. Jedná se například o maso, ryby, sýry a zeleninu (např. zralá rajčata, celer, špenát). První potravina s chutí umami, se kterou se člověk setká, je mateřské mléko.\n\n"}
{"id": "148443", "url": "https://cs.wikipedia.org/wiki?curid=148443", "title": "Klient (počítače)", "text": "Klient (počítače)\n\nKlient je v informatice komponenta architektury klient–server, jež vytváří uživatelské rozhraní. Jedná se o program, který ke své plnohodnotné, ne-li také základní, funkcionalitě vyžaduje součinnost jiného programu. Vzhledem k tomu, že model klient–server má síťový podtext, se softwarový klient často chápe jako brána ke službě poskytované jiným uzlem v počítačové síti, často internetu; takový uzel se pak nazývá \"serverem\" a předmětná služba označuje přívlastkem \"vzdálená\".\n\nZ dobře známých klientů lze jmenovat webové prohlížeče, aplikace pro výběr a tvorbu elektronické pošty nebo klienty služeb typu instant messaging. Ač to může zavánět rozporem, patří sem i programy zajišťující účast uživatele v peer–to–peer sítích, ustavovaných za účelem sdílení velkých objemů dat. Tyto sítě totiž mají své centrální body, které účastníky seznamují (např. u BitTorrentu se jde o tzv. \"tracker servery\").\n\nSoftwaroví klienti se hrubě člení na \"obsáhlé\", \"tenké\" a \"hybridní\". Vlastnosti rozhodující o kategorizaci vystihuje následující tabulka:\nObsáhlý klient ( ) provádí všechny požadované (v softwarovém návrhu vytyčené) operace sám — není závislý na konektivitě se serverem. Smyslem jeho spolupráce se serverem je synchronizace dat.\nVývojová prostředí pro tvorbu obsáhlého klienta jsou typicky charakterizována pojmy CURL, Delphi, Droplets, Javu, .NET, Win32 nebo X11.\n\nTenký klient ( ) využívá především systémové prostředky hostitelského počítače. Jeho agendou je víceméně jen prezentovat data poskytovaná aplikačním serverem, který vykonává převážnou část všech vyžadovaných operací. Výhodou takového řešení je vysoká ovladatelnost a pružnost.\n\nTenké klienty jsou zpravidla produkty technologií JavaScript/AJAX, Active Server Pages (ASP), JavaServer Pages (JSP), Django, PHP, Flash, Flex nebo Silverlight.\n\nHybridní klient ( ) je klient, který nesplňuje definice obsáhlého ani tenkého klienta — v některých klíčových operacích si vystačí sám, v jiných se neobejde bez interakce se serverem. Jako příklad lze uvést aplikaci nabízející čtení i zápis dat, která ze serveru načte statistický soubor a umožní nad ním provádět výpočty, aniž by tím vyvolávala požadavky, zvané též \"dotazy\", na server, ale bez interakce se serverem tento soubor nedovolí rozšířit.\n\nNa poli informatiky a výpočetní techniky bylo slovo \"klient\" z aplikačního uspořádání klient–server přejato do dalších významů.\n\nOd terminologie klientských a serverových programů bylo odvozeno názvosloví pro diferenciaci distribucí operačních systémů určených pro provoz obou těchto skupin programů. Hovoříme tak o operačních systémech \"klientských\" a operačních systémech \"serverových\". I když nelze popřít, že pro běh serveru (hostujícího více démonů) je vhodné odlišné nastavení operačního systému, resp. jeho jádra, než pro provoz osobního počítače (kupř. konfigurace frekvence střídání procesů na procesoru, s jejímž růstem je snižována odezva, ale ztrácen výpočetní výkon), toto rozdělení se uplatňuje hlavně kvůli možnosti rámcového popisu aplikační výbavy jednotlivých produktů.\n\nDělení operačních systémů na klientské a serverové je příznačné např. pro operační systémy firmy Microsoft, v názvech jejíchž serverových operačních systémů se nachází slovo „Server“ (kupř. Windows 2000 Server, Windows Server 2003, Windows Server 2008). Klientské operační systémy Microsoftu, nazývané spíše \"operační systémy pro pracovní stanice\", ve svých pojmenováních žádný zvláštní výraz, který by je takto vyčlenil, nenesou.\n\nTermín \"klient\" se v informatice a výpočetní technice původně používal k označení počítačového systému, který nebyl schopen provozovat jeho majitelem požadované softwarové vybavení samostatně, ale disponoval dostatečnou, to především hardwarovou, výbavou na to, aby mohl vytvořit kýžené uživatelské rozhraní; zpracování dat posléze prováděl skrze počítačovou síť dosažitelný jiný výpočetní systém, o kterém se říkávalo, že na něm \"aplikace je spuštěna\" nebo \"běží\". Pravděpodobně z důvodu elegantního rozdělení softwaru na část, která data ukládá a vyhodnocuje, a část, která zprostředkovává jejich vstup a výstup, se od titulování programů pojmy \"klient\" a \"server\" v pozdější historii nepřestalo ustupovat.\n\n"}
{"id": "148445", "url": "https://cs.wikipedia.org/wiki?curid=148445", "title": "Slovácko", "text": "Slovácko\n\nSlovácko (též zastarale moravské Slovensko či etnograficky nesprávně moravské Slovácko) je národopisná oblast na jihovýchodě Moravy, jejímž jádrem je Dolnomoravský úval. Geograficky území vymezují na severozápadě Středomoravské Karpaty (vůči oblasti hanáckých nářečí), na severovýchodě úbočí Vizovické vrchoviny (vůči Valašsku), na jihovýchodě Bílé Karpaty a řeka Morava (státní hranice se Slovenskem) a na jihozápadě řeka Dyje (hranice s Rakouskem). Zaujímá rozlohu 2500–3000 km² a má 400–500 tisíc obyvatel (jen orientační údaje, oblast není přesně definována). V raném středověku se zde nacházelo jádro Velkomoravské říše.\n\nSídelní struktura Slovácka je polycentrická, bez jednoho dominantního střediska, nicméně tradičním centrem oblasti je Uherské Hradiště. Zhruba stejné velikosti dosahují města Hodonín a Břeclav, a nelze pominout krajské město Zlín, které leží na slovácko-hanácko-valašském trojmezí. Dalšími většími regionálními centry jsou Kyjov, Uherský Brod, Otrokovice nebo Veselí nad Moravou. Významným střediskem slovácké kultury je také Strážnice.\n\nSlovácko není a prakticky nikdy nebylo administrativně zakotveno; v dobách moravského krajského zřízení bývalo rozděleno mezi Hradišťsko (většina) a Brněnsko (západ), stejným způsobem je dodnes rozděleno mezi arcidiecézi olomouckou a diecézi brněnskou. Návrh správního členění Československa z roku 1920 zaváděl sice uherskohradišťskou župu, která dosti přesně odpovídala Slovácku (zvětšenému o jižní okraj Valašska), nebyl ale nikdy realizován. Reforma z roku 1949 přiřkla většinu území Gottwaldovskému kraji a roku 1960 se celé Slovácko stalo součástí Jihomoravského kraje, rozděleno mezi okresy Hodonín, Uherské Hradiště a části okresů Břeclav a Zlín. Správní reformou z roku 2000 je pak Slovácko zhruba rozpůleno mezi kraje Jihomoravský a Zlínský.\n\nPodkladem pro etnografické vymezení Slovácka, které bylo dokončeno teprve ve 20. století, byly zejména analýzy místně používaného dialektu, který je spjat zejména se slovenštinou a staročeštinou. Čím blíže k hranicím dnešního Slovenska, tím více převažoval v dialektu vliv uherský. Přirozenou vnitřní dialektickou hranici představovala řeka Morava, která je historickou hranicí nárazníkového pásma oddělujícího v oblasti Bílých Karpat Moravu od Uher (tzv. Lucká provincie či \"Zámoraví\"), které mělo v mnoha ohledech velmi odlišný historický vývoj od zbytku Moravy. Obyvatelé Zámoraví byli ještě začátkem 20. století hojně nazýváni jako Zámoravčíci, přičemž jim dialekticky příbuzné lokality se v závislosti zejména na rozložení a přesunem obyvatel panství či na kolonizačním procesu a původu osedlých vyskytovaly i v historicky trvale moravské části Slovácka, tj. na pravém břehu řeky Moravy a dále k vnitrozemí (např. Milotice či Halenkovice). \n\nZa součást Slovácka bývají považovány i oblasti přesahující do příhraniční oblasti dnešního Slovenska (tzv. uherské Slovácko) a historicky k němu patří i některá území nacházející se dnes v Rakousku (germanizované obce jako např. Cáhnov – dnešní Hohenau an der March).\n\nAreál slováckého dialektu se po roce 1945 mírně rozšířil západním směrem, od řeky Dyje do Pavlovských vrchů, když toto území po odsunu Němců dosídlili z velké části Češi z blízkého slováckého okolí.\n\nObyvateli Slovácka jsou moravští Slováci, v částech s převažujícím vlivem Hané pak slovenští Hanáci, eventuálně Zálešáci (oblast se silným valašským vlivem). Jazyková identita obyvatel Slovácka se však postupně vytrácí a od konce 20. století stále více splývá s identitou ostatních Moravanů a Čechů. Jednou z příčin je postupná bohemizace moravských Slováků. Jejich původní řeč i díky vzdělávání ve spisovné češtině a vlivu médií postupně ztrácí původní dialektickou formu a sbližuje se se spisovným jazykem (tak dochází např. k vymizení tzv. obalovaného ł na Ostrožsku). Tento jev je typický zejména pro městské aglomerace Slovácka, které se již jazykově jen málo podobají původnímu slováckému prostředí. Zdejší hovorová mluva patří v Česku mezi nejbližší spisovnému jazyku, stále více se však prosazují prvky češtiny obecné.\n\nSystematickému výzkumu vývoje dialektu na Slovácku se věnuje například Filozofická fakulta Masarykovy univerzity v Brně.\n\nZe Slovácka pocházejí dvě z nejvýznamnějších osobností českých dějin:\n\n\nVýběr dalších osobností (v abecedním pořadí):\n\n\nSlovácko je bohaté na řadu lidových zvyků a tradic, které jsou často charakteristické pro jeho etnografické podregiony. Jde jak o řadu mikroregionálně typických písní a tanců (sedlácké na Horňácku, vrťěná či hošije na Podluží, sedlcké na Uherskobrodsku apod.), tak událostí (hody, fašank, jízda králů, svaté poutě ad.), či o lidovou architekturu (viz Skanzen lidové architektury jihovýchodní Moravy ve Strážnici). Studiem tradic, zvyků a architektury Slovácka se zabývá Národní ústav lidové kultury ve Strážnici.\n\nRovněž hudební projevy vynikají na Slovácku vlastní originalitou a patří k nejtypičtějším formám folklóru na území České republiky. Z hudeckých uskupení či tzv. štrajchů, doložených v řadě obcí Slovácka již v 19. století, se postupně vyvinuly dnešní formy cimbálových muzik či dechovek. Dnes typický cimbál jako hudební nastroj však na Slovácko pronikl až v průběhu 20. století ze sousedního Slovenska a Maďarska.\n\nDosud nejzachovalejší projevy lidového umění si zachoval mikroregion Horňácka, jehož hudecká tradice prokazatelně sahá až do poloviny 19. století a patří i díky jeho zaostalosti a značnému uherskému vlivu mezi nejvýraznější. Teprve až v pozdější době byly v městských aglomeracích Slovácka zakládány folklórní uskupení, které čerpaly z hodnot okolních mikroregionů (Hradišťan, Břeclavan a další). Častým pomocníkem se stala rovněž sběratelská činnost v mikroregionech. Mezi přední sběratele lidových písní na Slovácku patřil například Leoš Janáček, František Bartoš, František Sušil a další.\n\nSilná je na většině území Slovácka i vinařská a ovocnářská tradice. Výroba vína a pálenek na Slovácku prokazatelně probíhá po staletí. Příznivé klimatické podmínky jsou této dlouhé tradici nakloněny. Ve výrobě vína je pak region Slovácka nejproduktivnějším v rámci České republiky. I tato tradice se silně prolíná s lidovou architekturu Slovácka. Vinné sklepy, v některých mikroregionech nazývané \"búdy\", patří k nejčastějším cílům návštěvníků Slovácka. \n\nSlovácko disponuje i částečně specifickou kuchyní, ovlivněnou často kuchyní slovenskou či maďarskou (\"báleše\", \"pagáče ad.).\"\n\nSlovácku, jeho obyvatelům a zvykům věnovalo pozornost řada umělců. K nejvýznamnějším a nejstarším patří malíři Joža Úprka či Antoš Frolka či německý fotograf Erwin Raupp. Později život moravských Slováků mediálně proslavilo i humoristické dílo Zdeňka Galušky, které se ještě za jeho života dočkalo filmového zpracování (Slovácko sa nesúdí)\".\"\n\nSystematické členění Slovácka do etnografických podregionů sice nemá dlouhé tradice (počátky lze najít v polovině 20. století), sběru národopisných poznatků na Slovácku je však na Slovácku věnována pozornost již od druhé poloviny 19. století (práce Františka Bartoše ad.). Rozdělení Slovácka do podoblasti je založeno na odlišnostech typu krajiny, bývalého způsobu života, zemědělství, původu obyvatel, nářečí, lidové hudby, původní lidové architektury apod. Významným prvkem je i tradiční lidový oděv.\n\nHlavní slovácké podregiony jsou tyto (řazeno dle rozlohy):\n\nV současné době některé komerční zdroje uvádí jako součást Slovácka i oblast kolem Mikulova (Pálava). Nejedná se ovšem o tradiční slováckou oblast, nýbrž o území do konce druhé světové války osídlené německy mluvícím obyvatelstvem a v menší míře moravskými Chorvaty. Folklórní nadšenci z řad dosídleného českého obyvatelstva zde později vytvořili novou lidovou kulturu, přičemž často čerpali z folklorního odkazu moravských Chorvatů, v minulosti žijících v Jevišovce, Novém Přerově a Dobrém Poli. Někdy bývá tato oblast nazývána jako Charvatsko, Podpálaví nebo Mikulovsko.\n\nV období počátku okupace Československa nacistickým Německem a vzniku Protektorátu Čechy a Morava vyvíjela skupina aktivistů blízká nacionálně laděnému sdružení Národopisná Morava snahy o připojení Slovácka („Slovenska“) ke Slovenskému státu. „Moravští Slováci z kraje hodonínského, strážnického, kyjovského, hradišťského i uherskobrodského se počítají ke slovenskému národu a vítají vytvoření samostatné suverénní Slovenské republiky, jejíž suverenitu uznávají i nad krajem moravských Slováků,“ znělo v prohlášení Moravsko-slovenské společnosti. Apel byl kladen na údajný dominantní etnický původ obyvatelstva Slovácka.\n\nV roce 1940 napsal premiér Slovenského státu Vojtech Tuka memorandum Adolfu Hitlerovi, že „na hranicích protektorátu žije půl milionu moravských Slováků bez menšinových práv a většina z nich žádá připojení ke Slovensku“. Ke Slovensku se podle memoranda měla připojit oblast s městy Hodonín, Kyjov, Strážnice, Veselí nad Moravou, Uherský Brod, Uherské Hradiště, Otrokovice, Zlín, Hranice, Valašské Meziříčí, Vsetín a Bylnice. Podle druhé mapy připojené k žádosti by hranice vedla po trase Valtice-Poštorná-Chorvatská Nová Ves-Podivín-Šakvice, následně shodně s první mapou až k městu Kroměříž a odtud přes Holešov, Bystřici pod Hostýnem, Teplice nad Bečvou, Spálov, Odry.\n\nŽádný z návrhů se však nedočkal potřebné podpory a oba byly odmítnuty. \n\n\n\n"}
{"id": "148447", "url": "https://cs.wikipedia.org/wiki?curid=148447", "title": "Melampús", "text": "Melampús\n\nMelampús (latinsky \"Melampus\") byl v řecké mytologii proslulý messénský věštec a lékař. Jeho rodiči byli Amytháon z Iólku a jeho manželka Eidomené.\n\nMelampús byl vnukem Kréthea, zakladatele Iólku. Je držitelem několika zajímavých prvenství:\n\nSvé věštecké umění dostal od bohů, ale navíc rozuměl řeči ptáků a jiných tvorů a tu schopnost získal takto: kdysi v mládí zachránil klubko mladých hadů a jejich mrtvé rodiče zbožně pohřbil. Mladá háďata mu prý „uši čistě vylízala“ a od toho okamžiku slyšel to, co jiní neslyší a mnoha věcem porozuměl.\n\nMelampús měl bratra jménem Biás a ten se zamiloval do jejich sestřenice Peró. Její otec Néleus však slíbil dát ji tomu, kdo mu přižene přísně střežené stádo krále Fylaka. Melampús využil svých znalostí a zjistil, že zloděj by získal stádo teprve tehdy, až by si odseděl rok ve vězení. Takže se vydal ke králi Fylakovi, vloudil se do chléva, samozřejmě byl přistižen a žalářován. Do uplynutí trestu zbývala poslední noc, když Melampús slyšel hovor červotočů, že trám nad\njeho hlavou je už tak prožraný, že zítra ráno se zřítí. Melampús vyvolal poplach a donutil krále Fylaka, aby ho nechal přestěhovat do jiné kobky. Stalo se a druhého dne ráno se trám zřítil a zabil člověka.\n\nFylakos byl ohromen a slíbil mu dát svobodu i dobytek, ale musí ještě vyléčit jeho syna Ífikla. Melampús souhlasil, obětoval bohu Apollónovi a poté vyslechl hovor dvou supů, kteří věděli, že příčinou synovy impotence je dávný zážitek z dětství, kdy se hrozně lekl při spatření\notce se zakrváceným nožem. Ten nůž dodnes vězí v blízkém stromě. Když ho vyndají, očistí od krve a rezu a připraví mu z toho lék, bude v pořádku. To se stalo a Ífiklés se uzdravil a brzy se stal otcem syna. Melampús dostal dobytek i sestřenici Peró, kterou dovedl svému vděčnému bratru Biantovi.\n\nDalším jeho věhlasným úspěchem bylo uzdravení dcer krále Proita a jeho manželky Antey či \"Stheneboie\". Dcery zešílely, protože urazily boha Dionýsa nebo dokonce bohyni Héru. Teď šíleně pobíhaly po horách a napadaly pocestné. Melampús nabídl králi Proitovi, že je uzdraví, chtěl ale třetinu jeho království. Jemu se cena zdála vysoká, odmítl.\n\nKdyž se však šílenství šířilo i mezi jiné ženy, v kraji nebylo bezpečno, hynuly ovce i dobytek, ženy dokonce zabíjely své děti, Proitos znovu poslal pro Melampoda a že přijímá podmínky. Ale Melampús už chtěl třetinu pro sebe, druhou pro bratra Bianta. Melampús potom skutečně ženy očistil od šílenství ponořením do posvátné studně. Z Proitových dcer Ifinoé zemřela, ale druhou Lysippu si vzal za ženu Melampús a s třetí dcerou Ifianassou se oženil Biás, jehož Peró nedávno předtím zemřela. K tomu dostali podíl na království - dvě třetiny Melampús a třetinu Biás.\n\n"}
{"id": "148451", "url": "https://cs.wikipedia.org/wiki?curid=148451", "title": "Jedlová", "text": "Jedlová\n\nNázev Jedlová má více sídel:\n\n\na nádraží\n… nebo potok:\n\n… nebo vrcholů:\n\n… a nebo řady ulic v mnoha českých městech.\n\nSlovo Jedlová je součástí názvu:\n"}
{"id": "148457", "url": "https://cs.wikipedia.org/wiki?curid=148457", "title": "Jedlová (České středohoří)", "text": "Jedlová (České středohoří)\n\nJedlová (též \"Jedlovina\" nebo \"Tambuš,\" ) je částečně zaleněné návrší s nadmořskou výškou 530 metrů na severu České republiky ve verneřické části Českého středohoří asi čtyři kilometry jihovýchodně od Děčína.\nNa vrcholu stávala turistická chata, která byla oblíbeným výletním objektem.\n"}
{"id": "148459", "url": "https://cs.wikipedia.org/wiki?curid=148459", "title": "Biás", "text": "Biás\n\nBiás (řecky Βίας, latinsky \"Bias\") byl v řecké mytologii syn Amytháona z Iólku a jeho manželky Eidomené.\n\nByl vnukem Kréthea, zakladatele Iólku. V mýtech je známý především jako bratr proslulého věštce a lékaře Melampoda, který mu pomohl získat jak první manželku Peró, tak i druhou ženu Lysippu, dceru tírynthského krále Proita včetně třetiny království. O tom všem je více v příbězích jeho bratra Melampoda.\n\nBiás se tak stal spoluzakladatelem panství thessalských Amytháonovců v Argu. Z tohoto rodu vzešla řada slavných válečníků, zejména se zúčastnili války „\"sedmi proti Thébám\"“.\n\nJinými nositeli jména Biás byli další tři významní bojovníci v trojské válce, ale ti nejsou z tohoto rodu.\n\n"}
{"id": "148462", "url": "https://cs.wikipedia.org/wiki?curid=148462", "title": "Ludvík Kuba", "text": "Ludvík Kuba\n\nLudvík Kuba (16. dubna 1863 Poděbrady – 30. listopadu 1956 Praha) byl český folklorista, spisovatel, malíř a přítel Lužických Srbů.\n\nNarodil se jako druhé z jedenácti dětí zámečníka Ludvíka Kuby a jeho manželky Anny, roz. Mikšovské. Už od mládí projevoval umělecké sklony a ze sourozenců si nejlépe rozuměl se svým bratrem Karlem, který se později stal uměleckým kovářem. Kromě kreslení měl zálibu i v hudbě, postupně se naučil hrát na housle, klavír, varhany a další hudební nástroje. Od roku 1873 navštěvoval měšťanskou školu v Poděbradech.\n\nV letech 1877 − 1879 studoval na pražské varhanické škole u Františka Zdeňka Skuherského. Další studium absolvoval na učitelském ústavu v Kutné Hoře, kde byl v té době ředitelem Gustav Adolf Lindner. Často zde maloval zákoutí historického města i jeho okolí a svými obrázky přispíval do časopisů. Zároveň se začal zabývat samostudiem slovanských jazyků, což velice dobře zhodnotil při svých etnografických a folkloristických aktivitách. Po ukončení studia v roce 1883 pracoval dva roky jako podučitel a intenzivně pracoval na prvním dílu sbírky \"Slovanstvo ve svých zpěvech\", který vyšel v roce 1884. Ve stejném roce se rozhodl opustit učitelskou dráhu a věnovat se profesi národopisce a literáta. Podnikal časté studijní cesty na Lužici, do Haliče, na Ukrajinu a do Ruska. Nejčastěji však jezdil na Balkán, do Černé Hory na do Bosny a Hercegoviny.\n\nOd roku 1888 si doplňoval malířské vzdělání u Karla Liebschera a na jeho doporučení nastoupil v roce 1891 na pražskou malířskou akademii u Maxe Pirnera. V roce 1893 odjel do Paříže, kde studoval malířství na soukromé Julianově akademii. Roku 1895 se oženil a brzy po svatbě odjeli manželé na roční pobyt do Mostaru, kde chtěl Kuba malovat cyklus Slovanstvo v obrazech. K tomu ale nedošlo, protože se mu zdálo, že pro tento úkol ještě dostatečně neovládá techniku olejomalby.\n\nRozhodl se proto studovat dále malířství, tentokrát v Mnichově, ve škole slovinského malíře Antona Ažbeho. Od roku 1904 žil Kuba ve Vídni a v roce 1910, před návratem do vlasti, podnikl tříměsíční cestu po Itálii, kde navštívil významná umělecká centra, Benátky, Florencii, Řím a Neapol.\n\nOd roku 1911 žil trvale v Praze. Pro určité neshody s uměleckým spolkem Mánes se věnoval především etnografické činnosti, za kterou se mu v průběhu let dostávalo řady uznání a ocenění ve vlasti i v zahraničí. Nadále podnikal studijní cesty a pracoval na dalších dílech své sbírky \"Slovanstvo ve svých zpěvech\".\n\nDo roku 1921 jezdil pravidelně s rodinou do Březnice u Příbrami, odkud pocházela jeho manželka, do domku jejích rodičů. Zde maloval žánrové obrázky z města i blízkého okolí. Podnikal odtud také výjezdy za malířskými náměty do různých koutů jižních Čech.\n\nV roce 1937 se zúčastnil jako člen oficiální delegace výstavy československého umění v Moskvě. Za svůj dlouhý život shromáždil bohatý obrazový materiál a téměř až do konce života pořádal také výstavy svých malířských děl.\n\nNa studijní cestě do Paříže v roce 1893 potkal krajanku Olgu Joujovou (1870–??) která se 7. října 1895 stala v Českých Budějovicích jeho ženou. Manželé Kubovi měli jediného syna Ludvíka (1904–1996).\n\nZemřel v Praze 30. listopadu 1956 ve věku 93 let. Urna s jeho popelem byla v držení jeho jediného syna Ludvíka Maria Kuby a v roce 1992 byla uložena v urnovém háji v Kluku (Poděbrady).\n\nKuba studoval slovanské národy, aby poznal jejich hudbu, hudební nástroje a zvyky. Představil je umělecky i obsahově na plátně i ve svých knihách, čímž je zdokumentoval pro další generace. Rozsáhlá sbírka hudebnin Slovanstvo ve svých zpěvech (v 16 jazycích) svědčí o jeho dlouholeté etnografické tvorbě. Podobnou dokumentaci vytvořil v dalších pěti knihách \"Čtení o Lužici, Čtení o Starém Srbsku, Čtení o Makedonii, Čtení o Dalmácii, Čtení o Bosně a Hercegovině\".\n\nNa svých cestách po Evropě sledoval a zaznamenával všední den obyvatel a naslouchal jim. To ztvárnil v knihách \"Cesty za slovanskou písní, Zaschlá paleta\" a \"Křižem kražem slovanským světem\". Velká část zvyků a obyčejů, které zaznamenal, je dnes již pohřbena v propadlišti dějin.\n\nKuba navštívil Lužické Srby poprvé v roce 1886 a potom ještě třikrát v letech 1903, 1922 a 1923. Při svých cestách také vytvořil mnoho maleb lužickosrbských osobností, které dnes tvoří základ lužickosrbské galerie.\n\nZ výstavy jeho malířských děl z těchto cest, uspořádané v roce 1924 v Praze, zakoupilo ministerstvo školství 56 obrazů, což znamenalo pro umělce určitou finanční satisfakci a možnost pokračovat ve své práci.\n\nVěnoval se též publikační činnosti, články a fejetony zveřejňoval v časopisech \"Květy\", \"Osvěta\", \"Lumír\", \"Národní listy\", \"Zlatá Praha\" a další.\n\nKromě studia slovanských národů se věnoval Ludvík Kuba také důkladnému studiu východní filosofie a umění. Osvojil si čínštinu a i když v Číně nikdy nebyl, shromáždil prostřednictvím svých přátel hodnotnou sbírku čínského a japonského umění, jejíž část je uložena v Náprstkově muzeu.\n\nLudvík Kuba je označován jako umělec dvou století. Ve své malířské tvorbě byl ovlivněn impresionismem a secesí.\n\n\n\n\nLudvík Kuba získal ve slovanských zemích velké uznání. Byl jmenován čestným občanem několika měst doma i v zahraničí. V roce 1923 získal srbský Řád svatého Sávy. V roce 1930 mu byl udělen bulharský řád III. stupně a v roce 1931 bulharská Serafova cena. V roce 1935 se stal členem jihoslovanské akademie v Záhřebu a roku 1945 mu čestné občanství udělila národní a kulturní organizace Domowina.\n\nDalší ocenění:\n\nJméno Ludvíka Kuby nesou ulice v několika městech, galerie v Poděbradech, v Březnici a také sady v Poděbradech.\n\n"}
{"id": "148479", "url": "https://cs.wikipedia.org/wiki?curid=148479", "title": "Géraud Duroc", "text": "Géraud Duroc\n\nGéraud Christophe Michel Duroc, vévoda de Frioul (původně Géraud Christophe de Michel, chevalier du Roc; 25. října 1772 v Pont-à-Mousson – 23. května 1813, padl v Markersdorfu u Zhořelce – Německo) byl francouzský generál a diplomat, od r. 1804 \"Grand Maréchal du Palais\" (tedy vrchní dvorní maršálek – neplést si tento úřad s vojenskou hodností maršála). Dále působil jako Napoleonův pobočník a byl známý jako jeden z jeho nejbližších a nejvěrnějších přátel.\n\nDuroc byl synem důstojníka a pocházel ze staré šlechtické rodiny. Byl vychováván ve armádních zařízeních svého rodného města a poté navštěvoval dělostřeleckou školu v Chalons. Po výbuchu revoluce emigroval do Německa, ale brzy se vrátil zpět do Francie. Byl v roce 1793 jmenován poručíkem 4. pluku a rychle postupoval. Roku 1796 se stal jako kapitán. Pobočníkem Napoleona Bonaparte u italské armády a během italského tažení se vyznamenal v letech 1796 a 1797 na Soči, u Brenty a Gradišky. Při přechodu Soči v březnu roku 1797, byl těžce raněn a poté byl povýšen na velitele praporu. Vynikl během egyptského tažení, zejména u Salehieh a při útoku na Jaffu následně byl opět těžce raněn v pozemní bitvě u Abukiru. Po návratu do Francie byl povýšen na brigádního generála a stal je jedním z hlavních opor Napoleona Bonaparte při státním převratu 18. brumaire. Po Marengu cestoval s diplomatickým posláním do Vídně, Petrohradu, Stockholmu a Kodaně a nezištně hájil zájmy prvního konsula. Ten jej roku 1803 povýšil na divizního generála. \n\nPo korunovaci Napoleona byl jmenován vrchním maršálkem paláce. Jako \"Gouveurneur du Palais imperial, Officer de la Maison de l'Empereur, Grand Marechal du Palais\" byl zodpovědný za osobní bezpečnost Napoleonovu, jak ve Francii, tak na polních taženích a staral se o veškerý běh císařské domácnosti. Roku 1805 u Slavkova během Oudinotovy rekonvalescence velel granátnické divizi. Po bitvě u Jeny a Auerstedtu roku 1806 uzavřel mír se Saskem a roku 1807 po bitvě u Frýdlantu příměří, které předcházelo Tylžskému míru, po kterém byl jmenován vévodou Friaulským (1808). Duroc se podílel na dohodách ve Fontainebleau a v Bayonne (1807–1808), které byly předehrou k francouzské vojenské intervenci ve Španělsku. V bitvě u Aspern velel dělostřelectvu na ostrově Lobau, domluvil před bitvou u Znojma příměří, doprovázel roku 1812 císaře, při jeho odjezdu od armády v Rusku do Francie a vedl zde reorganizaci gardy. Roku 1813 byl jmenován senátorem. V závěru vítězné bitvy u Budyšína utrpěl v Napoleonově doprovodu zranění, které tehdejšími medicínskými prostředky nebylo zvládnutelné (dělová koule mu roztrhala podbřišek) a on zemřel na blízkém statku 23. května 1813 v Napoleonově náručí. Napoleon koupil usedlost a zřídil tam Durocův památník. Také zařídil převoz jeho ostatků do pařížské Invalidovny, což se však uskutečnilo až roku 1847. Duroc byl nejbližším důvěrníkem Napoleonovým a téměř stále jeho pravou rukou. Jeho čistý charakter, vstřícnost, ochota a věrnost byly známy a též samotným císařem oceňovány a opláceny naprostou důvěrou. Jako jeden z mála měl i vliv na Napoleonova rozhodnutí. Smrtí Duroca byl Napoleon hluboce zarmoucen. Jak mnoho si cenil svého věrného generála se ukázalo mnoho let později, když na Svaté Heleně odkázal jeho dceři 100 000 franků. Durocovým nástupcem ve funkci vrchního maršálka paláce se stal generál Henri-Gratien Bertrand. Napoleon napsal o Durocovi na Svaté Heleně následující řádky: „\"Službu vykonával přesně a pravidelně. Jeho den začínal, až tehdy, když můj se zcela uzavřel, skončil a já odpočíval. Duroc byl ryzí a mravný, zcela bez nároků něco dostávat, ale zato extrémně velkorysý v dávání\"„.\n"}
{"id": "148485", "url": "https://cs.wikipedia.org/wiki?curid=148485", "title": "Hnutí nezávislých za harmonický rozvoj obcí a měst", "text": "Hnutí nezávislých za harmonický rozvoj obcí a měst\n\nHnutí nezávislých za harmonický rozvoj obcí a měst (HNHRM) je politické hnutí, vzniklé původně jako regionální uskupení v severních Čechách - zejména na Šluknovsku. Iniciátorem vzniku strany byl bývalý předseda oblastního sdružení ODS Šluknovsko Vladimír Bartoň, který byl nespokojený s tím, jak místní ODS zastupovala zájmy občanů. Registrována ministerstvem vnitra byla strana 5. srpna 1998. V čele hnutí stojí nyní jako jeho předseda Vladimír Bartoň z Varnsdorfu, kde má hnutí své oficiální sídlo.\n\nNa její kandidátní listině byl v roce 2002 zvolen do Senátu ve volebním obvodě Děčín starosta Jiřetína pod Jedlovou Josef Zoser. Ten byl 16. prosince 2004 zvolen předsedou senátorského klubu SNK a je v současnosti členem nejvyššího orgánu hnutí, který tvoří Řídící rada.\nV roce 2006 strana vyslala do senátních voleb jednoho kandidáta - starostu Chodova Josefa Horu, který zároveň působí jako místopředseda hnutí. Tento kandidát vypadl v prvním kole senátních voleb v obvodě Sokolov, když skončil třetí s 18% hlasů.\n\nHnutí v komunálních volbách 2006 získalo 0,12% (125 657) hlasů a 0,15% ze všech zvolených zastupitelů, což představuje v přepočtu na mandáty 57 mandátů v obcích Ústeckého kraje, 16 mandátů v obcích Karlovarského kraje, 10 mandátů v Jihočeském a 8 v Libereckém kraji. Nejsilnější je hnutí v okresech Teplice, Děčín a Litoměřice.\n\nVýznamných úspěchů dosáhlo hnutí například v Jiřetíně pod Jedlovou na Děčínsku s 580 obyvateli (3 ze 7 volených mandátů, v Chodově (okres Sokolov), kde získalo 9 z 21 mandátů, nebo ve Volarech (4 z 15 mandátů) a je výrazně zastoupeno v zastupitelstvu města Bílina na Teplicku, kde obsadilo 7 z 30 mandátů.\n\n\n"}
{"id": "148488", "url": "https://cs.wikipedia.org/wiki?curid=148488", "title": "Eudora", "text": "Eudora\n\nEudora je e-mailový klient pro Microsoft Windows a Macintosh vyvíjený společností Qualcomm. Původně jej vyvinul Steve Dorner v roce 1988 během svých studií. V roce 1991 jej získala právě společnost Qualcomm. Eudora podporuje řadu protokolů jako POP3, IMAP či SMTP.\n\n11. října 2006 společnost Qualcomm oznámila, že budoucí verze Eudory budou založeny na Mozille tj. na stejné platformě, jako Mozilla Thunderbird. Nový produkt bude open source a jeho kódové označení je „Penelope“. Jeho první betaverze vyšla 31. srpna 2007.\n\n\n"}
{"id": "148491", "url": "https://cs.wikipedia.org/wiki?curid=148491", "title": "Graphics Device Interface", "text": "Graphics Device Interface\n\nGraphics Device Interface (zkráceně GDI či někdy nazýváno jako Graphical Device Interface) je spolu s kernelem a uživatelským rozhraním jednou ze tří hlavních součástí operačního systému Microsoft Windows. Graphics Device Interface slouží k reprezentaci grafických objektů a jejich transformací do výstupních zařízení jako jsou monitory či tiskárny. Ve Windows XP je k dispozici vylepšená verze GDI, GDI+.\n\nGDI má na starosti úlohy jako je kreslení čar a křivek, rendrování fontů a zacházení s barevnými paletami. Není přímo zodpovědný za vykreslování oken, menu, atd. - to je vyhrazeno pro uživatelský subsystém, který se nachází v knihovně user32.dll a je na GDI postavený. GDI je podobný QuickDraw od Apple.\nPravděpodobně nejvýznamnější vlastností GDI, kromě metody přímého přístupu k hardware, je vlastnost Scaling a čerpání z cílového zařízení. S použitím GDI je velmi snadné kreslit a tisknout na více zařízeních, jakými jsou například obrazovka a tiskárna, a na každém, z těchto zařízení můžeme očekávat správnou reprodukci. Tato vlastnost je centrem celého WYSIWYGu, aplikací pro Microsoft Windows.\nGDI využívají jednoduché hry, jako například FreeCell a miny, které nepotřebují rychlé vykreslování. GDI není schopno důkladně animovat a postrádá 3D vykreslování. Moderní hry používají DirectX nebo OpenGL, které umožňují programátorům lepší přístup k hardwarovým vlastnostem.\n\nWinprinter je tiskový procesor, který používá software ke zpracování tisku namísto toho, aby ho zpracovávala tiskárna. Pracuje tak, že rendruje obrázky do bitmap na uživatelově počítači a pak je posílá do tiskárny.\n\nTo umožňuje výrobcům tiskáren vyrábět i levnější tiskárny, protože o složení celé stránky se postará software počítače a ne hardware tiskárny. Obvykle však tyto tiskárny nepodporují PostScript a používají ovladače, založené na Unidrv. Winprinter používá GDI k přípravě výstupu, z toho důvodu se jim také často říká GDI tiskárny. Levnější modely laserových tiskáren jsou GDI zařízení. Většina výrobců nabízí i flexibilnější modely, které mají přidanou PCL kompatibilitu, PostScript, nebo obojí. Většinou je jen velmi málo modelů, které jsou „GDI-only“.\n\n\"Device context\" (DC) je používán k definování atributů textu a obrázků, které jsou zobrazovány na obrazovce nebo tisknuty tiskárnou. Aktuální kontext udržuje GDI. DC, které nastavuje strukturu, je získáno před výstupem a je zapisován a uvolňován po částech, tak jak byly zapsány.\n\nDC, jako většina GDI objektů, je nepropustný, nepřistupuje k datům přímo, můžeme je předat funkcím, které tato data zpracují, buď ke kreslení něčeho, ke zjištění informace o něčem, nebo ke změně objektu nějakým způsobem.\n\nS příchodem Windows XP, bylo GDI kritizováno a tak se v C++ založil nový subsystém GDI+. GDI+ má vylepšené 2D grafické prostředí, dále funkce jako 2D Anti-aliasing, koordinaci pomocí plovoucí čárky, alpha blending, gradiální stínování, komplexnější správa, podporu moderních grafických formátů jako JPEG a PNG (které v předchozí verzi GDI viditelně chyběly) a hlavně podporu pro skládání afinní transformace v 2D zobrazení. Užití těchto rysů je viditelné v uživatelském rozhraní Windows XP a jejich přítomnost v základní grafické vrstvě Windows XP velmi zjednodušilo implementaci vektorové grafiky (například Flash nebo SVG). Dynamická knihovna GDI+ je dodávána s spolu aplikacemi a dá se použít pod staršími verzemi Windows. GDI+ je podobné (účelem a strukturou) Apple Quartz 2D, nebo cairo.\n\nV září roku 2004 bylo zjištěno, že GDI+ a další API grafické rozhraní nebyly chráněné před zneužitím, souviselo to s vadou v JPEG knihovně. Tato vada umožňovala případnému narušiteli spustit kód na každém systému, který zobrazil jejich JPEG obrázky nástrojem, který používal dekodér v GDI+.\n\nPočínaje Windows Vista, všechny aplikace pro Windows včetně GDI a GDI+ aplikací běží v nově vytvořeném enginu a nejsou hardwarově akcelerovány. Nicméně, díky povaze složení plochy (vnitřní řízení pohybu bitmap, průhlednosti a anti-aliasingu GDI+ jsou ovládány DWM jádrem), jsou operace jako pohyby a zvětšování oken mohou být rychlejší a mají lepší odezvu, protože podklad oken nemusí být přerendrováván.\n\n\n"}
{"id": "148499", "url": "https://cs.wikipedia.org/wiki?curid=148499", "title": "Queen Mary 2", "text": "Queen Mary 2\n\nQueen Mary 2 je luxusní osobní dopravní loď provozovaná společností Cunard Line a pojmenovaná po Marii z Tecku. Byla největší osobní lodí na světě, je už ale překonána čtveřicí lodí Oasis of the Seas, Allure of the Seas, Harmony of the Seas a Symphony of the Seas, které mají větší parametry a dokáží pojmout více než dvojnásobek pasažérů. Zde uvedená čtveřice lodí, větších než Queen Mary 2, je ale počítána do kategorie výletních, zábavních, lodí, a není odborníky považována za plnohodnotné zaoceánské osobní lodě pro běžnou dopravu, hlavně přes severní Atlantik jako nejnebezpečnější oceán, za jakýchkoliv podmínek. Queen Mary 2 naproti tomu takovou lodí je.\n\nRoku 1998 vznikl plán na výstavbu největší a nejmodernější dopravní lodě na světě, která měla nahradit loď Queen Elizabeth 2. Práce na lodi trvaly až do roku 2004, kdy byly ale dokončovací práce poznamenány tragédií, při níž zemřelo patnáct lidí.\n\nNa lodi je 37 výtahů, 5000 schodů, 1310 kajut pro cestující, 2000 koupelen (dodaných českou firmou), 955 balkonů, 500 km potrubí, 80 tisíc svítidel, 3000 telefonů, 8000 hasicích přístrojů, 5 velkých bazénů, malá nemocnice, 14 barů, divadlo, muzeum, planetárium a knihovna. O denní spotřebu 1100 tun sladké vody se starají tři úpravny. Lodi velí kapitán Ronald Warwick, jehož otec byl kapitánem předchůdkyně Queen Mary. Nejdražší lístek při první plavbě vyšel na 1,5 mil. Kč. \n\nPohon lodi je čtyřmi dieselovými motory, a jako doplňkový pohon jsou instalovány i dvě spalovací turbiny. \"Dieselelektrické motory\", jaké jsou uvedeny zde v \"technických datech\", neexistují. Existuje přenos výkonu z dieselových motorů, namísto hřídelem, elektřinou. S tím, že dieselovy motory pomocí generátorů vyrábějí elektrický proud, a u lodních šroubů jsou elektromotory, které pak pomocí tohoto proudu šrouby bezprostředně pohánějí. Je to běžný princip, používaný na příklad u dieselových lokomotiv. Z oceánských lodí měla tento princip pohonu poprvé francouzská Normandie z roku 1935. U Queen Mary 2 jsou lodní šrouby instalovány v natáčivých gondolách pod trupem lodi, v tak zvaných azipodech, což je umožněno právě elektrickým přenosem výkonu a absencí hřídelů od motorů ke šroubům. Toto uspořádání umožňuje lodi otočit se na místě, pro změnu směru loď nepotřebuje dopřednou rychlost. Z tohoto důvodu loď také nepotřebuje, a tudíž ani nemá, tradiční kormidlo na zádi. \n\nLoď, která dokáže pojmout 2620 cestujících a 1253 členů posádky a která stála 460 milionů britských liber, překypuje luxusem. Cestující mají k dispozici pět bazénů, knihovnu s 8500 svazky, běžeckou trať či vinný sklípek s 343 druhy vína. K dispozici je několik druhů kajut, ty nejdražší stojí na týden až 1,6 miliónu korun.\n\n"}
{"id": "148508", "url": "https://cs.wikipedia.org/wiki?curid=148508", "title": "Veltrusy", "text": "Veltrusy\n\nVeltrusy jsou město ve Středočeském kraji, v okrese Mělník. Leží na pravém břehu Vltavy přibližně 25 km severně od Prahy, asi 15 km jihozápadně od Mělníka a 4 km severovýchodně od města Kralupy nad Vltavou. Žije zde obyvatel. Dominantou Veltrus je barokní zámek s rozlehlým parkem.\n\nVe Veltrusích je škola a školka, praktický lékař, stomatolog, lékárna. V obci jsou činné sportovní a kulturní spolky. V červenci a srpnu v parku fungovalo letní kino.\n\nPrvní spolehlivá informace o Veltrusích je z roku 1226, jde o privilegium Přemysla Otakara I., určené klášteru v Doksanech. Do roku 1410 náležela ves církvi, později se majitelé střídali. Od 17. století patří zdejší pozemky včetně veltruského zámku rodu Chotků, kteří je vlastnili až do roku 1945.\n\nV roce 1899 byly Veltrusy povýšeny na městys, od roku 1926 byly už Veltrusy městem, ale o toto privilegium později přišly. Definitivně byly Veltrusy povýšeny na město v roce 1994.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Veltrusy \"(přísl. Miřejovice, 2400 obyvatel)\" byly v roce 1932 evidovány tyto živnosti a obchody:\n\nVýznamné dílo vrcholného baroka z první poloviny 18. století, jehož autorem je architekt Giovanni Battista Alliprandi. Zámek (původně pouhý letohrádek, později významně rozšířený) tvoří oválné jádro, k němuž radiálně přiléhají nižší křídla, uspořádaná do tvaru písmene X. Na severní straně k němu přiléhá čestný dvůr, který uzavírají alegorické sochy dvanácti měsíců a čtyř ročních období. Zámek obklopuje rozsáhlý romantický park.\n\nAž do roku 1945 byl zámek nepřetržitě v majetku Chotků z Chotkova a Vojnína. V zámeckých a parkových prostorách se uskutečnil v roce 1754 první vzorkový veletrh na světě za účasti panovnice Marie Terezie a Františka Štěpána Lotrinského.\n\nV roce 2002 byl zámecký areál ve Veltrusích silně poničen povodní. Do roku 2015 byl kompletně rekonstruován. V okolí zámku byla vyhlášena přírodní památka Veltrusy s výskytem páchníka hnědého a roháče obecného. Pro návštěvníky jsou připraveny prohlídky historických skleníků (duben–září), cyklotrasa s průvodcem (červenec–srpen) a zámecká expozice \"Jak se opravují památky\".\n\nDopravní síť\n\nVeřejná doprava 2012\n\n\n"}
{"id": "148510", "url": "https://cs.wikipedia.org/wiki?curid=148510", "title": "Rybí přechod", "text": "Rybí přechod\n\nRybí přechod je umělá stavba na vodním toku, která má za úkol zajistit rybám jejich přirozený pohyb při migraci. Přechody se staví jako součást jiných vodních děl na toku (jezy, malé vodní elektrárny, plavební komory), které by samy o sobě tok přehradily bez možnosti průchodu ryb. Hlavním důvodem výstavby přechodů je zachování života v řekách a jeho co možná největší diverzita.\n\nJako základní požadavek pro návrh přechodu je nutno znát skladbu ryb, které žijí v konkrétní řece. Musíme také znát zákonitosti jejich migrací a nároky na průchodnost toku. Návrh se proto přizpůsobuje hydrologickým podmínkám, které jednotlivé ryby potřebují (výška hladiny, rychlost proudění, sklon).\n\nRozdíl hladin představuje překážku. Aby ji ryba, která plave proti proudu, v pořádku překonala, je nutno ji k přechodu nasměrovat. K tomu se používá tzv. vábicí proud, který z přechodu vytéká. Aby ho ryba postřehla a plula v něm co nejdříve, je potřeba, aby do dolní vody pronikal co nejdál. Hladina vody v přechodu musí celoročně dosahovat určitou minimální výšku, kterou ryby potřebují. Výstup z přechodu do horní vody nesmí být nijak blokován (např. česlemi či mřížemi), aby ryby nebyly dezorientovány a mohly pokračovat v cestě.\n\nPo roce 1990 se začaly rybí přechody budovat i v Česku, při rekonstrukcích a modernizacích stávajících jezů je to již pravidlem. Na velkých českých řekách bylo postaveno přes 2000 jezů a hrází, rybí přechod je součástí jen zhruba 50 z nich.\n"}
{"id": "148515", "url": "https://cs.wikipedia.org/wiki?curid=148515", "title": "Frézka", "text": "Frézka\n\nFrézka je obráběcí stroj určený k obrábění, které se nazývá frézování. Pomocí frézky se obrábí rovinné, tvarové a při použití zvláštního příslušenství i rotační plochy a závity. Hlavním rotačním nástrojem, který používá frézka je fréza, jedná se obvykle o nástroj rotačně souměrného tvaru s více břity. Obráběná součást (hmotné těleso) se nazývá obrobek, ten pak obvykle nevykonává žádný rotační pohyb (za účelem ubírání třísky, z hlediska další osy přísuvu ano). Jeho pohyb bývá nerotační a bývá prováděn prostřednictvím mechanického posuvu, který může být prováděn ručně nebo strojně. Strojní pohyb resp. posuv obrobku pak může probíhat hned v několika rovinách současně. Strojní posuv může být předem programován a může být řízen počítačem.\n\n\n\nJe jedním z druhů ručního elektrického nářadí. Používá se k opracování dřeva nebo plastů, popřípadě různých druhů deskových materiálů.\n\n\n"}
{"id": "148517", "url": "https://cs.wikipedia.org/wiki?curid=148517", "title": "Kostel svatého Vojtěcha (Libeň)", "text": "Kostel svatého Vojtěcha (Libeň)\n\nKostel sv. Vojtěcha v Praze 8-Libni je dřevěná secesní sakrální stavba z let 1904 až 1905 od architekta Emila Králíčka, který pracoval v projekční kanceláři stavitele Matěje Blechy. V současnosti slouží římskokatolické církvi, je kostelem farním (Římskokatolická farnost u kostela sv. Vojtěcha Praha-Libeň – IV. pražský vikariát). Kostel stojí v těsném sousedství Libeňské sokolovny v ulici U Meteoru.\n"}
{"id": "148519", "url": "https://cs.wikipedia.org/wiki?curid=148519", "title": "Konstantin Eduardovič Ciolkovskij", "text": "Konstantin Eduardovič Ciolkovskij\n\nKonstantin Eduardovič Ciolkovskij (; , Iževskoje – 19. září 1935, Kaluga) byl ruský a sovětský vědec, průkopník teorie raketových letů. Je považován za zakladatele soudobé kosmonautiky.\n\nJe po něm pojmenován kráter Ciolkovskij na odvrácené straně Měsíce, planetka (1590) Tsiolkovskaja a Ciolkovského rovnice.\n\nNarodil se ve středostavovské rodině ve městě Iževskoje v evropské části Ruska. Jeho otcem byl polský šlechtic Edward Ciołkowski odvlečený do Ruska jako politický vězeň, jeho matka Marie Jumaševa byla vzdělaná Ruska s tatarskými kořeny. Především ona naučila Konstantina čtení, psaní i základům aritmetiky. V devíti letech onemocněl spálou, na jejíž následky prakticky ohluchl. Kvůli tomu měl problém navštěvovat běžné školy a byl vzděláván především matkou a soukromými učiteli. Tuto dobu považoval později za nejhorší v životě – hluchota jej prakticky vyloučila z dětských her. V roce 1869 nastoupil na gymnázium, které studoval s nevalnými výsledky. V roce 1870 zemřela jeho matka a jeho školní výsledky se dále zhoršily. V roce 1871 byl vyloučen z gymnázia s návrhem na přestup do technického učiliště. V té době se ale již projevilo jeho nadání pro vědu a techniku. Jeho otec jej proto poslal studovat do Moskvy.\n\nV Moskvě navštěvoval knihovny, studoval přírodní vědy, ale i klasickou literaturu. Otec jej ale nebyl schopen příliš finančně podporovat, takže vedl poměrně nuzný život. V Moskvě se také seznámil s N. F. Fjodorovem a jeho filozofií kosmismu. Tím byl podle mnoha Ciolkovského životopisců probuzen jeho zájem o kosmické lety.\n\nV roce 1876 už jej nebyl otec schopen podporovat ve studiu v Moskvě ani částečně, a proto se Ciolkovskij vrátil do Vjatky. V roce 1879 pak složil učitelské zkoušky. V roce 1887 Ciolkovský vypracoval projekt vzducholodi kovové konstrukce. O několik let později vytvořil projekt jednokřídlého letadla (patnáct let později se taková letadla stala samozřejmostí). V roce 1897 postavil první ruský aerodynamický tunel a určil metodiku měření. V roce 1900 vydal studii na téma odporu prostředí. V roce 1903 vydal na světě první vědeckou práci týkající astronautiky a konkrétně teorii letu rakety (vytvořil také vzorec popisující závislost mezi rychlostí rakety, její hmotností a rychlostí spalin – tzv. Ciolkovského rovnice).\n\nV roce 1919 byl Ciolkovskij krátce zatčen čekisty a dva týdny prožil v Lubjance. Na zásah samotného V. I. Lenina byl však propuštěn a byla mu přiznána doživotní penze.\n\nV roce 1929 Ciolkovskij vytvořil teorii pohybu vícestupňových raket v zemském gravitačním poli. Projektoval také raketová paliva.\n\nPřesto, že Ciolkovskij není jako spisovatel příliš znám, během svého života publikoval řadu povídek, ilustrujících jeho myšlenky. Jeho práce \"Svobodný prostor\", kterou napsal v roce 1883, byla čisté fantastice asi nejblíže.\n\n\n"}
{"id": "148521", "url": "https://cs.wikipedia.org/wiki?curid=148521", "title": "Frézování", "text": "Frézování\n\nFrézování kovů je strojní třískové obrábění kovů vícebřitým nástrojem. Hlavní pohyb (rotační) koná nástroj a vedlejší pohyb (přísuv, posuv) obrobek. Klasicky probíhá ve třech osách, ve více než třech osách pracují více-osá obráběcí centra. Frézovací stroj se nazývá frézka, frézovací nástroj fréza.\nFrézování se dělí na sousledné, kdy se nástroj otáčí ve směru pohybu stolu s obrobkem a nesousledné, kdy je tomu opačně. Dnes se na moderních CNC strojích používá téměř výhradně sousledné frézování, protože přináší delší trvanlivost nástroje. Naopak u starších strojů, u kterých se nepoužívají kuličkové šrouby k ovládání posuvů, se musí vždy použít posuv nesousledný.\n\nJako ve všech odvětvích, tak i v oblasti třískového obrábění neustále dochází k inovacím, a to jak z hlediska hardware (stroje a nástroje), tak v oblasti software (CAM systémy), a pro zvyšování produktivity a tím schopnosti konkurovat je zapotřebí tento vývoj sledovat.\n\nJednou z největších inovací v poslední době je tzv. Adaptivní obrábění. Jedná se o výpočet dráhy takovým způsobem, aby bylo dosaženo maximálně možného zatížení nástroje a nástroj přitom nebyl nikdy přetížen. Tato dráha je vypočítána speciálním výpočtem, který již není možné dosáhnout běžným způsobem. Navíc tato technologie nabízí i použití \"Redukce kroku\", čímž je optimalizována výsledná drsnost povrchu.\n\nAdaptivní obrábění zajistí odebrání co nejvíce materiálu v co nejkratším čase při zajištění maximální bezpečnosti obráběcího procesu, a to vše s optimalizací drsnosti výsledného povrchu připraveného pro dokončovací způsoby obrábění.\n\nTato změna zůstává na dlouhou dobu nejvýznamnějším přínosem pro zvýšení produktivity a bezpečnosti třískového obrábění, konkrétně frézování.\n\nFrézování se užívalo dříve než soustružení. První použitelné stroje na frézování byly zkonstruovány začátkem 18. století. Současnou podoby získaly až koncem 19. století.\n\nPři frézování válcovou frézou řeže fréza zuby po obvodě, při čelním frézování řeže současně zuby po obvodě a na čele.\n\n"}
{"id": "148526", "url": "https://cs.wikipedia.org/wiki?curid=148526", "title": "Biatlon na Zimních olympijských hrách 1972", "text": "Biatlon na Zimních olympijských hrách 1972\n\nVýsledky biatlonu na XI. olympijských hrách v Sapporu 1972.\n"}
{"id": "148528", "url": "https://cs.wikipedia.org/wiki?curid=148528", "title": "Iljušin Il-2", "text": "Iljušin Il-2\n\nIljušin Il-2 „Šturmovik“ () byl bitevním letadlem používaným zejména Sovětským svazem během druhé světové války. Byl jedním z nejmasověji vyráběných letadel; celkem bylo vyrobeno 36 183 strojů všech verzí.\n\nLetadlo Il-2 vzniklo na základě požadavků sovětských vzdušných sil na letadlo pro spolupráci s pozemními silami. Vývoj tohoto typu začal v druhé polovině 30. let 20. století z iniciativy konstruktéra Sergeje V. Iljušina.\nPrvní prototyp, interně označený CKB-55 (armádní označení BŠ-2), vzlétl 2. října 1939. Unikátní na tuto dobu bylo pancéřování, které začínalo pancéřovým kuželem vrtule a končilo až za sedadlem pilota, kde se nacházel střelec kulometu ŠKAS ráže 7,62 mm. Křídla byla celokovová a jen zadní část trupu tvořilo dřevo. Stroj poháněl motor Mikulin AM-35 o výkonu 993 kW. Přestože měl solidní letové vlastnosti, byl stroj armádou kritizován pro malou rychlost a slabou ofenzívní výzbroj, kterou tvořily čtyři kulomety ŠKAS ráže 7,62 mm v křídle. Státní komisi, která letoun v létě 1940 přejímala, vadila poměrně nízká výkonnost motoru, nízký dolet a slabá výzbroj. Iljušin urychleně zpracoval všechny požadavky komise a 12. října 1940 vlétl nový prototyp CKB-57, který odpovídal všem novým požadavkům. V přídi byl nový dvanáctiválec AM-38 o výkonu 1600 k, výzbroj se změnila na dva pevné kanóny ŠVAK ráže 20 mm a dva pevné kulomety ŠKAS ráže 7,62 mm. Horší záležitostí byla otázka doletu. Nakonec došlo ke kompromisu: vojenské letectvo se zřeklo možnosti aktivní obrany dozadu, a tak se letoun stal jednomístným, přičemž došlo ke zvětšení zásoby paliva z původních 315 na 470 kg.\nPrvní stroje se dostaly k jednotkám už před napadením SSSR, v květnu 1941. Za jediný měsíc, který zbýval Sovětskému svazu do začátku války, nemohlo proběhnout řádné přeškolení pilotů, což mělo zpočátku, společně s absencí stíhací ochrany v první fázi bojů za následek katastrofální ztráty v soubojích se stíhači Luftwaffe. Nevelká bojová skupina, která létala na šturmovicích ve středním úseku fronty, však získala první bojové úspěchy. Il-2 snesly prudkou palbu zbraní menších ráží, spolehlivě dolétly na mateřské základny i se značným poškozením a nevyžadovaly ani náročnou údržbu, ani upravené rozjezdové plochy. Na přelomu let 1941–1942 byly letecké továrny evakuovány na východ, přičemž v nových podmínkách docházelo k zjednodušení technologické náročnosti letounů Il-2. Z bojových zkušeností však bylo zřejmé, že bude znovu nutné zasáhnout do konstrukce a vytvořit místo pro zadního střelce. Navíc kvůli narůstajícímu nedostatku hliníku se začal trup a později i křídla vyrábět ze dřeva. To však mělo za následek zvýšení hmotnosti a z toho pramenící pokles výkonů. Potřeba aktivní obrany však byla natolik naléhavá, že ještě před zavedením modernizovaného Il-2m2 do výroby bylo velké množství jednomístných Il-2 v polních podmínkách upraveno tak, aby mohly nést i střelce z velkorážního kulometu. Prototyp verze Il-2m2 prošel státními zkouškami v červenci 1942, ve třetím čtvrtletí téhož roku již byly tyto stroje dodávány k bojovým jednotkám.\nObranu zadní polosféry zajišťoval střelec-radista-pozorovatel, který ovládal pohyblivý kulomet UBT ráže 12,7 mm. Jeho postavení nebylo v prvním období zavedení dvoumístných Il-2 typ 3 záviděníhodné, jeho kabina nebyla pancéřována, tudíž střelci měli 7× vyšší ztráty než piloti a teprve v průběhu dalšího vývoje se střelcům dostalo improvizované ochrany. Protože tím vzrostla hmotnost letounu, muselo dojít k experimentům ve výzbroji, která byla modernizována na lehčí modernější modely. Bitevníky Il-2 byly od počátku roku 1943 vybaveny motory AM-38F s výkonem 1750 k. Jejich standardní výzbrojí byly 2 kanóny ráže 20 nebo 23 mm, 2 kulomety ráže 7,62 mm, 8 neřízených reaktivních střel ráže 82 mm nebo až 600 kg bomb; jako ochrana před stíhači nepřítele jeden kulomet Berezin UBK ráže 12,7 mm. Od května roku 1943 byly některé šturmoviky vyzbrojeny dvěma protitankovými automatickými kanóny 11-P-37 ráže 37 mm, což v bitvě u Kurska znamenalo pro Němce nepříjemné překvapení. Další novou výzbrojí byly tzv. PTABy, což byly kumulativní bomby o hmotnosti 1,5 kg (dle jiných zdrojů 2,5 kg), které propalovaly pancíře tanků až do tloušťky 70 mm. Ty při svržení z výšky 75–100 metrů pokryly na zemi pás široký 15 m a dlouhý asi 70 m, na němž vykonaly zkázu. Tyto bombičky byly rozsévány ze zásobníků DAG-10, kde jich bylo 192 kusů, přičemž zásobníky zavěšené pod křídly se daly v případě nebezpečí jako celek odhodit. Šturmoviky se osvědčily také u pobřežních jednotek sovětského námořního letectva, kde útočily na plavidla nepřítele nejen svými běžnými zbraněmi, ale i torpédy. Výroba šturmoviků se neustále stupňovala, roku 1943 byl téměř každý třetí letoun vyrobený v SSSR právě Šturmovik. Během druhé světové války se paleta typů dále rozšiřovala. Experimentovalo se zejména s výzbrojí. Na konci války byla zavedena modernizovaná verze Il-10.\n\nBěhem svého nasazení na frontách Velké vlastenecké války si brzy získal dobrou reputaci. Jeho objevení se bylo pro Němce nemilým překvapením. Nehledě na to, že taktika nasazení bitevních letadel k přímé podpoře pozemních vojsk byla v začátcích, začaly sovětské stroje způsobovat nepříteli silné ztráty a vyvolávat paniku v jeho řadách. Německými vojáky byly stroje Il-2 brzy přezdívány černá smrt ( ). V sovětské armádě byly nazývány „létající tank“, „létající pěšák“, „iljuša“ nebo „hrbatý“. Asi nejznámější přezdívkou byl název šturmovik („bitevník“ – od slova штурм, „útok“), který se stal v ruštině i oficiálním názvem kategorie bitevních letadel.\n\nIl-2 v prvních letech války nebyl úspěšný, což se dalo zdůvodnit nejen absencí aktivní obrany chránící letoun při napadení zezadu, ale zejména nevalnou vycvičeností posádek a špatnou bojovou taktikou. I přes poměrně velké ztráty byla jeho výzbroj impozantní a Němci i jejich spojenci měli z tohoto letounu obavy. Od počátku roku 1943 se situace začala výrazně měnit ve prospěch Sovětů. Na frontu proudily Šturmoviky, které měly již zadního střelce, formace těchto bitevníků začaly chránit v daleko větší míře stíhací letouny (ať sovětské či zahraniční výroby), jejichž počet rychle narůstal. Iljušiny Il-2 používaly taktiku „vytvoření kruhu,“ při které zpravidla útočilo i navzájem se krylo osm těchto letounů v bojové sestavě. Díky protitankovým kanónům, bombám, raketám i kumulativním PTABům, jimiž byly Il-2 vyzbrojeny, dosahovala Rudá armáda výrazných úspěchů při ničení techniky, komunikací, opevnění i živé síly nepřítele. Letouny Il-2 byla vyzbrojena i 1. československá smíšená letecká divize v SSSR, po ukončení 2. světové války sloužily letouny i v Československé armádě (známé též pod přezývkou „kombajn“, kvůli charakteristickému zvuku motoru).\n\nLetoun měl mnoho variant, ale pro mnohé je známo dělení jen na jednomístné a dvoumístné verze, kdy jednomístná je většinou značena jako Il-2 a dvoumístná jako Il-2m3 či Il-2 typ 3. Chaos ve značení vzniknul již za války, kdy některé upravené verze dostávaly značení až po několika měsících od jejich vzniku a mnohdy byly na frontě vedeny pod jiným značením, či „zastaralým“ značením.\nDo konce války vznikly tři základní typy šturmoviků.\n\nIl-2m3 ve zbarvení 3. čs. bitevního pluku je vystaven v Leteckém muzeu Kbely. Tento letoun během Ostravské operace musel nouzově přistát mezi liniemi a po posunutí fronty byl odvezen, opraven, aby byl až do roku 1948 používán u čs. letectva. Po opravách a rekonstrukcích nakonec skončil neletuschopný šturmovik v muzeu.\n\n\nIljušin Il-2m3 byl dvojmístný jednomotorový samonosný dolnoplošník. Kovová kostra křídel byla potažená duralem, dřevěná kostra ocasních ploch překližkou. Pozdější verze měly ocasní plochy také duralové. Trup v přední části tvořila pancéřová a v zadní překližková skořepina. Stroj měl zatahovací podvozek, hlavní nohy podvozku se sklápěly dozadu, zadní ostruhové kolečko bylo pevné.\n\n\n\nIl-2 měly různé varianty výzbroje:\nNesené bomby a rakety:\n\n\n"}
{"id": "148532", "url": "https://cs.wikipedia.org/wiki?curid=148532", "title": "Josef Zoser", "text": "Josef Zoser\n\nJosef Zoser (* 8. února 1949 Jiřetín pod Jedlovou) je český politik, v letech 2002 až 2008 senátor za volební obvod č. 33 – Děčín, v letech 2012 až 2016 zastupitel Ústeckého kraje, v letech 1990 až 2015 starosta města Jiřetín pod Jedlovou, člen Hnutí nezávislých za harmonický rozvoj obcí a měst.\n\nV letech 1964 až 1968 vystudoval Střední průmyslovou školu strojní ve Varnsdorfu, později v letech 1980 až 1982 absolvoval nástavbové studium průmyslové energetiky na Vysoké škole strojní a textilní v Liberci. Od roku 1968 až do roku 1990 pracoval jako energetik ve Velvetě Varnsdorf.\n\nV letech 1980 až 1992 byl předsedou TJ Slovan Jiřetín pod Jedlovou. Mezi roky 1999 a 2002 předsedal Svazku obcí Tolštejn, v letech 2000 až 2002 byl i místopředsedou Euroregionu Nisa.\n\nAngažoval se také jako místopředseda Spolku pro obnovu venkova ČR (2002 až 2004) a člen správní rady obecně prospěšné společnosti Agentura rozvoje Tolštejnského panství (2003 až 2006). Od roku 2006 předsedá Hospodářské a sociální radě okresu Děčín a od roku 2011 působí i jako předseda Sdružení pro rozvoj Šluknovska.\n\nJosef Zoser je ženatý. S manželkou Hanou má dvě děti, syna Josefa a dceru Markétu.\n\nOd roku 1998 je členem Hnutí nezávislých za harmonický rozvoj obcí a měst, v němž od roku 2002 zastává post člena řídící rady.\n\nV komunálních volbách v roce 1990 byl zvolen zastupitelem města Jiřetín pod Jedlovou na Děčínsku a následně i jeho starostou. Mandát zastupitele i starosty města pak obhájil v komunálních volbách v roce 1994 (nezávislý kandidát), v roce 1998 (člen HNHRM), v roce 2002, v roce 2006 a v roce 2010. Ke konci roku 2015 rezignoval na post starosty obce.\n\nVe volbách do Senátu PČR v roce 2002 kandidoval za HNHRM v obvodu č. 33 – Děčín. Postoupil do druhého kola a v něm porazil v poměru hlasů 59,15 % : 40,84 % kandidátku ČSSD Annu Briestenskou. Od roku 2004 předsedal senátnímu klubu SNK. Ve volbách do Senátu PČR v roce 2008 se pokoušel svůj mandát obhájit, ale se ziskem 21,32 % hlasů skončil na 3. místě a nepostoupil ani do druhého kola.\n\nV krajských volbách v roce 2012 kandidoval jako člen HNHRM na kandidátce subjektu \"Hnutí PRO! kraj\" (koalice SZ, HNHRM a KDU-ČSL) do Zastupitelstva Ústeckého kraje a uspěl. Od podzimu 2012 byl členem Výboru Regionální rady ROP Severozápad NUTS II. Ve volbách v roce 2016 se pokoušel mandát krajského zastupitele obhájit jako člen HNHRM za subjekt \"\"JsmePRO! Kraj 2016\"\" (tj. JsmePRO!, KDU-ČSL a HNHRM), ale neuspěl.\n\nVe volbách do Senátu PČR v roce 2014 kandidoval za \"Hnutí PRO! kraj\" v obvodu č. 33 – Děčín a pokusil se tak o návrat do horní parlamentní komory. Jeho kandidaturu podporovaly subjekty HNHRM, SZ, KDU-ČSL a B10.cz. Se ziskem 10,28 % hlasů skončil na 4. místě a nepostoupil tak ani do druhého kola.\n"}
{"id": "148533", "url": "https://cs.wikipedia.org/wiki?curid=148533", "title": "Homer Simpson", "text": "Homer Simpson\n\nHomer Jay Simpson je hlavní postava animovaného seriálu \"Simpsonovi\", kde sehrává roli hlavy stejnomené rodiny. V anglickém originále je mluven Danem Castellanetou, v češtině byl od první do dvanácté série dabován Vlastimilem Bedrnou a od třinácté série je dabován Vlastimilem Zavřelem.\n\nPostava Homera Simpsona se poprvé objevila jako krátký animovaný skeč v The Tracey Ullman Show, první epizoda s názvem \"Dobrou noc\" byla odvysílána 19. dubna 1987. Postava Homera byla vymyšlena a nakreslena kreslířem Mattem Groeningem během čekání na schůzku s Jamesem Brooksem, z této spolupráce vzniklo několik skečů založených na komiksových příbězích s názvem \"Life in Hell\". Bylo ovšem potřeba změnit jména postav v těchto příbězích, Groening tak pojmenoval hlavní postavu po svém otci Homeru Groeningovi. Po třech sériích odvysílánych v rámci Show Tracy Ullmanové bylo rozhodnuto, že seriál Simpsonovi bude vysílán na televizi Fox, premiéra byla stanovena na 17. prosince 1989.\n\nPostava Homera je stylizována do neotesaného otce rodiny Simpsonových. S manželkou Marge mají celkem tři děti, jejich jména jsou Bart, Líza a Maggie. Homer je živitel rodiny a pracuje v jaderné elektrárně ve Springfieldu. Charakter Homera ztělesňuje americké stereotypy: je líný, hulvátský, poměrně nevzdělaný, obézní, netolerantní, nejapný a silný alkoholik. V návalu vzteku škrtí Barta, což začíná slovy: \"„Ty jeden mrňavej!…“\" (zejména v nových sériích). Má uvolněné cítění reality, ale dokáže se vzchopit a být pohotový.\n\nVe skečích a prvních epizodách Dan Castellaneta daboval Homera s lehkým náznakem hlasu Waltera Matthaua, ale mezi druhou a třetí sérií se Homerův dabing stával silnější a hmotnější, bylo nutno vyjadřovat více emocí. Účinkoval i v dalších dílech se vztahem k Simpsonovým. Měl roli v počítačových hrách, v celovečerním filmu \"Simpsonovi ve filmu\", v tematickém parku The Simpsons Ride, v reklamách, komiksových vydáních a také v dalších obchodních věcech. Fráze, kterou používá v celém seriálu, je v anglickém originálu: „\"D'oh!\"“, v češtině se toto slovo nepřekládá, většinou se používá dalších výrazů typu \"ou\", \"sakra\" nebo další. Anglický originál výrazu se v roce 1998 dostal do Nového oxfordského slovníku angličtiny a v roce 2001 se dostal do Oxfordského slovníku angličtiny.\n\nHomer Simpson je jedna z nejvlivnějších fiktivních postav z televize, britské noviny The Sunday Times jej nazvaly „největším komiksovým stvořením moderní doby“. Magazín TV Guide jej umístil na druhé místo nejdůležitějších kreslených postav (po králíku Bugsu Bunnyovi) a diváci Channel 4 jej zvolili za nejdůležitější postavu všech dob. Castellaneta vyhrál za dabing Homera čtyři ceny Emmy a také Annie Award. V roce 2000 získal Homer a rodina Simpsonových zlatou hvězdu na Hollywoodském chodníku slávy.\n\nHomer Simpson je manželem Marge Simpsonové a otec Barta, Lízy a Maggie Simpsonových. Je synem Mony Simpsonové a Abrahama Simpsona. Homer za prvních 500 epizod seriálu vykonával více než 188 různých povolání. Ve většině epizod ovšem pracuje jako bezpečnostní technik ve Springfieldské jaderné elektrárně, tuto pozici v zaměstnání získal v epizodě Homerova odysea (první série). V ní je Homer často ignorován a vůbec zapomínán jeho vedoucím a ředitelem elektrárny Montgomerym Burnsem a často během výkonu svého povolání usíná. Matt Groening se pro Homerovo povolání rozhodl, protože jako bezpečnostní technik v jaderné elektrárně má potenciál vyvolat velkou neplechu. Každé z dalších zaměstnání trvalo pouze jednu epizodu, v první polovině seriálu scenáristé vymýšleli důvody vyhazovů z elektrárny a také zpětného návratu na místo bezpečnostního technika ve Springfieldské elektrárně. V dalších dílech často Homer přijímá nové zaměstnání jako možnou novou práci, ale vždy si to rozmyslí, bez jakýchkoliv dopadů na svoje původní zaměstnání v jaderné elektrárně.\n\nSeriál Simpsonovi používá plovoucí časovou rovinu, ve které postavy nemají reálný fyzický věk a nestárnou. Seriál se odehrává v aktuální době, nicméně v několika epizodách jsou události v Homerově životě svázány s konkrétními časovými obdobími. Epizoda Babička ukazuje Homerovu matku Monu jako radikálku, která se od poloviny šedesátých let skrývá a utíká před zákonem. Další epizoda, která ukazuje nějakou dobu v minulosti, se jmenuje Takoví jsme byli (druhá série, 1991) a ukazuje, kterak se na střední škole v sedmdesátých letech Homer zamiloval do Marge Bouvierové, později Simpsonové a epizoda nazvaná Jak jsem si bral Marge (třetí série, 1991) ukazuje, jak byla v roce 1980 Marge poprvé těhotná a měl se jí narodit syn Bart. Nicméně, epizoda Zlatá devadesátá (devatenáctá série, 2008) mění závěry z uvedených dílů a líčí Homera a Marge jako bezdětný pár na začátku devadesátých let.\n\nHomerův věk rostl, jak se seriál vyvíjel, v prvních epizodách mu mělo být 36 let, 38 nebo 39 let v osmé sérii a 40 let v osmnácté sérii. Nicméně Homerův věk není příliš stabilní ani mezi těmito sériemi. Během dob, kdy Bill Oakley a Josh Weinstein působili jako producenti, usoudili, že jak zestárli oni, tak musí zestárnou i Homer. Zvýšili tak jeho věk na 38 let.\n\nMatt Groening vymyslel postavu Homera a postavy zbytku jeho rodiny v roce 1986 během čekání na schůzku s producentem Jamesem L. Brooksem. Groening tak získal smlouvu na sérii animovaných krátkých skečů do The Tracey Ullman Show a měl tak představit animovanou adaptaci jeho komiksových příběhů v angličtině nazvaných \"Life in Hell\" (\"Život v pekle\"). Když vytvořil animovanou verzi svých komiksů, bylo producenty požadováno, aby se vzdal svých autorských práv na tyto příběhy, Groening se rozhodl jít jinou cestou a ve spěchu nakreslil svoji verzi nefunkční rodiny, její členy pojmenoval po členech své rodiny. Homer byl pojmenován po otci Matta Groeninga. Ovšem v charakteru samotného Homera není z Groeningova otce takřka nic a to, že se jmenují stejně o ničem nemá vypovídat. Groening později pojmenoval i svého syna Homer. Ačkoliv Groening samotný tvrdil, že postava Homera je pojmenována po jeho otci, v několika rozhovorech na začátku devadesátých let tvrdil, že tato postava byla pojmenována po postavě z románu Nathanaela Westa \"Den kobylek\" (anglicky \"The Day of the Locust\"). Prostřední iniciála postavičky („J“), která znamená „Jay“ byla vybrána na počest animovaných postav jako jsou Bullwinkle J. Moose (Los Bullwinkle) a Rocket J. Squirrel (Rocky Létající veverka) z příběhu v angličtině nazvaných \"The Rocky a Bullwinkle Show\". Tyto postavy dostaly iniciálu od jejich tvůrce, který se jmenuje Jay Ward.\n\nHomer se se svojí rodinou poprvé na televizních obrazovkách objevil 19. dubna 1987 v The Tracey Ullman Show a to v epizodě skečů nazvaných Dobrou noc. V roce 1989 bylo rozhodnuto, že skeče se přemění v klasický půlhodinový animovaný seriál vysílaný na Fox Broadcasting Company. Homer a rodina Simpsonů zůstali v hlavních rolí nového pořadu.\n\nCelá rodina Simpsonových byla navržena tak, aby bylo možno jednotlivé členy poznat podle siluety. Matt Groening nakreslil hrubé náčrtky celé rodiny a tyto náčrtky poslal k překreslení animátorům, ti ovšem pouze trasovali původní kresby. Homerův fyzický vzhled je odlišný od ostatních postav, například v novějších sériích nemá žádná jiná postava než Lenny Leonard a Homer jednoduchou linii brady. V původním náčrtku Groeninga byly vloženy i Groeningovy iniciály, jako 'M' byla nakreslená linie zbývajících vlasů a jako 'G' bylo nakresleno pravé ucho. Groening později rozhodl, že toto byla příliš troufalá myšlenka a překreslil tak ucho do realističtější podoby. Pokud ovšem kreslí ucho pro fanoušky, tak stále Homera kreslí s uchem jako písmeno G. Základní tvar Homerovy hlavy byl režisérem Markem Kirklandem popsán jako tvar plechovky kávy se salátovou mísou nahoře. Bartova hlava je také nakreslena jako plechovka kávy, tvar hlavy Marge, Lízy a Maggie vychází z kružnic. Během krátkých skečů animátoři experimentovali s pohyby Homerových úst při mluvě, v jednom místě se ovšem linie pusy dostávala pod linii jeho brady. Tento postup tedy byl zastaven, protože se „vymkl kontrole“. V prvních epizodách Homerovy vlasy byly kresleny jako lehké kruhy, později už jako ostré linky, protože režisér animace Wes Archer naznal, že původní verze vypadá neučesaná. Ještě později Homerovy vlasy byly kresleny na stále stejných místech. Během prvních tří sérií při blízkých záběrech na Homera byly vidět i krátké a tenké linky, které měly znázorňovat obočí.\n\nV epizodě Speciální čarodějnický díl VI (sedmá série, 1995) byla postava Homera překreslena do počítačové 3D verze, tato animovaná verze se objevila v části epizody nazvané \"Homer\". Režiséři společnosti Pacific Data Images těžce pracovali na tom, aby postavu Homera přetvořili do 3D verze a přitom nezměnili původní vzhled. V poslední minutě této části 3D Homer vylézá ve skutečném světě – v Los Angeles. Scéna byla režírována Davidem Mirkinem a bylo to poprvé, kdy postava ze Simpsonových byla v reálném světě. Epizoda nazvaná Lízina svatba (šestá série, 1995) se odehrává částečně v budoucnosti, všichni jsou starší o 15 let a také jejich vzhled je náležitě upraven. Homerův vzhled byl upraven, byl těžší, jeden z jeho vlasů na hlavě byl odstraněn a další linka byla nakreslena pod oči. Podobný vzhled měl Homer i v dalších epizodách odehrávajících se v budoucnosti.\n\nHomer Simpson je v originálním anglickém znění dabován americkým hercem Danem Castellanetou, mimo postavu Homera dabuje i další postavy, mimo jiné Abrahama Simpsona, Šášu Krustyho, Barneyho Gumbla, školníka Willieho, starostu Quimbyho a Hanse Krtka. Castellaneta byl pravidelným účastníkem The Tracey Ullman Show a před touto rolí daboval spolu se svojí ženou Deb Lacustovou v Chicagu. Již pro krátké skeče rodiny Simpsonovy byly třeba hlasy, produkce se tak rozhodla použít hlasy Castellanety a jeho kolegyně Julie Kavnerové pro hlasy Homera a Marge alespoň do doby, než najmou další dabéry. Ve skečích a v několika prvních sezónách zní hlas anglického originálu Homera jinak než později, v prvních epizodách byl Homer dabován hlasem podobným hlasu Waltera Matthau, ale Castellaneta prohlásil, že nemá „dost síly na tento hlas“ a že devíti či desetihodinové nahrávání s důrazem na hlas Waltera Matthaua je příliš obtížné a že potřebuje nalézt něco snadnějšího. Castellaneta „snížil výšku svého hlasu“ a změnil jej tak v hlas, který je všestrannější a vtipnější a toto umožnilo Homerovi používat více emocí a barev hlasu.\n\nČeský dabing Homera Simpsona obstarával Vlastimil Bedrna (od první do dvanácté série), později kvůli nemoci převzal dabování postavy Homera nový dabér, stal se jím Vlastimil Zavřel.\n\nPůvodní hlas Dana Castellanety není podobný hlasu Homera. K dabingu Homera Castellaneta snižuje bradu k hrudníku Během sezení v této pozici se prý snáze dabují některé Homerovy méně inteligentní hlášky jako například „I am so smart, s-m-r-t“ z epizody Homer jde studovat (pátá série, 1993), v této epizodě nakonec byla použita zmíněná chyba, která vznikla při nahrávání. Castellaneta rád zůstává v roli své postavy v době, při které se nahrává a zkouší si ve své mysli představit scénu, kterou právě dabuje. I přes Homerovu slávu Castellaneta nebývá příliš často poznáván na veřejnosti, prohlásil i to, že ho poznávají pouze „skalní fanoušci“.\n\nJedinou epizodou, kde je v anglickém originálu Homer nadabován někým jiným, je epizoda Homerovo pěvecké kvarteto (pátá série, 1993). V epizodě je Homer členem pěveckého kvarteta pojmenovaného Břitníci (angl. The Be Sharps) a pěvecké party jsou tak nadabovány členy skupiny The Dapper Dans. Jejich zpěv byl namixován s normálními hlasy postav, často normální dabér zpívá melodii a Dapper Dans zpívají vše ostatní.\n\nDo roku 1998 Castellaneta vydělával 30 000 dolarů za epizodu, během sporu o platech v roce 1998 Fox hrozil, že pro šest hlavních postav najde nové dabéry a začal připravovat castingy pro nové dabéry. Nicméně spor byl vyřešen a získával tak 125 000 dolarů za epizodu, tak tomu zůstalo až do roku 2004, kdy se hlavní dabéři požádali o plat ve výši 360 000 dolarů za epizodu. Žádost byla zodpovězena o měsíc později a Castellaneta tak dostal plat ve výši 250 000 dolarů za jednotlivou epizodu. Po změnách výší platů dostávají hlavní dabéři v roce 2008 plat okolo 400 000 dolarů za epizodu.\n\nVýkonný producent Al Jean poznamenal, že scenáristé seriálu „milují psaní pro Homera“ a většina z příběhů z Homerova života se zakládá na příbězích, které prožili samotní scenáristé. Homerovo chování se během vysílání seriálu změnilo mnohokrát, původně byl „velmi vzteklý“ a despotický vůči Bartovi, ale tyto charakteristiky byly s vývojem postavy potlačeny. V prvních sériích často vypadal před svojí rodinou špatně, nicméně v dalších epizodách byl vnímán špatně spíše ostatními. V několika prvních letech natáčení seriálu byl Homer často vykreslen jako sladký a milý muž, později (od deváté série do dvanácté série, 1997 až 2001) se stal výkonným producentem Mike Scully a pod jeho vedením se Homer stal „křupanským samolibým spratkem“. Chris Suellentrop z magazínu Slate napsal: „pod vedením Scullyho se Simpsonovi stali větší groteskou […] Epizody jednou končily společnou jízdou Homera a Marge na kole při západu slunce (epizoda Homer na suchu) […] a nyní epizody končí tím, že Homer vystřelí uspávací šipku do krku Marge (epizoda Šílená a ještě šílenější Marge).“ Fanoušci tuto životní etapu Homera označují jako „trhlý Homer“ (v angl. Jerkass Homer). Při nahrávání dabingu Homera Castellaneta odmítl poznámky vepsané ve scénáři, protože Homer by byl příliš drzý a ohroublý. Věřil, že Homer je „neomalený a neuvažující, ale že by nikdy nebyl úmyslně zlý.“ Při postprodukci filmu Simpsonovi ve filmu byly některé scény přepracovány či jinak změněny, aby byl Homer více sympatický pro diváky.\n\nScenáristé píší příběhy o Homerovi tak, že se zdá, že je ho inteligence po léta klesá, vysvětlují však, že se tak neděje úmyslně, ale že je to nezbytné pro vylepšování vtipů. Pro příklad v epizodě Dojezdy pro hvězdy (desátá série, 1998) scenáristé napsali skeč, kde Homer připouští, že neumí číst. Scenáristé diskutovali o tom, zda zařadit tuto scénu, protože v předchozích sériích Homer číst uměl, ale nakonec tato scéna zůstala, protože tento vtip byl shledán dobrým. Scenáristé často debatují o tom, jak daleko mají rozkreslovat Homerovu hloupost. Existuje pravidlo, že „Homer nikdy nesmí zapomenout svoje jméno“.\n\nHomer vystřídal za svůj život hodně povolání, většinou přestal kvůli mafii a nebo kvůli tomu, že byl v povolání neoblíbený, a tak ho odstranili. V málo případech bylo povolání s nízkým platem, a tak se jím nemohl živit. Tady jsou jeho dosavadní povolání:\n\nJeho IQ je 55 (IQ 105 po vyndání pastelky z mozku v epizodě 12x09 \"Homr\").\n\nD’oh! je výkřik Homera Simpsona ze seriálu Simpsonovi. V roce 2002 bylo toto slovo, ovšem bez apostrofu, přidáno do slovníku anglického jazyka Oxford English Dictionary. Slovo vyjadřuje frustraci při zjištění, že se něco nepovedlo nebo nejde podle plánu, případně že jste právě řekli nebo udělali něco hloupého.\n\nRád chodí k Vočkovi do baru a pije pivo Duff. A hlavně miluje pivo a donuty.\n\n"}
{"id": "148534", "url": "https://cs.wikipedia.org/wiki?curid=148534", "title": "Noetická skepse", "text": "Noetická skepse\n\nNoetická skepse je přístupem k noetice, filosofické disciplíně, která se zabývá naukou o poznání a možnostech poznání. Noetická skepse tvrdí, že poznání není (z různých důvodů, daných konkrétní filosofickou školou) možné, tedy že nelze nic poznat. Klasickým předpokladem je, že všechny naše vědomosti o okolním světě pochází od našich smyslů, ale našim smyslům se nedá věřit, proto není možné ani získat důvěryhodné informace o okolním světě.\n\nV rozumné míře je noetická skepse konstruktivním přístupem, který požaduje ověření získaných údajů. V extrémním uplatněním vede k závěru, že není možné cokoliv vědět. Gorgiás z Leontín vyslovil tři věty noetické skepse:\n"}
{"id": "148535", "url": "https://cs.wikipedia.org/wiki?curid=148535", "title": "D-Day Dodgers", "text": "D-Day Dodgers\n\nD-Day Dodgers (angl. \"ti, kdo se ulili ze Dne D\") je označení spojeneckých vojáků bojujících za 2. světové války v Itálii.\n\nTermín poprvé na veřejnosti použila britská poslankyně Nancy Astorová. Od jednoho nespokojeného vojáka sloužícího v Itálii totiž obdržela dopis podepsaný „D-Day Dodger“. Domnívala se, že se jedná o přízvisko s pozitivním nádechem (podobně jako označení \"Desert Rats\" - \"Pouštní krysy\" pro sedmou obrněnou divizi). Ve skutečnosti však šlo o sarkastickou narážku na fakt, že po invazi do Normandie byly přehlíženy zásluhy vojáků, kteří bojovali na italské frontě.\n\nVojáků v Itálii se výrok Astorové dotkl. Na melodii oblíbené písně Lili Marleen složili píseň \"D-Day Dodgers\", která ironicky zlehčovala jejich působení v Itálii a jakoby ukazovala, jak dobře si tam žijí. Jedna ze slok byla určena přímo Nancy Astorové a nevybíravým způsobem jí sdělovala, že by si měla dávat pozor na to, co říká.\n\nSpojenečtí vojáci sloužící v Itálii měli opravdu mnoho důvodů k nespokojenosti - například zásobování bylo nedostatečné, neboť jednoznačnou prioritou byla severozápadní Evropa. S nelibostí také nesli, že výraz \"D-Day\" (\"den D\") se stal díky sdělovacím prostředkům označením pro invazi do Normandie, přestože do té doby byl používán pro veškeré vojenské operace (veteráni italského tažení měli za sebou mnoho takových „dnů D“; mnozí z nich se dokonce účastnili bojů v severní Africe).\n\nZatímco autor hudby je známý (jelikož byla převzata melodie Lili Marleen, je jím Norbert Schultze), autorství textu není jednoznačné (často bývá zmiňován major Hamish Henderson), už proto, že existuje mnoho různých variant a úprav. Zde je jedna z nich:\n\nWe're the D-Day Dodgers out in Italy -\nAlways on the vino, always on the spree.\nEighth Army scroungers and their tanks\nWe live in Rome - among the Yanks.\nWe are the D-Day Dodgers, over here in Italy.\n\nWe landed at Salerno, a holiday with pay,\nJerry brought the band down to cheer us on our way\nWe all sang the songs and the beer was free.\nWe kissed all the girls in Napoli.\nFor we are the D-Day Dodgers, over here in Italy.\n\nThe Volturno and Casino were taken in our stride\nWe didn't have to fight there. We just went for the ride.\nAnzio and Sangro were all folorn.\nWe did not do a thing from dusk to dawn.\nFor we are the D-Day Dodgers, over here in Italy.\n\nOn our way to Florence we had a lovely time.\nWe ran a bus to Rimini right throught the Gothic Line.\nOn to Bologna we did go.\nThen we went bathing in the Po.\nFor we are the D-Day Dodgers, over here in Italy.\n\nOnce we had a blue light that we were going home\nBack to dear old Blighty, never more to roam.\nThen somebody said in France you'll fight.\nWe said never mind, we'll just sit tight,\nThe windy D-Day Dodgers, out in Sunny Italy.\n\nNow Lady Astor, get a load of this.\nDon't stand up on a platform and talk a load of piss.\nYou're the nation's sweetheart, the nation's pride\nBut we think your bloody big mouth is far too wide.\nFor we are the D-Day Dodgers, out in Sunny Italy.\n\nWhen you look 'round the mountains, through the mud and rain\nYou'll find the scattered crosses, some which bear no name.\nHeartbreak, and toil and suffering gone\nThe boys beneath them slumber on\nThey were the D-Day Dodgers, who'll stay in Italy.\n\nSo listen all you people, over land and foam\nEven though we've parted, our hearts are close to home.\nWhen we return we hope you'll say\n\"You did your little bit, though far away\nAll of the D-Day Dodgers, way out there in Italy.\"\n\n"}
{"id": "148536", "url": "https://cs.wikipedia.org/wiki?curid=148536", "title": "Alexandr Litviněnko", "text": "Alexandr Litviněnko\n\nAlexandr Valterovič Litviněnko, rusky \"Александр Вальтерович Литвиненко\", (4. prosince 1962, Voroněž, Sovětský svaz – 23. listopadu 2006, Londýn, Spojené království) byl agent KGB a FSB. Byl ostrým kritikem prezidenta Putina, především kvůli jeho politice v Čečensku. V roce 2000 emigroval do Velké Británie, kde získal azyl a v roce 2006 také britské občanství. Na začátku listopadu 2006 byl otráven radioaktivním poloniem a 23. listopadu na následky otravy zemřel.\n\nV roce 1988 začal pracovat v kontrarozvědce KGB, od roku 1991 sloužil v centrále FSB. Za účinnou činnost při boji s organizovaným zločinem byl vyznamenán titulem veterána MUR (Kriminalistické oddělení moskevské milice). V roce 1997 byl přeřazen do přísně tajné správy pro rozpracovávání zločineckých organizací FSB na funkci staršího operativního spolupracovníka a zástupce náčelníka 7. oddělení.\n\nNa tiskové konferenci v listopadu 1998 zveřejnil, že dostával rozkazy v rozporu se zákony. V březnu 1999 byl zatčen a umístěn ve vazební věznici Lefortovo. Soudní jednání skončilo osvobozením, ale hned poté byl v budově soudu zatčen FSB s jiným obviněním, které bylo nakonec uzavřeno, aniž by bylo zahájeno soudní řízení. Po propuštění z druhé vazby a po písemném závazku, že neopustí zemi, bylo proti němu zahájeno další šetření. Přes závazek brzy s pomocí předsedy Nadace občanských svobod Alexandra Goldfarba odjel z Ruska a v květnu 2001 obdržel politický azyl ve Velké Británii.\n\nV knize \"FSB vyhazuje Rusko do povětří\" (anglicky \"FSB blows up Russia\", rusky \"ФСБ взрывает Россию\") napsané spolu s Jurijem Felštinským uvedl verzi, že teroristické atentáty v roce 1999 na obytné domy v Moskvě a Volgodoňsku byly připraveny a provedeny agenty FSB s úmyslem svést odpovědnost na Čečeny a získat tak záminku k obnovení čečenské války. Litviněnko také tvrdil, že Vladimir Putin stál za vraždou novinářky Anny Politkovské.\n\n1. listopadu 2006 Litviněnko náhle onemocněl. Novinářům řekl, že se ten den setkal se dvěma bývalými agenty KGB. Jeden z nich byl Dmitrij Kovtun a druhým Andrej Lugovoj, který býval bodyguardem ruského expremiéra Jegora Gajdara (i ten byl v listopadu 2006 otráven.) Později se Litviněnko setkal též s italským akademikem Mariem Scaramellou, který mu předal informace o smrti Anny Politkovské, ruské novinářky, zastřelené v říjnu 2006 v Moskvě. Scaramella tvrdil, že se s Litviněnkem setkal proto, aby ho varoval před ruskou rozvědkou, která je oba chtěla údajně zlikvidovat. Scarammela byl v prosinci televizí Sky News označen za další oběť otravy poloniem.\n\nDne 23. listopadu 2006 Litviněnko na následky otravy zemřel. Ve svém posledním prohlášení obvinil ze své smrti ruského prezidenta Putina. Krátce před svou smrtí konvertoval k islámu.\n\nDne 22. května 2007 vyšla zpráva, že britský vyšetřovací tým obvinil z vraždy ruského obchodníka Andreje Lugového.\n\nV lednu 2015 začalo v Británii veřejné soudní vyšetřování Litviněnkovy smrti. V červenci bylo veřejné vyšetřování ukončeno, přičemž jeho závěry mají být kompletně zveřejněny koncem roku. Podle právníků není pochyb o přímém zapojení Ruska do vraždy Alexandra Litviněnka\nV lednu 2016 soudce Robert Owen dospěl k závěru, že operaci FSB s cílem Litviněnka zabít pravděpodobně posvětil její tehdejší šéf Nikolaj Patrušev a nejspíš ji odsouhlasil také prezident Vladimir Putin. Za pachatele vraždy označil soud Andreje Lugového a Dmitrije Kovtuna.\n\n\n\nPřeklady:\n\nIn Memoriam vyšly:\nPřeklady:\n\n\n\n"}
{"id": "148540", "url": "https://cs.wikipedia.org/wiki?curid=148540", "title": "Gotthold Ephraim Lessing", "text": "Gotthold Ephraim Lessing\n\nGotthold Ephraim Lessing (22. ledna 1729 Kamenec – 15. února 1781, Brunšvik), byl německý básník, literární a divadelní kritik, spisovatel, filosof a tvůrce německého měšťanského dramatu. Ovlivnil v období osvícenství formování nových představ o literatuře a to zejména díky určení rozdílů mezi výtvarným uměním a poezií.\nNarodil se ve městě Kamenec v Horní Lužici, kde od roku 1737 studoval gymnázium, poté (od 1741) studoval v Míšni. Studia zakončil studiem medicíny a teologie v Lipsku v letech 1746–48.\nOd roku 1748 do roku 1760 pracoval jako recenzent mj. pro \"Vossische Zeitung\". V letech 1760–1765 pracoval ve Vratislavi. Od roku 1767 byl dramaturgem u Německého Národního Divadla v Hamburku. Od 1770 pracoval jako knihovník Herzog-August-Bibliothek ve Wolfenbüttelu.\nRoku 1776 se oženil s Evou Königovou, která zemřela po porodu o dva roky později (1778). Poslední léta strávil v Brunšviku, kde Gotthold Ephraim Lessing zemřel po krátké nemoci v zimě roku 1781. Příčinou smrti byl zápal plic spojený se zavodněním plic. Byl pohřben na hřbitově 'Magnifriedhof' v Braunschweigu.\n\nLessing je jedním z nejvýznačnějších spisovatelů německého osvícenství. Pro jeho díla ať kritická, náboženská či teoretická je typická ironie, vtip a polemika. V polemice používal i argumenty, které by mohli použít oponenti, což mu umožnilo vidět problematiku z více úhlů pohledu. Především v jeho náboženských spisech lze najít toleranci k jiným náboženstvím, je u něj patrná víra v rozum.\nJeho dílo provází zájem o německé divadlo, které jeho tvorba, především v oblasti teoretické a kritické, ovlivnila. Jeho vlastní hry nedosáhly významu teoretických prací. V teorii se zaměřil především na kritiku tehdy převládající literární teorie, kde kritizoval především kopírování francouzského divadla a propagoval hledání vzorů v antickém divadle, především pak Aristotela. Dalším vzorem, ke kterému se obracel, byla Shakespearova díla, která v Německu propagoval jako první. Tímto vystoupením proti klasicismu vlastně připravil půdu pro další rozvoj německého dramatu, který v této době nastal (Sturm und Drang).\nJeho vlastní hry se staly jakýmsi prototypem pozdějšího německého buržoazního divadla, resp. žánru tzv. „měšťanské truchlohry“ (: \"bürgerliches Trauerspiel\").\n\n\n"}
{"id": "148544", "url": "https://cs.wikipedia.org/wiki?curid=148544", "title": "Ultima GTR", "text": "Ultima GTR\n\nUltima GTR je sportovní auto vyráběné Ultima Sports Ltd v Hinckley, Leicestershire, Anglii, je dostupná jako kit tak i jako „turnkey“ (smontovaná v továrně, ale neregistrovaná pro silniční provoz) Uspořádání je motor uprostřed, náhon na zadní nápravu, s ocelovým rámem a GRP karoserií. Dostupná je i verze nazvaná Ultima Can-Am. Kit stavebnici je možné osadit různými motory, ale motory Chevrolet small block V8 dodávané American Speed společně s Porsche, nebo Getrag v transaxle (náprava obsahující převodovku – spojku – diferenciálem v jedné skříni) jsou továrnou doporučený standard. Toto uspořádání je u všech modelů na klíč. Nedávno Ultima zaměřila své marketingové úsilí na získávání rekordů s modelem Ultima GTR640 s motorem, který dodává firma \"American Speed\" a nese označení Ultima GTR640 (osmiválec 6 277 cm3, 640 koní při 6 500 ot./min, 760 Nm při 5 000 ot./min) a následovně potom s verzí GTR720 (osmiválec 6 653 cm3, který má 720 koní při 6 400 ot./min a 790 Nm při 4 800 ot./min)\n\n\n"}
{"id": "148548", "url": "https://cs.wikipedia.org/wiki?curid=148548", "title": "Čertova stráň", "text": "Čertova stráň\n\nČertova stráň je přírodní rezervace v okrese Prachatice. Nachází se v Boubínské hornatině, v zaříznutém kaňonovitém údolí Boubínského potoka. Je součástí CHKO Šumava. Byla vyhlášena v roce 1992 a rozkládá se na ploše 20,34 ha. Předmětem ochrany jsou mozaiky přírodních bučin, jedlin a smrčin propojených smíšenými porosty vytvořených na strmých skalnatých svazích a jejich suťových polích. Les je dlouhodobě ponecháván bez hospodářského využití. Cílem ochrany je sledování přirozeného vývoje lesa.\n\nKaňon Boubínského potoka je vyhloubený v metamorfovaných horninách šumavského moldanubika − převážně v cordierit-biotitickém migmatitu flebit-stromatitového až nebulitového typu a v jihozápadní části v sillimanit-biotitické migmatitizované pararule. Na dně kaňonu, bočních roklin a na úpatí svahů je skalní podklad překryt deluviálními a deluviálně kongeliflukčními hlinitopísčitými a hlinitokamenitými sedimenty. V nivě potoka jsou naplaveny fluviální hlinité písky a štěrkopísky.\n\nStrmé svahy údolí Boubínského potoka jsou modelovány periglaciálním zvětráváním, které zde vytvořilo četné mrazové sruby a svahové sutě. Svahy jsou přerušeny několika roklemi bočních levostranných přítoků. Z potočního dna ve výšce 650 m až 780 m se svahy nad levým břehem zvedají až na Stréblův vrch (904 m) a Černý les (906 m) a nad pravým břehem na Čertovu stráň (862 m) a Vysokou (899 m). Pod Stréblovým vrchem hloubka kaňonu dosahuje 170 m.\n"}
{"id": "148553", "url": "https://cs.wikipedia.org/wiki?curid=148553", "title": "SWOT", "text": "SWOT\n\nSWOT analýza se řadí mezi základní metody strategické analýzy, a to právě z důvodu jejího integrujícího charakteru získaných, sjednocených a vyhodnocených poznatků, ze kterých jsou generovány alternativy strategií dalšího rozvoje organizace.\n\nSWOT je zkratka z anglického originálu, kde S = Strengths (Silné stránky), W = Weaknesses (Slabé stránky), O = Opportunities (Příležitosti), T = Threats (Hrozby). SWOT je tedy zkratkou pro vnitřní silné a slabé stránky organizace a příležitosti a hrozby z vnějšího prostředí organizace.\n\nMetodu vytvořil Albert Humphrey, který v 60. – 70. letech 20. století vedl na Stanfordově univerzitě výzkumný projekt, financovaný 500 největšími korporacemi v USA (Fortune 500). Cílem tohoto projektu bylo analyzovat nedostatky ve stávajícím plánování těchto společností a vytvořit pro ně nový systém řízení změn. Albert Humphrey vytvořil v rámci své práce na Stanfordském výzkumném ústavu týmovou metodu pro plánování, kterou pojmenoval SOFT analýza a později ji přepracoval na SWOT analýzu.\n\nSWOT analýza poskytuje podklady pro formulaci rozvojových směrů a aktivit, podnikových strategií a strategických cílů. Spočívá v rozboru a hodnocení současného stavu organizace (vnitřní prostředí) a současné situace okolí organizace (vnější prostředí).\n\nVe vnitřním prostředí jsou identifikovány silné a slabé stránky, které jsou vymezeny vnitřními faktory efektivnosti organizace ve všech významných oblastech.\n\nVnější prostředí jsou oblasti, které organizace sama nemůže ovlivnit – existují nezávisle na organizaci a jejím působení a působí tedy z prostředí mimo organizaci. Ve vnějším prostředí identifikujeme příležitosti a hrozby ve všech významných oblastech, které v organizaci působí: P – politické, E – ekonomické, S – sociální, T – technologické, L – legislativní, E – ekologické. Analýzu příležitostí a hrozeb lze tedy realizovat s využitím PESTLE analýzy.\n\nNení možné, aby jeden identifikovaný faktor byl zároveň silnou a slabou stránkou nebo příležitostí a hrozbou. Analýza SWOT má smysl pouze v případě, že se z ní získané výsledky budou dále využívat, a to v podobě navazujících opatření, která vyplývají z definovaných strategií.\n\nSWOT analýzu je dále možno členit pomocí mřížky:\n\nStrenghts či silné stránky je část analýzy vnitřního prostřední. Silné stránky pomáhají posilovat tržní pozici, neboli nám pomáhá identifikovat v jakých aspektech je naše firma před konkurencí. Cílem firmy je maximalizace silných stránek. Vytěžit co nejvíce z toho co už umíme.\n\nDo silných stránek patří různé dosažené úspěchy, dovednosti, znalosti, schopnosti nebo zdroje. Silné stránky jsou ovšem pouze to, co vybočuje z průměru. Například u učitele francouzštiny není silná stránka znalost francouzštiny. Spíše je to nutný standard pro konkurenceschopnost.\n\nPříklady silných stránek:\n\nWeaknesses neboli slabé stránky. Jedná se o interní (vnitřní) analýzu prostředí firmy. Obvykle jsou měřeny interním hodnotícím systémem, benchmarkingem nebo srovnáním s konkurenci. Weaknesses jsou slabé stránky firmy, které snižují její vnitřní hodnotu (dovednosti, aktiva, podnikové zdroje atd). Cílem firmy je minimalizace slabých stránek.\n\nPříklady slabých stránek:\n\nOpportunities neboli příležitosti. Jde o potenciální vnější příležitosti – šance pro rozvoj podniku a posílení pozice na trhu. Podnik se proto snaží o jejich správnou identifikaci a maximální využití. Tyto skutečnosti mohou podniku přinést úspěch v podobě např. větší poptávky, lepšího uspokojení zákazníků, zvýšení povědomí.\n\nPříklady příležitostí:\n\nThreats neboli hrozby. Hrozby jsou faktory vnějšího prostředí a leží mimo kontrolu společnosti. Hrozby představují možná rizika, která ohrožují dosažení cílů společnosti nebo její samotnou existenci. Cílem analýzy je hrozby identifikovat, sledovat a případně eliminovat.\n\nHrozby musí společnost systematicky dlouhodobě řídit a předcházet jim. V opačném případě mohou přerůst v závažný problém. Při řízení hrozeb je možné využít tzv. Paretova pravidla 80/20, kdy 20 % potenciálních hrozeb způsobí 80 % finančních ztrát. Při řízení hrozeb je proto nutné uspořádat jednotlivé položky postupně od nejzávažnějších po nejméně závažné.\n\nOhrožení společnosti může nastat například v následujících oblastech:\n\nVztahy s okolními společnostmi a fyzickými osobami ovlivňujícími chod společnosti:\n\nZměny podnikatelského prostředí:\n\nSpolečenské trendy:\n\nVýstupem kompletní analýzy SWOT je chování společnosti, která maximalizuje přednosti a příležitosti a minimalizuje své nedostatky a hrozby. Vyhodnotí-li analýza, že převažují silné stránky a příležitosti, měl by se respondent ubírat po dobré cestě. Vyjde-li více slabin a hrozeb, je na zváženou, zda pokračovat. Pokud se respondent rozhodnete jít dál, může si na základě SWOT analýzy stanovit strategické kroky, kterými se chce zabývat, a které mu pomohou využívat příležitosti, eliminovat hrozby a slabé stránky.\n\n\n"}
{"id": "148555", "url": "https://cs.wikipedia.org/wiki?curid=148555", "title": "Trstenická stezka", "text": "Trstenická stezka\n\nTrstenická stezka je novodobý název pro hypotetickou východo-západní stezku, zavedený v 19. století Hermenegildem Jirečkem.Tato uvažovaná zemská stezka vedla podle některých autorů přes Čechy a Moravu do Pobaltí a dále na východ až do Orientu. V 10. století byla stezka hlavní spojnicí západní a východní Evropy, po které proudilo zboží (sůl, kožešiny, otroci, luxusní zboží atd.).\n\nPrůběh stezky přes Českomoravskou vysočinu je předmětem bádání a sporů. Jedna z uváděných tras vede přes Kojice, Vraclav, Vysoké Mýto, Trstěnice u Litomyšle a Přemyslovice na Prostějovsku.\n\nV historických pramenech se objevuje stopa po této stezce v Kosmově kronice (z roku 981), která zmiňuje Litomyšl jako hrad na stezce. Druhým historickým zdrojem je nadační listina krále Václava I. z roku 1250. Tyto podklady vedly k domněnce, že stezka vedla podél říčky Trstenice. Později (1917, Josef Vítězslav Šimák) se objevily pochybnosti, zda místo zmíněné v nadační listině není spíše dnešní Svitávka, čímž by se trasa stezky posunula do údolí říčky Křetínky.\n\nNázory na skutečný průběh této staré východo-západní stezky, ba co víc, na samou její existenci, nejsou dosud ustálené.\n\n"}
{"id": "148556", "url": "https://cs.wikipedia.org/wiki?curid=148556", "title": "Seznam rybníků v Plzeňském kraji", "text": "Seznam rybníků v Plzeňském kraji\n\nSeznam největších rybníků Plzeňského kraje podle rozlohy:\n\n\n"}
{"id": "148561", "url": "https://cs.wikipedia.org/wiki?curid=148561", "title": "Ulba", "text": "Ulba\n\nNázev Ulba může znamenat:\n\n"}
{"id": "148562", "url": "https://cs.wikipedia.org/wiki?curid=148562", "title": "Dejvická", "text": "Dejvická\n\nDejvická je název více míst či objektů:\n\n"}
{"id": "148564", "url": "https://cs.wikipedia.org/wiki?curid=148564", "title": "Malostranská", "text": "Malostranská\n\nMalostranská může znamenat:\n\n"}
{"id": "148578", "url": "https://cs.wikipedia.org/wiki?curid=148578", "title": "Uli Kusch", "text": "Uli Kusch\n\nUlrich Kusch (narozen 11. března 1967) je německý heavymetalový bubeník. Nejznámější je jeho působení ve skupinách Gamma Ray, Helloween a Masterplan.\n\nBěhem osmdesátých let minulého století byl spíše studiovým muzikantem a při nahrávání spolupracoval s řadou skupin jako Rage, Holy Moses, Headhunter, Destruction a mnoho dalších.\n\nV roce 1990 se stal členem skupiny Gamma Ray, se kterou nahrál její druhé studiové album Sigh No More a odehrál následné světové turné. V roce 1993 však Gamma Ray opustil a stal se členem skupiny Helloween, ve které v této době probíhaly značné personální změny. Uli nahradil předchozího bubeníka Ingo Schwichtenberga, který v té době již prohrával svůj boj s alkoholem, drogami a schizofrenií.\n\nV roce 2001 byl Uli spolu s kytaristou Rolandem Grapowem vyhozen z Helloween a společně založil novou skupinu s názvem Masterplan. Tu po dvou studiových albech roku 2006 opustil také a věnuje se svému projektu Beautiful Sin.\nV roce 2007 vydal s svou novou skupinou Ride the Sky album New Protection.\n\n"}
{"id": "148580", "url": "https://cs.wikipedia.org/wiki?curid=148580", "title": "Ulba (řeka)", "text": "Ulba (řeka)\n\nUlba (rusky \"Ульба\") je řeka ve Východokazašské oblasti v Kazachstánu. Je 100 km dlouhá. Povodí má rozlohu 4 990 km².\n\nVzniká soutokem řek Grometucha a Tichaja, které pramení v Ivanovském a Ubinském hřbetu Rudného Altaje. Je pravým přítokem Irtyše (povodí Obu).\n\nZdroj vody je smíšený s převahou sněhového. Průměrný roční průtok vody je 100 m³/s. Zamrzá v listopadu až v prosinci a rozmrzá v dubnu.\n\nPrůměrné měsíční průtoky řeky ve stanici Perevalochnoye v letech 1936 až 1987:\n\nV povodí řeky byla vybudována kaskáda vodních elektráren. V ústí leží město Usť-Kamenogorsk.\n"}
{"id": "148586", "url": "https://cs.wikipedia.org/wiki?curid=148586", "title": "Tisá skála", "text": "Tisá skála\n\nTisá skála (392 m) je významná geologická lokalita nalézající se v lese asi 1 km jihozápadně od obce Bratčice v okrese Kutná Hora ve Středočeském kraji, zhruba 5 km severozápadně od města Golčův Jeníkov. Tisá skála představuje poměrně výrazný kopec v okolní ploché krajině.\n\nNa Tisé skále se nalézají po obvodu a na samotném vrcholku rozsáhlé přirozené skalní výchozy z přibyslavické ortoruly. Pod vrcholem se nalézá rovněž poměrně rozsáhlé kamenné moře.\n\nSkalní výchozy jsou využívány jako cvičné horolezecké terény a je zde registrováno zhruba 60 lezeckých cest převážně boulderového charakteru. Tisá skála byla dříve činnou sopkou. .\n\n"}
{"id": "148587", "url": "https://cs.wikipedia.org/wiki?curid=148587", "title": "Marcus Siepen", "text": "Marcus Siepen\n\nMarcus Siepen (* 8. září 1968, Krefeld, Německo) je jeden ze dvou kytaristů power metalové hudební skupiny Blind Guardian. Spolu s dalším kytaristou André Olbrichem a zpěvákem Hansi Kürsch je zakládajícím členem této skupiny.\n\n"}
{"id": "148588", "url": "https://cs.wikipedia.org/wiki?curid=148588", "title": "Vedlejší účinek", "text": "Vedlejší účinek\n\nVedlejší účinek ( \"side effect\") je pojem, který v programování představuje situaci, kdy volaná funkce nebo výpočetní výraz mění i jiný stav procesu, než je návratová hodnota funkce nebo výrazu nebo změna hodnoty parametru odkazovaného přes odkaz referencí.\n\nVedlejší účinek může být úmyslný nebo neúmyslný. Neúmyslný vedlejší účinek je častým zdrojem mnoha programátorských chyb. Úmyslný vedlejší účinek, pokud se používá přehledně a účelně, může zjednodušit implementaci programového kódu.\n\nTypický případ neúmyslného (chybného) vedlejšího účinku výrazu v jazyce C:\npři volání funkce foo() se jako první argument předává hodnota \"i\", která se následně zvýší o 1 (vedlejší účinek), má se jako druhý argument zapsat hodnota \"i\" původní nebo zvýšená o 1? V praxi záleží na konkrétní implementaci překladače jazyka.\n\nTypický případ úmyslného vedlejšího účinku výrazu v jazyce C:\n\npři každém volání funkce foo() se zvýší hodnota proměnné \"počítadlo\" o 1.\n"}
{"id": "148589", "url": "https://cs.wikipedia.org/wiki?curid=148589", "title": "VDNCh (stanice metra v Moskvě)", "text": "VDNCh (stanice metra v Moskvě)\n\nVDNCh ( ) je stanice moskevského metra v severní části Kalužsko-Rižské linky. Pojmenována je podle nedalekého výstaviště.\n\nVDNCh je podzemní ražená trojlodní stanice, založená 53,5 m hluboko. Není přestupní a má dva povrchové vestibuly (první je původní, druhý dobudován roku 1997), které jsou s nástupištěm spojené eskalátorovými tunely.\n\nJako severní konečná pro linku Rižskaja byla VDNCh otevřena 1. května 1958. Stejně jako celý první úsek oranžové linky, i tato stanice odpovídá době ústupu od stalinistického k strohému architektonickému provedení. Původně měly být například v prostupech dekorativní mozaiky, ty však nakonec byly odstraněny. Osvětlení je však stále zajišťováno lustry.\n\nV letech 1991 a 1992 se objevilo několik námětů na přejmenování stanice (v této době v celé síti metra byla odstraněna alespoň část ideologických názvů), k němuž nakonec nedošlo. \n\nV současné době ji využije každý den okolo 119 000 cestujících, což VDNCh činí jednu z nejvíce vytížených v celé síti metra.\n\nNa stanici VDNCh se odehrává začátek knihy Metro 2033 od Dmitrije Gluchovského.\n\n"}
{"id": "148591", "url": "https://cs.wikipedia.org/wiki?curid=148591", "title": "Řehoř XIII.", "text": "Řehoř XIII.\n\nŘehoř XIII. (lat. \"Gregorius XIII\", vlastním jménem Ugo Buoncompagni; žil v letech 1502–1585), papežem byl v letech 1572–1585. Jako papež se nejvíce zasloužil o rozvoj kuriální diplomacie a reformu kalendáře. Za jeho pontifikátu se také dál rozrůstala inkviziční moc, ale úspěšně se rozvíjela i stavební činnost v Římě.\n\nNarodil se v Bologne, na tamější univerzitě vystudoval práva a jako zkušený právník se dal do služeb několika biskupů, nejprve v Tridentu a později v Římě. Roku 1548 přišel na svět jeho nelegitimní syn Giacomo Boncompagni.\n\nRoku 1565 byl jmenován kardinálem kostela svatého Sixta a vyslán na diplomatickou misi do Madridu. Dne 13. května 1572 byl zvolen papežem.\n\nJako papež Buoncompagni rázně zakročil proti herezi i proti protestantismu. Z papežovy iniciativy vznikly v Římě dvě školy (tzv. kolegium) nazvané později Gregoriánská universita a Německé kolegium, určené pro německé duchovenstvo, které se mělo plně věnovat rekatolizační činnosti za Alpami. Bylo založeno rovněž Řecké kolegium, vzdělávající duchoví pověřené pastýřskou činností na územích pod vlivem pravoslavné církve. Právě za jeho pontifikátu také dochází k zostření boje mezi katolíky a protestanty.\n\nV noci z 23. na 24. srpna 1572 dochází k nechvalně proslulé Bartolomějské noci, po níž nechává papež sloužit \"Te Deum\". Zprávu o masakru přijal s radostí a nechal dokonce razit pamětní minci.\n\nŘehoř XIII. se také snažil rozvíjet stavební činnost v Římě. Roku 1575 nechal přeměnit Diokleciánovy lázně na sýpku, nechal postavit gregoriánskou kapli v bazilice sv. Petra a roku 1580 byl na jeho příkaz rozšířen Kvirinálský palác, který se v dalších staletích stal sídlem římských papežů.\n\nZ doby jeho vlády pochází nejstarší dochovaná papežská mitra.\n\nŘehoř XIII. zemřel 10. dubna 1585 v Římě ve věku 83 let.\n\nProblém nepřesnosti juliánského kalendáře a nutnost jeho reformy byl znám už dlouho. Od dob Julia Caesara narostl rozdíl, způsobený odlišnou délkou kalendářního a tropického roku, na 10 dní. Závažný pro církev byl nejvíce rozdíl mezi datem skutečné, astronomické jarní rovnodennosti a jejím „oficiálním“ datem 21. března používaným pro výpočet data nejvýznamnějšího církevního svátku, Velikonoc.\n\nReformu připravil a její návrh roku 1575 publikoval lékař a astronom Luigi Giglio. Po důkladném prozkoumání a zvážení alternativních možností speciální komisí byla reforma schválena a 24. února 1582 vyhlášena Řehořem XIII. bulou \"Inter gravissimas\". Reforma však nebyla bezprostředně a všeobecně přijata, například v českých zemích byla přijata během roku 1584. I v jiných zemích narazila na konfesijně motivovaný odpor a byla přijata někdy teprve mnohem později z praktických důvodů, např. v Anglii až roku 1752, v Rusku dokonce 1918.\n\n"}
{"id": "148592", "url": "https://cs.wikipedia.org/wiki?curid=148592", "title": "Daniel Craig", "text": "Daniel Craig\n\nDaniel Wroughton Craig (* 2. března 1968 Chester) je anglický herec, známý jako šestý představitel Jamese Bonda z filmů \"Casino Royale\" (2006) \"Quantum of Solace\" (2008), \"Skyfall\" (2012) a \"Spectre\" s premiérou v roce 2015, které byly natočeny pro společnost EON Productions.\n\nNarodil se v Chesteru, Anglii, jeho otcem je Timothy John Wroughton Craig, který sloužil jako lodní poddůstojník pro anglické obchodní loďstvo a zastával různá zaměstnání, když se zrovna neplavil; jeho matkou je Olivia Craig („Carol“ rozená Williams), učitelka umění. Vyrůstal ve Frodshamu, kde byl jeho otec hospodářem ve Willingtonu, poblíž Chesteru, a poté ve Wirral, poblíž Liverpoolu. Zde navštěvoval Hilbre High School.\n\nDo Londýna se přestěhoval v šestnácti letech a začal navštěvovat National Youth Theatre. Studoval na Guildhall School of Music and Drama, kde promoval v roce 1991, a objevil se v několika menších rolích včetně episod \"Drop The Dead Donkey\" v roce 1993, přičemž jeho první významnější role byla v televizním seriálu BBC v roce 1996 s názvem \"Our Friends in the North\". Poté pokračoval ve spolupráci s BBC účinkováním v biografickém snímku o malíři Francisu Baconovi s názvem \"Love is the Devil: Study for a Portrait of Francis Bacon\", kde ztvárnil Baconova zhrzeného milence George Dyera.\n\nMezinárodnímu publiku se poprvé představil jakožto soupeř Angeliny Jolie ve filmu \"Lara Croft – Tomb Raider\" (2001), a ve své kariéře pokračoval v USA ve filmu Sama Mendese \"Road to Perdition\" (2002). Další hlavní role ztvárnil ve filmech \"Sword of Honour\" (2001), \"Matka\" \"(The Mother)\" (2003), \"Sylvia\" (2003), \"Po krk v extázi\" \"(Layer Cake)\" (2004), \"Nezničitelná láska\" \"(Enduring Love)\" (2004) a \"Mnichov\" \"(Munich)\" (2005).\n\nV roce 2006 po roli Jamese Bonda v \"Casino Royale\" se zhostil role lorda Asriela v chystané filmové adaptaci knihy \"Zlatý kompas\" \"(His Dark Materials: The Golden Compass)\" od Philipa Pullmana. Na začátku roku 2007 vyslovil svůj zájem o účast na franšíze \"3○Star Trek\", čímž vyjádřil svou lásku k této sérii a přání zahrát si v seriálu nebo filmu.\n\nV únoru 2005 jej média uváděla jako potenciálního Jamese Bonda. 23. října 2005 podepsal smlouvu na tři filmy, z nichž první, \"Casino Royale\", měl premiéru 14. listopadu 2006. Stal se prvním představitelem Jamese Bonda, který se narodil po vydání první bondovky, \"Dr. No\". 20. července 2006 bylo oznámeno, že následující film, pracovně nazývaný \"Bond 22\", bude vydán 6. listopadu 2008 pod oficiálním názvem \"Quantum of Solace\".\n\nPři zahájení Her XXX. olympiády v Londýně chránil jako agent 007 královnu Alžbětu II. při cestě na stadion. Na podzim roku 2012 zamířila do kin bondovka \"Skyfall\", která se stala nejúspěšnější bondovkou všech dob. Objevil se také v pokračování série \"Spectre\", jehož premiéra proběhla v říjnu a listopadu 2015.\n\nV letech 1992–1994 byl ženatý s britskou herečkou Fionou Loudonovou. Mají spolu dceru Ellu, která se narodila v roce 1992. V roce 2011 se podruhé oženil s anglickou herečkou Rachel Weiszovou. V roce 2018 se jim narodila dcera.\n\n"}
{"id": "148599", "url": "https://cs.wikipedia.org/wiki?curid=148599", "title": "Pierce Brosnan", "text": "Pierce Brosnan\n\nPierce Brendan Brosnan (* 16. května 1953 Drogheda, hrabství Louth) je irský herec, známý širší veřejnosti především jako představitel Jamese Bonda, kterého ztvárnil celkem ve čtyřech filmech v letech 1995 až 2002. Přestože se narodil v Irsku, od jedenácti let žil s matkou v Londýně.\n\nJe čestným držitelem Řádu britského impéria. Má hvězdu na Hollywoodském chodníku slávy.\n\n"}
{"id": "148602", "url": "https://cs.wikipedia.org/wiki?curid=148602", "title": "Redžep Meidani", "text": "Redžep Meidani\n\nRedžep Meidani (albánsky celým jménem ; * 17. srpna 1944 Tirana) byl v letech 1997 až 2002 prezidentem Albánie.\n\nRedžep Meidani vystudoval Tiranskou univerzitu v roce 1966, a to konkrétně fyziku a matematiku. Dále potom studoval ve Francii, na univerzitě v Caenu. Meidani získal titul profesora a sám poté publikoval mnoho knih, vyšlých doma i v zahraničí. Vyučoval též i na Tiranské univerzitě. Dnes je považován za jednoho z nejvýznamnějších akademiků v zemi.\n\nJeho politická kariéra začala v 90. letech. Meidani se stal předsedou ústředního volebního výboru v prvních svobodných volbách v zemi roku 1991. Ještě téhož roku se stal také předsedou prezidentské rady. Mezi lety 1992 a 1996 pak zastával funkci předsedy albánského centra po lidská práva. Roku 1996 vstoupil do Socialistické strany (nástupkyně PPSH), na jejím reformním sjezdu byl zvolen za jejího předsedu stal též i poslancem parlamentu. 24. července 1997 jej zvolil parlament i do prezidentské funkce. Porazil kandidáta Demokratické strany, Sali Berishu.\n\n"}
{"id": "148605", "url": "https://cs.wikipedia.org/wiki?curid=148605", "title": "Vitriol (zkratka)", "text": "Vitriol (zkratka)\n\nVitriol, psáno s tečkami jako V.I.T.R.I.O.L. se vykládá jako zkratka pro formuli popisující alchymistickou transmutaci \"Visita Interiora Terrae Rectificando Invenies Occultum Lapidem\" - \"Navštiv nitro země, očištěním najdeš skrytý kámen\". Skrytým kamenem je zde míněn Kámen mudrců, neboli \"lapis philosophorum\", představující cíl alchymistické práce. Tato substance je schopna proměňovat kovy, omlazovat i léčit. Kámen měl být výsledkem složitých operací s látkou, při kterých mělo dojít ke splynutí protikladů - proto bývá někdy symbolicky znázorňován jako hermafrodit. Splynutí protikladů mělo být výsledkem procesů, při kterých byla látka rozdělována, „očišťována” a následně opět míchána - rozpouštěna.\n\nSouvisející slovo \"arbor philosophica\" (strom filosofů, mudrců) představuje rozvětvenou strukturu, která podle alchymistů vzniká krystalizací dusičnanu stříbrného smíchaného se rtutí. Tento pojem také někdy znázorňuje dvanáct hlavních alchymistických operací.\n"}
{"id": "148608", "url": "https://cs.wikipedia.org/wiki?curid=148608", "title": "Ču", "text": "Ču\n\nNázev Ču může znamenat:\n\n\n"}
{"id": "148609", "url": "https://cs.wikipedia.org/wiki?curid=148609", "title": "Ču (řeka)", "text": "Ču (řeka)\n\nČu ( ) je řeka v Narynské, Issykkulské a Čuské oblasti v Kyrgyzstánu a v Žambylské a Turkestánské oblasti v Kazachstánu. Je 1067 km dlouhá. Povodí má rozlohu 62 500 km².\n\nVzniká soutokem řek Džuvanaryk a Kočkor, které stékají z ledovců ve hřbetu Terský Alatau a v Kyrgyzském hřbetu. Pod jejich soutokem \"Ču\" vtéká do Issykkulské kotliny, kde protéká nedaleko od jezera Issyk-kul. Při vysokém stavu vody odtéká část toku ramenem Kutemaldy do jezera. Níže řeka protéká Boamskou soutěskou a vtéká do Čuské doliny, kde z okolních hor přijímá mnoho přítoků. Na dolním toku protíná poušť Mujunkum, zleva přijímá řeku Kuragaty a ztrácí se v propadlině Aščikol.\n\n\nZdroj vody je ledovcovo-sněhový. Významná je také role podzemních vod. Průměrný roční průtok vody při odtoku z hor (pro povodí přibližně 25 000 km²) je 130 m³/s. Největší průtoky jsou v červenci a v srpnu. Na dolním toku na konci července až na začátku srpna vysychá a tok se objevuje opět v prosinci. Na horním toku se objevuje led od listopadu do dubna, pokrývka je však pouze na některých místech. Na dolním toku zamrzá od prosince do března.\n\nNa řece byla vybudována Ortotokojská přehrada a tři jezy. Mnohé zavlažovací kanály odebírají až 55 % průtoku. Na řece leží města Tokmok (Kyrgyzstán) a Ču (Kazachstán).\n"}
{"id": "148713", "url": "https://cs.wikipedia.org/wiki?curid=148713", "title": "Žebrání", "text": "Žebrání\n\nŽebrání je činnost spočívající v prosbě o osobní dar, nejčastěji ve formě peněz, jídla či cigaret. Žebrající osoba je označována jako žebrák (zastarale almužník) či žebračka.\n\nŽebrá se buď pasivní formou, tj. klečením či postáváním na frekventovaném místě s nastavenýma rukama či nádobou, nebo aktivně, oslovováním kolemjdoucích či hraním na hudební nástroj. Žebráci se někdy snaží potenciální dárce oklamat a používají lživých příběhů pro získání soucitu.\n\nŽebrají většinou chudí lidé, obvykle lidé na okraji společnosti (např. bezdomovci, narkomani). Žebrákem byl dobrovolně např. Díogenés ze Sinópé.\n\n\n"}
{"id": "148714", "url": "https://cs.wikipedia.org/wiki?curid=148714", "title": "George Gamow", "text": "George Gamow\n\nGeorge Gamow (4. března 1904, Oděsa, Ruské impérium – 19. srpna 1968, Boulder, USA) byl americký fyzik původem z Ruské Oděsy. (Dnes Ukrajina)\n\nZáklady fyzikálního vzdělání získal v Oděse. Roku 1926 ukončil studium na Leningradské univerzitě. Roku 1928 zamířil na slavnou německou univerzitu v Göttingenu. Téhož roku se mu podařilo vysvětlit mechanismus alfa rozpadu. V letech 1931–1933 pracoval v leningradském fyzikálním ústavu, odkud byl vyslán na fyzikální kongres do Bruselu. Roku 1934 odešel do Spojených států amerických. Do roku 1956 přednášel na \"George Washington University\", poté na \"University of Colorado\". Zabýval se kvantovou mechanikou, atomovou a jadernou fyzikou, astrofyzikou a kosmologií. Koncem 40. let také předpověděl, že by celý vesmír mělo rovnoměrně vyplňovat chladné mikrovlnné záření, které je pozůstatkem prvotního výbuchu.\nJeho revoluční myšlenkou bylo: \"„Náš vesmír je vlastně obrovská exploze, která pokračuje dodnes!“\"\nJako první přišel s teorií vzniku vesmíru, kterou jeho odpůrce Hoyle posměšně označil jako „velký třesk“. Tato teorie byla potvrzena roku 1965 americkými astronomy.\nGamow se zabýval také biologií a v 50. letech významně přispěl k objasnění genetických mechanismů v buňce.\n\nProslavil se také řadou populárních knih, mimo jiné pro děti a sérií příběhů o panu Tompkinsovi.\n\n\n"}
{"id": "148716", "url": "https://cs.wikipedia.org/wiki?curid=148716", "title": "KUKA", "text": "KUKA\n\nKUKA AG je německá technologická společnost, významný světový producent průmyslových robotů a řešení automatizace výroby. Většina z jejich více než dvaceti dceřiných společností jsou obchodní a servisní zastoupení, nacházející se mimo jiné ve Spojených státech amerických, v Mexiku, Brazílii, Japonsku, Číně, Koreji, na Taiwanu, v Indii a většině evropských zemích.\n\nJméno KUKA je akronym slov \"Keller und Knappich Augsburg\". Zároveň je to i registrovaná značka průmyslových robotů a dalších produktů této společnosti. V češtině je název kuka známý především jako synonymum pro popelářský vůz, původně touto firmou vyvinutý.\n\nSpolečnost KUKA byla založena v roce 1898 v Augsburgu v Německu. Jejími zakladateli byli Johann Josef Keller a Jacob Knappich. Na začátku se firma zaměřovala na domovní a pouliční osvětlení, již záhy na to se ale přeorientovala na výrobu svářecích přístrojů a zařízení a velkých zásobníků. V roce 1966 získala firma KUKA přední postavení na trhu s komunálními vozy. V roce 1973 sestavila firma KUKA svého prvního průmyslového robota známého jako FAMULUS. Byl to první průmyslový robot na světě se šesti elektromechanicky řízenými osami. V tomto období byla firma KUKA součástí koncernu Quandt group. To se ale změnilo v roce 1980, kdy se stala akciovou společností IWKA Group. Od roku 1995 je název společnosti KUKA AG, která byla rozdělena ve dvě společnosti s ručením omezeným), a to KUKA Roboter GmbH a KUKA Schweißanlagen GmbH (později KUKA Systems GmbH). \n\nV listopadu 2014 převzala společnost KUKA AG švýcarskou konkurenční firmu Swisslog s 2 500 zaměstnanci za 280 milionů eur. \n\n17. května 2016 předložil čínský koncern Midea Group nabídku na převzetí maximálně 49 % akcií společnosti KUKA za 4,6 miliardy eur, čímž byla jednotlivá akcie ohodnocena ve výši 115 eur. To odpovídalo přeplatku více než 35 % oproti kurzu na burze cenných papírů ve Frankfurtu nad Mohanem z předešlého dne. Midea Group, která tehdy vlastnila již 13,5 % akcií firmy KUKA, tvrdila zároveň, že nechce převzít většinu akcií a uzavřít na tomto základě tzv. smlouvu o ovládnutí (\"Beherrschungsvertrag\"). Necelé tři měsíce poté, 8. srpna 2016, bylo oznámeno, že Midea Group již vlastní 94,5 % akcií společnosti KUKA.\n\nDne 29. prosince 2016 souhlasily příslušné úřady úřady USA s prodejem firmy KUKA čínské společnosti Midea Group. Tyto úřady jsou CFIUS (\"Committee on Foreign Investment in the United States\") a DDTC (\"Directorate of Defense Trade Controls\").\n\nCelosvětově má firma KUKA Roboter GmbH se sídlem v německém Augsburgu 6 589 zaměstnanců zaměstnanců (30.09.2012). Jejími zákazníky jsou především firmy z automobilového průmyslu, ale stále častěji i z jiných průmyslových odvětví.\n\n\nSystémový software KUKA je operačním systém, který představuje jádro celého řídicího systému. Jsou v něm uloženy veškeré základní funkce, které jsou potřebné pro provoz robotického systému.\n\nRoboty jsou dodávány společně s ovládacím panelem v rozlišení 640 x 480 pixelů a integrovanou 6D-myší. Panel umožňuje ovládání manipulátoru, ukládání pozic (TouchUp), vytváření a upravování modulů, funkcí, datových listů apod. K ručnímu ovládání ramen je nutno stisknout spínače na zadní straně ovládacího panelu (KUKA ControlPanel (KCP)). (v dnešní době už jen s funkcí „panika“). Jako propojení s řízením slouží rozhraní VGA a sběrnice CAN-Bus.\n\nV řídící skříni se nachází průmyslový počítač komunikující s robotickým systémem za pomoci MFC karty. Řídící signály mezi manipulátorem a řízením jsou přenášeny přes tzv. DSE-RDW propojení. DSE karta se nachází v řídící skříni, RDW karta na podstavci robota.\n\nStarší verze řízení typu KRC1 byla dodávána s operačním systémem Windows 95 a software zakládající se na VxWorks. K periferním zařízením patřily CD-ROM a disketová mechanika, popř. také Ethernet, Profibus, Interbus, Devicenet nebo ASL.\n\nAktuální verze řízení typu KRC2 je dodávána s operačním systémem Windows XP. K periferním zařízením patří CD-ROM, USB rozhraní, připojení na Ethernet a volitelně také rozhraní Profibus, Interbus, DeviceNet nebo Profinet.\n\nFiremní barvy, ve kterých je dodávána většina robotů jsou oranžová (RAL 2003) a černá.\n\nRoboty firmy KUKA jsou nasazovány v nejrůznějších průmyslových odvětvích od kovů až po potraviny a plasty. Jejich různorodé využití zahrnuje obrábění, manipulaci, osazování strojů, paletizaci, bodové či obloukové svařování atd. Jsou používány u firem GM, Chrysler, Ford, Porsche, BMW, Audi, Mercedes-Benz, Volkswagen, Ferrari, Harley-Davidson, Boeing, Siemens, IKEA, Swarovski, Wal-Mart, Nestle, Budweiser, BSN medical, Coca-Cola a u mnoha dalších.\n\nPrůmyslové roboty často hrají důležitou roli při manipulaci s těžkým nákladem. Využívaná je přitom jejich vysoká nosnost a nastavitelná poloha.\n\nRoboty KUKA nacházejí využití také v potravinářském průmyslu. Spolehlivě snižují pracovní zátěž zaměstnanců a strojů při náročných úkonech, jako je vkládání a vykládání produktů na balicím stroji, porcování masa, paletizace a kontrola kvality.\n\nStavební průmysl nabízí různorodé možnosti využití. Průmyslové roboty jsou nasazovány k zajištění plynulého toku materiálu, dalšímu zpracování i výrobě.\n\nVe sklářském průmyslu jsou průmyslové roboty nasazovány při zpracování (např. tepelné zpracování skla a quartz skla), ohýbání a formování, nebo produkci.\n\nDíky jejich odolnosti proti teplu a prachu mohou být průmyslové roboty nasazovány v přímém kontaktu s licími stroji. Dále nacházejí využití při dalším zpracování, jako např. odjehlování, broušení nebo vrtání a kontrole kvality.\n\nV dřevařském průmyslu jsou roboty nasazovány k broušení, frézování, vrtání, řezání, paletizaci a třídění.\n\nPři zpracování kovů jsou průmyslové roboty převážně nasazovány k vrtání, frézování, řezání nebo ohýbání a děrování. Dále jsou využívány k svařování, montáži, a nakládání a vykládání.\n\nZpůsoby využití robotů v keramickém a kamenném průmyslu se pohybují od řezání kamenných kvádrů až po plně automatizované 3D zpracování.\n\nObrat (KUKA Roboter GmbH)\n\n\nVýkonná rada KUKA Roboter GmbH:\n\nObrat (KUKA AG)\n\n\nVýkonná rada KUKA AG:\n\nKdyž byl v roce 1964 uveden Goldfinger, třetí film s Jamesem Bondem, většina lidí nikdy neslyšela o laseru. Studio je dnes bezpochyby hrdé na některé klasické dialogy v této scéně:\n„Vyberte si opatrně svůj další bonmot, pane Bonde, mohl by být váš poslední“; a Bond: „Očekáváte, že budu mluvit?“; Goldfinger: „Ne, pane Bonde, očekávám, že zemřete.“\nLaserová scéna ve filmu s Jamesem Bondem Dnes neumírej (Die Another Day) (2002), je poctou Goldfingerovi (1964). Nyní je ale laser automatizovaný. Roboty nesoucí laser, kteří účinkují po boku Pierce Brosnana a Halle Berryové, jsou průmyslové roboty KUKA. Po prezentaci firmy KUKA před producenty tohoto filmu přidali filmaři scénu, ve které Halle Berry bojuje laserovou palbou rameny robotu KUKA.\n\nVe filmu Šifra mistra Leonarda (The Da Vinci Code) (2006) podává robot KUKA Tomu Hanksovi v bance dřevěnou skříňku, ve které se nachází kryptex.\n\nV roce 2001 vyvinula firma KUKA \"Robocoaster\", který je prvním průmyslovým robotem na světě, který přepravuje osoby. Robot zajišťuje jízdě na horské dráze podobnou sekvenci pohybu pro své dva pasažéry.\n\n"}
{"id": "148717", "url": "https://cs.wikipedia.org/wiki?curid=148717", "title": "Ubangi", "text": "Ubangi\n\nUbangi je řeka ve Střední Africe, největší pravý přítok řeky Kongo. Protéká po hranici Demokratická republika Kongo se Středoafrickou republikou a Republikou Kongo. Je od pramene Uele 2 300 km dlouhá (podle jiných zdrojů 2 500 km). Povodí má rozlohu 772 800 km².\n\nVzniká soutokem řek Uele a Mbomu. Teče v široké dolině převážně uprostřed hustých vlhkých tropických lesů. Nad městem Bangui protéká peřejemi. Na dolním toku dosahuje šířky 4 km a při soutoku s Kongem vytváří deltu širokou 12 km.\n\nVzestup hladiny nastává v období letních dešťů. Nejvyšší úrovně dosahuje v říjnu a nejnižší v březnu. Průtoky vody na dolním toku se pohybují od 2 000 do více než 15 000 m³/s (průměrný roční průtok je 5 000 m³/s).\n\nSplavná je od místa, kde vtéká do města Bangui (650 km), při nejvyšším stavu vody od soutoku zdrojnic.\n"}
{"id": "148723", "url": "https://cs.wikipedia.org/wiki?curid=148723", "title": "Józef Bem", "text": "Józef Bem\n\nJózef Zachariasz Bem (14. březen 1794, Tarnów – 10. prosince 1850, Aleppo) byl polský generál a národní hrdina. Zúčastnil se Listopadového povstání v roce 1830 a Maďarské revoluce a boje za nezávislost v letech 1848–1849.\n\nV mládí navštěvoval vojenskou školu. Zúčastnil se tažení do Ruska v roce 1812. Po zahájení povstání v roce 1830 se stal velitelem 4. lehké jízdní baterie zúčastnil se s ní bitvy u Ostrolenky. Za svou odvahu byl Bem povýšen do hodnosti brigádního generála. Po porážce povstání odešel do Francie. V roce 1848 se přidal na stranu Maďarů v jejich boji proti Rakouské armádě. Po potlačení Maďarské revoluce v roce 1849 odjel do Turecka. Tam se stal guvernérem v Aleppu, kde také roku 1850 zemřel.\n\n"}
{"id": "148724", "url": "https://cs.wikipedia.org/wiki?curid=148724", "title": "Stipendium", "text": "Stipendium\n\nStipendium je peněžitá podpora pro studenty a mladé vědce. Je obvykle udělováno na základě politických nebo sociálních kritérií nebo na základě výjimečných studijních nebo tvůrčích výsledků.\n\n\n"}
{"id": "148725", "url": "https://cs.wikipedia.org/wiki?curid=148725", "title": "Skalice (minerál)", "text": "Skalice (minerál)\n\nNázvem Skalice jsou označovány následující krystalické sírany:\n"}
{"id": "148740", "url": "https://cs.wikipedia.org/wiki?curid=148740", "title": "James Monroe", "text": "James Monroe\n\nJames Monroe (28. dubna 1758 – 4. července 1831) byl pátý prezident USA a autor Monroeovy doktríny. Funkci prezidenta zastával v letech 1817–1825. Monroeovo prezidentství bylo poznamenáno zmizením stranické politiky po válce 1812. Monroe byl předním politikem své doby.\n\nVe věku 16 let začal studovat na College of William & Mary. V roce 1776 přerušil studium a přihlásil se do Kontinentální armády a bojoval v Americké válce za nezávislost. V hodnosti poručíka překročil dne 25. prosince 1776 společně s armádou a pod velením George Washingtona řeku Delaware a následně se účastnil bitvy u Trentonu. V bojích utrpěl zranění ramene.\n\nV roce 1786 se oženil se Elizabeth Kortrightovou (30. června 1768 – 23. září 1830).\n\nV roce 1816 byl zvolen americkým prezidentem; kandidoval jako republikánský kandidát. Ve volbě porazil Rufuse Kinga, kandidáta Federalistické strany. V roce 1820 byl znovuzvolen. S obdobím jeho vlády je spojen termín Doba dobré nálady (anglicky \"Era of Good Feelings\").\n\nBěhem jeho vlády došlo v roce 1819, prostřednictvím smlouvy Adams-Onís, k odkoupení Floridy.\n\n"}
{"id": "148741", "url": "https://cs.wikipedia.org/wiki?curid=148741", "title": "Leninskij prospekt (stanice metra v Moskvě)", "text": "Leninskij prospekt (stanice metra v Moskvě)\n\nLeninskij prospekt () je stanice moskevského metra na Kalužsko-Rižské lince. Svůj název nese podle stejnojmenného prospektu. Veřejnosti již slouží od 13. října 1962.\n\nTato stanice je hloubená, s ostrovními nástupišti, mělkého založení. Provedení její podzemní části vychází z unifikovaného projektu pro stanice tohoto typu, avšak u Leninského prospektu jsou jak střední část, tak i boční části nástupiště více klenuté. Obklad sloupů, které rozkládají rovnoměrně váhu zeminy nad stanicí, tvoří bílý mramor, stěny za oběma kolejemi pak obkládají dlaždice. Osvětlení je umístěné v rozích stopu; do roku 2004 fungovala původní dekorativní svítidla.\n\nStanice má dva výstupy, které vedou na Gagarinovo náměstí; nedaleko se nachází také železniční nádraží. V budoucnu se zde plánuje k němu dobudovat další, celkem již třetí, výstup ze stanice. Leninskij prospekt denně využije 61 600 cestujících (2002), což ji řadí k těm středně vytíženým.\n\n"}
{"id": "148742", "url": "https://cs.wikipedia.org/wiki?curid=148742", "title": "Chemické sjezdy", "text": "Chemické sjezdy\n\nHistorie českých, československých a česko-slovenských chemických sjezdů\n\nPodle článku Oldřicha Hanče, vědeckého tajemníka Československé společnosti chemické v Praze, v tiskovině Chemie a lidé, 10/1971, str. 1-5\n\n\n"}
{"id": "148743", "url": "https://cs.wikipedia.org/wiki?curid=148743", "title": "Leninskij prospekt", "text": "Leninskij prospekt\n\nLeninskij prospekt (Leninova třída) se nachází ve více městech v bývalém SSSR:\n\n"}
{"id": "148750", "url": "https://cs.wikipedia.org/wiki?curid=148750", "title": "CCITT Group 3 a CCITT Group 4", "text": "CCITT Group 3 a CCITT Group 4\n\nCCITT Group 3 a CCITT Group 4 jsou kódovací standardy pro kompresi faksimilních přenosů (fax) a pro komprimaci obrazových dat monochromatických dokumentů (barevná hloubka 1bit). Tyto kompresní algoritmy využívají podobného kódování jako je Huffmanovo kódování na snížení redundance v datovém proudu.\n\nKódování Group 3 je především využíváno pro přenos faksimilních černobílých obrazových dat.\n\nKódování Group 4 má vylepšený kompresní algoritmus, dosahuje téměř dvakrát vyššího kompresního poměru než Group 3. Navíc v tomto kódování chybí synchronizační informace, proto je toto kódování méně vhodné pro faksimilní přenos a je vhodnější pro archivaci dokumentů.\n\nKódování CCITT Group 4 se využívá např. v souborových formátech:\n\n"}
{"id": "148753", "url": "https://cs.wikipedia.org/wiki?curid=148753", "title": "Tomáš Zápotočný", "text": "Tomáš Zápotočný\n\nTomáš Zápotočný (* 13. září 1980 Příbram) je bývalý český fotbalový obránce a bývalý reprezentant, od léta 2017 hráč klubu 1. FK Příbram. Mimo Českou republiku působil na klubové úrovni v Itálii a Turecku. Na kontě má 4 starty za český národní tým v letech 2006–2007.V létě 2018 ukončil fotbalovou kariéru\n\nZápotočný působil v ČR v klubech FK Marila Příbram, ZD Milín, 1. FK Drnovice a FC Slovan Liberec. V roce 2006 odešel na své první zahraniční angažmá do Itálie do týmu Udinese Calcio. Poté hrál v Turecku v mužstvech Beşiktaş JK a Bursaspor.\n\nV lednu 2011 přestoupil z Beşiktaşe do pražské Sparty.\n\nV základní skupině I Evropské ligy 2012/13 byla Sparta Praha přilosována k týmům Olympique Lyon (Francie), Hapoel Ironi Kirjat Šmona (Izrael) a Athletic Bilbao (Španělsko). V prvním utkání Sparty 20. září 2012 proti domácímu Lyonu nenastoupil (hrál Vlastimil Vidlička), pražský klub podlehl soupeři 1:2. 4. října 2012 již nastoupil a vstřelil v Evropské lize 2012/13 první gól Sparty (ve 26. minutě) proti španělskému klubu z Baskicka Athletic Bilbao, finalistovi soutěže z minulého ročníku 2011/12. Zápotočný vystřelil ze střední vzdálenosti a míč si brankář Irazioz srazil do sítě. Domácí Sparta Praha zvítězila 3:1 a připsala si první 3 body do tabulky základní skupiny I. 25. října 2012 odehrál celý zápas na domácím hřišti s izraelským týmem Ironi Kirjat Šmona, pražský klub vyhrál 3:1 a upevnil si s 6 body druhou příčku za vedoucím Lyonem. 8. listopadu v odvetě s Ironi Kirjat Šmonou v Izraeli (hrálo se na stadionu v Haifě) nastoupil v základní sestavě a byl u remízy 1:1. 22. listopadu nastoupil do domácího zápasu s Lyonem, který skončil remízou 1:1. Tento výsledek posunul Spartu Praha již před posledními zápasy základní skupiny do jarní vyřazovací části Evropské ligy z druhého místa (první místo si zároveň zajistil Lyon). Zápotočný dostal v utkání žlutou kartu. Poslední zápas základní skupiny I proti Bilbau absolvoval 6. prosince 2012, díky remíze 0:0 pražský celek získal ve skupině celkem 9 bodů. Do jarního šestnáctifinále byl Spartě přilosován anglický velkoklub Chelsea FC, Tomáš Zápotočný nastoupil 14. února 2013 v Praze v základní sestavě, pražský klub podlehl doma soupeři 0:1 gólem mladého brazilského fotbalisty Oscara. O týden později se představil v odvetě na Stamford Bridge, Sparta vedla 1:0, ale naději na prodloužení nakonec neudržela, ve druhé minutě nastaveného času inkasovala vyrovnávací gól na 1:1 z kopačky Edena Hazarda a z Evropské ligy vypadla.\n\nVydařený ligový zápas absolvoval 24. února 2013 proti hostujícímu Slovácku, jedním gólem se podílel na výhře Sparty 4:0. 10. března se v 19. ligovém kole podílel gólem v závěru utkání na remíze 2:2 s Jabloncem.\n\nV sezoně 2013/14 získala Sparta Praha ligový titul, Tomáš Zápotočný nastoupil během ní za pražský klub v závěru ligového utkání 10. srpna 2013 proti Bohemians 1905 (výhra 2:1).\n\nV září 2013 přestoupil ze Sparty do 1. FK Příbram, kde již v minulosti působil. Debutoval 14. září 2013 proti domácímu Slovácku, nastoupil na postu středního obránce, Příbram remizovala 1:1. Vydařený zápas absolvoval 20. října 2013 proti Olomouci, vstřelil své první ligové branky v dresu Příbrami. Dvěma góly se podílel na výhře 3:2, první dal z pokutového kopu.\n\nV létě 2016 přestoupil z Příbrami do druholigového FC Baník Ostrava, podepsal smlouvu na jeden rok. S týmem zažil v sezóně 2016/17 postup do české nejvyšší ligy.\nV červenci 2017 po výrazné prohře 2:5 v přípravě s druholigovým klubem FK Fotbal Třinec v Baníku skončil.\n\nPoté se koncem července 2017 dohodl na návratu do 1. FK Příbram, kde nahradil v obraně Martina Jiránka, který odešel do Dukly Praha.\n\nV A-mužstvu ČR debutoval 16. 8. 2006 v přátelském zápase v Uherském Hradišti proti reprezentaci Srbska (prohra 1:3). Celkem odehrál v letech 2006–2007 za český národní tým 4 zápasy, branku nevstřelil.\n\n"}
{"id": "148757", "url": "https://cs.wikipedia.org/wiki?curid=148757", "title": "Petr Papoušek (fotbalista)", "text": "Petr Papoušek (fotbalista)\n\nPetr Papoušek (* 7. května 1977 v Čáslavi) je bývalý český fotbalový záložník.\n\n"}
{"id": "148759", "url": "https://cs.wikipedia.org/wiki?curid=148759", "title": "Irtyš", "text": "Irtyš\n\nIrtyš (ujgursky ئېرتىش دەرياسى, přeloženo \"Ertish däryasi,\" mongolsky \"Эрчис мөрөн, Èrčis mörön,\" čínsky 额尔齐斯河, pinyin \"Ertix Hé, É'ěrqísī Hé,\" český přepis \"E-er-čchi-s'-che,\" kazašsky \"Ертiс, Ertis,\" rusky \"Иртыш, Irtyš)\" je řeka v autonomní oblasti ČLR Sin-ťiang, Východokazašské a Pavlodarské oblasti v Kazachstánu a v Omské a Ťumeňské oblasti v Rusku. Je levým přítokem Obu. Je 4 248 km dlouhá. Povodí má rozlohu 1 643 000 km².\n\nPramení v ČLR v horách Mongolského Altaje a pod jménem Černý Irtyš teče až k ústí do jezera Zajsan. Na horním toku nad Semipalatinskem má charakter rovinné i horské řeky. V souvislosti s postavením Usť-Kamenogorské a Buchtarminské vodní elektrárny byla řeka nad Usť-Kamenogorskem změněna na dvě velké přehradní nádrže (Usť-Kamenogorská a Buchtarminská). V zóně vzdutí \"Buchtarminské přehrady\" se nachází i jezero Zajsan. Pod \"Usť-Kamenogorskem\" se dolina řeky rozšiřuje. Pod \"Semipalatinskem\" řeka vtéká do Západosibiřské roviny a teče na severozápad uprostřed suchých stepí. Až do Omsku nepřijímá žádné významné přítoky. Rozkládají se zde bezodtoké oblasti a oblasti s vnitřním odtokem. Koryto řeky je nestálé a velmi členité. Rozvětvuje se na ramena a je v něm mnoho písečných peřejí. Pod \"Omskem\" řeka vytváří mnohé meandry. Údolí je široké až 20 km a poblíž ústí do Obu až 35 km. U ústí Tobolu se řeka stáčí na sever a protéká nejbažinatější částí \"Západosibiřské roviny\". Koryto je zde ještě členitější.\n\nZdroj vody je smíšený. Na horním toku je sněhový, ledovcový a v menší míře dešťový, zatímco na dolním toku je sněhový, dešťový a podzemní. Charakter vodního režimu se také významně mění. Na horním toku začíná hladina stoupat v dubnu s maximem v dubnu až v červnu, poté opadá do října. Průtok řeky je zde regulovaný. Na dolním toku začíná hladina stoupat od konce května do září s maximem v červnu. 50 % ročního průtoku proteče na jaře. Na horním toku pak 20 % v létě a na podzim a 10 % v zimě. U Tobolsku je to pak 47 % na jaře, 27 % v létě, 19 % na podzim a 7 % v zimě. Průměrný roční průtok u Usť-Kamenogorsku je 628 m³/s, u Semipalatinsku 960 m³/s, u Omsku 917 m³/s a u Tobolsku 2 150 m³/s. Celkový roční odtok v ústí je 95 km³. Rozsah kolísání úrovně hladiny je nad jezerem Zajsan 4,4 m, u \"Omsku\" 7 m, u Usť-Išimu 12,7 m a dále k ústí se zmenšuje. Zamrznutí řeky předchází období plujících ledových ker, které trvá přibližně 20 dní na horním toku a 6 až 10 dní na dolním toku. Zamrzá na horním toku na konci listopadu a na dolním toku na začátku listopadu, rozmrzá v dubnu.\n\n\"Irtyš\" je bohatý na ryby (nelmy, štiky, okouni, jeseteři, sterledě, mníci, jelci jeseni a potočníci). Voda z řeky se využívá jako zdroj pro kanál Irtyš-Karaganda. Průměrně do kanálu odtéká z \"Irtyše\" 75 m³/s a také pro zásobování vodou a zavlažování. Pravidelná lodní doprava funguje od zádrže Usť-Kamenogorské hydroelektrárny k ústí. Hlavní přístavy jsou Usť-Kamenogorsk, Semipalatinsk, Pavlodar, Omsk, Tara, Tobolsk, Chanty-Mansijsk.\n"}
{"id": "148760", "url": "https://cs.wikipedia.org/wiki?curid=148760", "title": "Grejnarov", "text": "Grejnarov\n\nGrejnarov je původně renesanční statek u Netolic na rozcestí silnice číslo 122 z Netolic do Lhenic a místní komunikace do obce Lužice. Tuto usedlost obýval na přelomu 16. a 17. století rod Grejnarů, úředníků při rožmberském dvoře. V současné době je usedlost ve špatném stavu.\n"}
{"id": "148761", "url": "https://cs.wikipedia.org/wiki?curid=148761", "title": "Lidová demokracie", "text": "Lidová demokracie\n\nLidová demokracie (též lidová republika nebo lidově demokratická republika) je označení reálně socialistických politických systémů, v němž má vedoucí úlohu komunistická strana či skupina stran pod vedením komunistické strany.\n\nTato forma státu vznikla po první světové válce v satelitech Sovětského svazu (Mongolsko a podobně), ale uplatnila se hlavně po druhé světové válce v komunistických zemích střední Evropy, tvořících celek známý jako východní blok. Tehdy byla lidová demokracie považována za jakousi přechodnou fázi mezi kapitalismem a rozvinutým socialismem.\n\nStáty s lidově demokratickým státním zřízením se oficiálně lišily od Sovětského svazu a jiných zemí hlavně jinou politickou strukturou, která však fungovala se stejným výsledkem, jako v SSSR. Sice existovalo více stran, ale permanentní vládní koalice, označovaná jako \"národní\" či \"vlastenecká fronta\", dodržovala jednotný postup, který určovala strana komunistická. Dalšími rozdíly bylo například i jiné uspořádání státních institucí a možnost omezeného soukromého vlastnictví půdy.\n\nPříklady ze střední Evropy jsou Československo (1948–1989), Maďarská lidová republika, Polská lidová republika.\n\nJako lidové demokracie se ovšem označovaly (nebo dodnes označují) i některé další země, například Čínská lidová republika, Laos, Vietnam, Kuba nebo Korejská lidově demokratická republika.\n\n"}
{"id": "148764", "url": "https://cs.wikipedia.org/wiki?curid=148764", "title": "KPDF", "text": "KPDF\n\nKPDF je open source prohlížeč PDF. Je integrován do KDE, ačkoliv původně vznikl z Xpdf.\n\nPár zajímavých vlastností:\nKPDF podporuje \"text in\" . Soubory pdf mohou být čteny KTTS text-to-speech. V prostředí KDE 4 je následovníkem KPDF program Okular.\n\n"}
{"id": "148765", "url": "https://cs.wikipedia.org/wiki?curid=148765", "title": "Akademie výtvarných umění v Praze", "text": "Akademie výtvarných umění v Praze\n\nAkademie výtvarných umění v Praze (AVU) je veřejná univerzitní vysoká škola a je nejstarší uměleckou školou v českých zemích.\n\nAVU je vysokou školou uměleckého zaměření. Uskutečňuje magisterské a doktorské studijní programy v oblasti výtvarného umění a poskytuje vysokoškolské vzdělání v oborech malířství, sochařství, kresby a grafiky, intermediální tvorby, nových médií, restaurování uměleckých děl malířských a sochařských a architektonické tvorby. V souvislosti s tím rozvíjí uměleckou, vědeckou a výzkumnou, vývojovou a další tvůrčí činnost a podílí se na celoživotním vzdělávání. AVU je zároveň i významnou kulturní institucí, která se v duchu tradic spolupodílí na formování a rozvoji kultury a společnosti.\n\nDne 10. září roku 1799 byla založena AVU dekretem, který vydal císař František I. Vyučovat se začalo následujícího roku 1800. Prvním ředitelem byl německý rytec Josef Bergler (1753–1829) a od roku 1836 to byl již Čech, profesor František Tkadlík, někdy se uvádí také jako Kadlík. V roce 1896 byla AVU reformována a zestátněna, dekretem z roku 1922 byla uznána jako první státní vysoká umělecká škola. U jejího vzniku stála také Společnost vlasteneckých přátel umění, jež chtěla zajistit kvalitní umělecké vzdělání českým studentům z Čech, Moravy a rakouského Slezska, kteří do té doby museli dojíždět do Vídně či Mnichova.\nOd roku 1885 sídlila škola ve velmi stísněných podmínkách v budově Uměleckoprůmyslové školy Na rejdišti a na Eliščině třídě. K tomu nastala situace, kdy se Společnosti vlasteneckých přátel začalo nedostávat finančních prostředků na vydržování akademie a té hrozil zánik. V oné době je členem rozpočtového výboru společnosti Josef Hlávka, který se hned s nevšední energií pouští do záchrany této významné školy. V roce 1885 hovoří ve Vídni s ministrem školství, kterého přesvědčí, že je nutné, aby akademii převzal stát, a zároveň že je nutné ji rozšířit o dva profesory, se kterými již zahájil jednání. Ministr se tváří velmi ochotně. Na školu jsou tedy povoláni Václav Brožík a Vojtěch Hynais jako noví dva profesoři, o jejichž nutnosti se Hlávka ministrovi zmiňoval a se kterými měl ono předběžné jednání.\nNastaly však problémy. Ani ne tak s Brožíkem, jako s Hynaisem. Oba umělci se nacházeli v Paříži a oba zprvu nabídku nadšeně přijali. Záležitosti kolem zestátnění akademie se však táhly, a hlavně, Hynais se cítil rozčarován, i když důvody valné neměl. Byli sice oba zatím jmenováni formálně, ale Hlávka spolu s hrabětem Buquoyem hradil jejich platy. Navíc Hlávka začíná plnit i Hynaisův požadavek mít v Praze takový ateliér jako v Paříži. Veškeré handrkování kolem Hynaise má příchuť určité trapnosti a budí dojem, že Hynais svoji nerozhodnost - Paříž s nejistotou umělce na volné noze nebo Prahu s pevným, jistým příjmem - maskuje různými podmínkami, oddalováním a liknavostí. Jeho neserióznost se nejvíce projevila právě kolem stavby zmíněného ateliéru. Zemský výbor na Hlávkovu žádost propůjčil Pavilón umění na okraji Stromovky – pozůstatek z Jubilejní výstavy - a povolil jeho přestavbu na ateliér. Hlávka pověřuje architekta Bělského, aby vypracoval plány na přestavbu podle přání Hynaise. Když však jsou plány Hlávkovi předloženy, musí konstatovat, že to Hynais přehnal. Splnit jeho dispozice by znamenalo, že z budovy nezbude téměř nic, což by magistrát nedovolil - a i kdyby, vyšlo by to nastejno jako postavit budovu novou. Hlávka proto rázně řeší celou věc dle vlastního uvážení. Spolu s Janem Bělským a prof. Maxmiliánem Pirnerem zhotovuje několik variant plánů možné přestavby a s obšírným dopisem je zasílá Brožíkovi a Hynaisovi do Paříže k vyjádření připomínek, a to 31. července 1893. Odezva žádná. Hlávka v domnění, že snad dopis nedošel, píše nový. Přestože ateliér měl sloužit oběma malířům, Brožík nechal jednat vehementněji se prosazujícího a umíněného Hynaise. Když však zjišťuje jeho neserióznost, bleskově Hlávkovi zasílá nejdůležitější připomínky s tím, že zbytek bude následovat. Nenásleduje. Brožík onemocněl a Hynais ve své nerozhodnosti nenapíše zoufalému Hlávkovi ani řádku. Ten však už nemůže čekat, ve hře je příliš mnoho, nemluvě o značné sumě, kterou do přestavby pavilónu investoval spolu s hrabětem Buquoyem, protože Společnost vlasteneckých přátel peníze nemá. Dává tedy pokyn k zahájení prací. Přestože má s Hynaisem takové problémy, odděluje je od názoru na jeho umělecké kvality. Ví, že pro akademii by byl tento umělec ziskem. Ten konečně do Prahy přijede, a to 9. ledna 1894. Hynais, ač se na několikerou prosbu Hlávkovu z Paříže neozýval, teď chce do všeho zasahovat a přirozeně naráží. Uraženě trucuje a vyhrožuje, že se vrátí do Paříže. Nakonec se ale vody uklidní a před zahájením školního roku I894/95 se jak Hynais tak Brožík mohou stěhovat do nového ateliéru, který nakonec slouží celých osm let oproti předpokládaným dvěma. Těch osm dlouhých let totiž trvá Hlávkův boj o postavení akademie samé, což komentuje slovy, že mu akademie vzala kus života. Tři roky se musí handrkovat s městským úřadem o vyhlédnutý pozemek, protože ten zde má v plánu zřídit veřejné sady. Hlávka dokazuje, že si akademie a sady nijak nebudou překážet, spíš naopak - bude to zpřístupnění galérie školy - leč marně. Obrat k lepšímu nastává až tehdy, kdy je akademie konečně zestátněna. Městská rada nyní pozemek uvolňuje a tak v letech 1898–1902 vyrůstá na Letné proti obecné škole jednoduchá funkční stavba se střídmou secesní fasádou - architekt Václav Roštlapil. „Hlávkovi patří největší dík za to, s jakou obětavostí a neúnavností se o věci akademie bral,“ vyslovuje názor J. V. Myslbek.\n\nŠkola sídlí v budově postavené v secesním slohu, někdy nazývaném též secesní barok, autorem budovy je Václav Roštlapil Projekt pochází z let 1897 až 1903, generální rekonstrukcí budova prošla roku 1998. V budově se nachází unikátní interiér školní knihovny, jejímž autorem je Jan Kotěra. Objekt je registrovanou kulturní památkou.\n\nNachází se v těsném sousedství hlavní budovy. Autory budovy jsou Jan Kotěra a Josef Gočár. Vybudována byla v letech 1922–1924. Sídlí v ní nyní ateliér architektury, Vědecko výzkumné pracoviště AVU a Ateliér nových médií. Objekt je registrovanou kulturní památkou.\nBudova se nachází v areálu Výstaviště Praha-Holešovice. Byla postavena roku 1891, v rámci celonárodní hospodářské přehlídky, která nesla název Jubilejní zemská výstava. Architektem byl Antonín Wiehl. Její soudobou obnovu, úpravu a rozvoj navrhli architekti Zdeněk Jiran a Michal Kohout (2003). Realizaci obnovy a úpravy Moderní galerie zachytil Pavel P. Ries ve svém časosběrném TV dokumentu Tradice a historická kontinuita. V Moderní galerii sídlí v současnosti grafické dílny, ateliér restaurování malířských děl, ateliér restaurování sochařských děl a plastik a ateliér grafiky. Probíhají v ní také hodiny večerního kreslení. nad jejím vchodem je umístěna kamenná děkovná deska k mecenáši Josefu Hlávkovi.\nVýtvarný ateliér na Vinohradech slouží pedagogům hostujícím na Akademii výtvarných umění v Praze. Je to původní ateliér význačného českého sochaře Ladislava Šalouna. Po vítězné soutěži na pomník Mistra Jana Husa pro Staroměstské náměstí, se sochař Ladislav Šaloun rozhodl postavit k tomu účelu zcela nový ateliér podle vlastního návrhu. Zahrnoval: velký a malý ateliér, salon, slováckou jizbu, jejím autorem byl Dušan Jurkovič, vestibul, zázemí i byt pro hlídače a také nezbytný okultistický sklep. Objekt je registrovanou kulturní památkou.\n\nByl postaven roku 1902 pro potřeby výstavy a pobytu umělce Augusta Rodina v Praze. Slouží jako přípravná škola kresby a modelování pro první ročníky AVU. Objekt je registrovanou kulturní památkou. \n\nAVU používá vlastní znak s emblémem AVU (stylizovaný heraldický český dvouocasý lev ve skoku s modrými srdíčky na končetinách, hlavě a největším na hrudi) a textem „Akademie výtvarných umění v Praze“, jehož autorem je Milan Knížák. Ten je autorem také talárů profesorů, rektora a pedela, které se používají při imatrikulaci nových studentů a promoci diplomantů. Podoba talárů je strohá, geometrická, ovlivněná gotickými vzory, převážně rektorův talár je výrazně geometrický, což vyjadřuje poselství univerzality a celosvětového řádu. Rektora volí akademický senát každé tři roky.\n\n\n\n\n\n\n\n\n\nTomáš Vejdovský, Jan Stoss\n\n\nGalerie AVU je od roku 1993 výstavním prostorem pro veřejnost, který slouží pro studenty a jejich hosty jako „testovací“. Studenti si zde mohou vyzkoušet přípravu výstavy od počátku do konce, tedy kurátorsky, instalačně, propagačně. Každoročně se tu uskuteční průměrně 20 výstav naprosto rozličného zaměření.\n\nKaždoročně na konci akademického roku probíhá obvykle ve Veletržním paláci Národní galerie v Praze výstava absolventů všech oborů a prezentuje tak aktuální práce průměrně 50 umělců. K výstavě vychází pravidelně barevný katalog. Výstava je spojena s promocí diplomantů, která se pravidelně koná v prostorách Anežského kláštera.\n\n\n\n\n\n"}
{"id": "148767", "url": "https://cs.wikipedia.org/wiki?curid=148767", "title": "Chemik", "text": "Chemik\n\nChemik je osoba s chemickým vzděláním a/nebo s praxí v chemických oborech. Je to tedy obvykle absolvent chemické střední školy a/nebo některé z vysokoškolských fakult s chemickým zaměřením.\n\nChemici se sdružují v regionálních, národních i mezinárodních spolcích (organizacích) a pořádají odborná setkání (sjezdy, konference, semináře atp.).\n\nSvé poznatky z výzkumu i z praxe publikují chemici v chemických časopisech, ve sbornících z odborných setkání a dnes také prostřednictvím internetu.\n\n\"Chemikové jsou prazvláštní třída smrtelníků, kteréž jakýsi nesmrtelný pud pohání ku vyhledávání rozkoší v dýmu a parách, plamenech a mouru, mezi jedy a ve skromnosti. A přece, zdá se mi, vedu život utěšený a nechť zemru, kdybych se odhodlal vyměnit své místo s králem perským.\" Johann Joachim Becher (1662).\n\n\"... já se musím přiznat, že mně bylo někdy skoro líto lidí, kteří měli ten hrozný osud, že se nestali chemiky a neokusili stejnou slast jako já, Pro mě je chemie dodnes čímsi omamně krásným.\" Rudolf Zahradník.\n\n\n"}
{"id": "148768", "url": "https://cs.wikipedia.org/wiki?curid=148768", "title": "Marek Čech (1976)", "text": "Marek Čech (1976)\n\nMarek Čech (* 8. dubna 1976, Ostrava, Československo) je bývalý český fotbalový brankář. Na klubové úrovni působil mimo ČR na Slovensku, v Rusku a v Indii. V roce 2006 odchytal jeden zápas v dresu české fotbalové reprezentace.\n\nV základní skupině I Evropské ligy 2012/13 byla Sparta Praha přilosována k týmům Olympique Lyon (Francie), Ironi Kirjat Šmona (Izrael) a Athletic Bilbao (Španělsko). Marek Čech nastoupil do posledního zápasu základní skupiny I proti Bilbau 6. prosince 2012 místo Tomáše Vaclíka. Díky remíze 0:0 pražský celek získal ve skupině celkem 9 bodů, postup do jarní části soutěže měl jistý již z minulého kola.\n\nV sezóně 2013/14 slavil se Spartou Praha zisk ligového titulu již ve 27. kole 4. května 2014. Před sezonou 2014/15 se se Spartou nedohodl na prodloužení smlouvy.\n\nOdešel tedy do nově zformované indické ligy Indian Super League, kde byl draftován klubem Delhi Dynamos FC z 5. kola.\n\nMarek Čech odchytal v národním A-týmu České republiky jeden zápas, šlo o domácí přátelské utkání 15. listopadu 2006 s Dánskem (remíza 1:1). V poslední minutě utkání za stavu 0:1 fauloval v pokutovém území samostatně postupujícího Mikkela Thygesena, dostal žlutou kartu a proti ČR byl nařízen pokutový kop. Marek Čech penaltu Dennisi Sørensenovi kryl a reprezentantům ČR se pak v nastaveném čase podařilo Milanem Barošem vyrovnat na konečných 1:1.\n\n"}
{"id": "148772", "url": "https://cs.wikipedia.org/wiki?curid=148772", "title": "Zbyněk Pospěch", "text": "Zbyněk Pospěch\n\nZbyněk Pospěch (* 24. října 1982 v Opavě) je český fotbalový útočník od března 2017 působící v klubu z ČR TJ Valašské Meziříčí.\n\nPospěch je odchovancem Opavy, v létě 2004 přestoupil do 1. FC Slovácko. V létě 2005 přestoupil do Sparty Praha, ale ta jej obratem poslala na hostování do Liberce, neboť z Liberce do Sparty šel Libor Došek a severočeský klub požadoval hráčskou náhradu. V létě 2006 se Pospěch vrátil do pražského klubu, absolvoval s ním přípravu, ale den před startem ligové sezony 2006/07 přestoupil do Liberce nastálo. V FC Slovan Liberec působil tedy v letech 2005–2007 a v sezóně 2005/06 vyhrál ligový titul. V březnu 2007 odešel do norského klubu Odd Grenland, kde hrál pouze rok. Poté zamířil do Artmedie Petrželka. Do Brna přestoupil v lednu 2009 ze slovenského klubu FC Artmedia Petržalka. Brno se však později dostalo do problémů a Pospěcha ignorovalo, po nějaké době Pospěch podepsal smlouvu v jiném klubu jenže měl zaneseno ve smlouvě, že pokud přestoupí, bude muset zaplatit svému agentovi velkou částku. Když se proti tomuto bodu odvolal, dostal zákaz hraní, ale pořád byl hráčem 1.FC Brno. Na konci roku 2010 se mu povedlo spor s odvoláním dotáhnout a Brno jej v lednu 2011 pustilo na půlroční hostování s opcí na přestup do týmu rivala v boji o udržení SK Slavia Praha. Zde byl do konce sezóny oporou, za 12 zápasů vstřelil 7 branek a na konci sezony klub SK Slavia Praha uplatnil opci. Ve Slavii působil pouze do konce další sezony.\n\nV létě 2012 klub opustil a přestoupil do Dukly Praha. S týmem podepsal smlouvu do roku 2014, přestože měl nabídky i z jiných klubů. V sezoně 2012/13 se stal nejlepším střelcem týmu. Na jeho gólové produktivitě měl podíl trenér Luboš Kozel, který mu našel vyhovující roli v týmu. Zazářil 27. července 2013 v zápase 2. kola Gambrinus ligy 2013/14 proti SK Sigma Olomouc, v utkání vstřelil 4 góly, Dukla zvítězila na domácím hřišti 4:0. Stal se pátým čtyřgólovým střelcem v historii samostatné české ligy (po Josefu Obajdinovi, Robertu Vágnerovi, Vratislavu Lokvencovi a Davidu Střihavkovi). Celkem za mužstvo odehrál 57 utkání, ve kterých se 26x gólově prosadil.\n\nPřed sezónou 2014/15 se dohodl na dvouleté smlouvě s německým třetiligovým klubem FC Energie Cottbus. Číslo dresu měl 27 místo oblíbeného 11.\n\nV září 2015 se vrátil do České republiky a podepsal půlroční smlouvu s druholigovým klubem Slezský FC Opava. Ve hře bylo i angažmá v kyperském prvoligovém klubu Ethnikos Achnas, které nevyšlo.\n\nV lednu 2016 podepsal půlroční smlouvu s druholigovým rivalem SFC Opava, jiným slezským týmem MFK OKD Karviná.\n\n"}
{"id": "148774", "url": "https://cs.wikipedia.org/wiki?curid=148774", "title": "DigiKam", "text": "DigiKam\n\ndigiKam je pokročilý, ale jednoduchý správce digitálních fotek. Je postaven na prostředí KDE. Podporuje všechny dnes převažující grafické formáty, které se používají pro fotografie. Dokáže organizovat kolekce fotografií v albech (složky) podle data nebo pomocí metadata (tagy). Také můžete přidat komentář, hodnocení fotky. Program umožňuje export alb na Flickr, vypálit na CD, vytvořit webovou galerii a jiné způsoby.\n\nDigikam dokáže odstranit červené oči, použít filtry, vyvážit (opravit) barvy a jiné speciální efekty. Digikam také dokáže importovat fotky z fotoaparátu. Fotky je možné prohlížet, stahovat do počítače, mazat (ve fotoaparátu).\n\nVe verzi 0.9.x by měly být funkce jako synchronizace, nahrávání fotek na iPod, pokročilý editor metadat, lepší podpora pro formát raw a další efekty pro obrázky.\n\nJádro vývojového týmu digiKamu tvoří Gilles Caulier, Marcel Wiesweg a Francisco J. Cruz. Mezi další členy týmu patří Achim Bohnet, Gerhard Kulzer a Fabien. Více informací.\n\nDigiKam je momentálně udržovaný v Extragear KDE.\n\nVlastnosti v digiKam verze 0.8.x:\n\n11/2011 − Aktuální verze 2.3.0 si zaslouží vyzvednout funkci „lokální kontrast“ pro účinné rozšíření dynamického rozsahu fotografie.\n\n"}
{"id": "148776", "url": "https://cs.wikipedia.org/wiki?curid=148776", "title": "Stara Rawa", "text": "Stara Rawa\n\nStara Rawa je vesnice v centrální části Polska v okrese Skierniewice Lodžského vojvodství. Leží 80 km severozápadně od Varšavy, v historickém Mazovsku v průměrné výšce 140 metrů n. m. a protéká jí říčka Ravka.\n\nVlastní vesnice Stara Rawa čítá 700 obyvatel.\n\nPrvní zmínka o lokalitě pochází z 12. století.\n\n"}
{"id": "148778", "url": "https://cs.wikipedia.org/wiki?curid=148778", "title": "Gerty Coriová", "text": "Gerty Coriová\n\nGerty Theresa Coriová, \"nepřechýleně\" Gerty Theresa Cori, \"rodným příjmením\" Radnitz (15. srpna 1896 Praha-Nové Město – 26. října 1957 St. Louis, Missouri, Spojené státy americké) byla česko-americká lékařka a biochemička, nositelka Nobelovy ceny za fyziologii nebo lékařství za rok 1947, první oceněná žena v této kategorii.\n\nGerty Therese Radnitz se narodila jako nejstarší ze tří dcer v pražské židovské rodině chemika a ředitele cukrovaru Otty Radnitze a jeho ženy Marthy rozené Neustadtl v Petrské ulice č.p. 25/1168 (nyní č. 29). Do svých 10 let měla domácí učitelku, v letech 1906–1912 navštěvovala pražské dívčí lyceum a po dalším cíleném samostudiu složila v roce 1914 maturitní zkoušku na reálném gymnáziu v Děčíně. V témže roce byla přijata ke studiu medicíny na německé Karlo-Ferdinandově univerzitě v Praze, které úspěšně absolvovala v roce 1920. \n\nNa univerzitě se seznámila se studentem Carlem Ferdinandem Corim, který ve stejném roce také promoval v oboru lékařství; již během studia spolupracovali na výzkumech a dílčí výsledky publikovali. Oba ještě v témže roce odjeli z Československa do Vídně, kde (proti vůli svých rodičů) v srpnu 1920 uzavřeli manželství.\n\nOd roku 1921 pracovala jako lékařka na pediatrii v Karolínině dětské nemocnici ve Vídni pod vedením profesora W. Knoepfelmachera. Ve svém výzkumu se mimo jiné zaměřila na štítnou žlázu, přičemž některé její klinické výzkumné práce byly zveřejněny. Manžel Carl pracoval jako farmakolog na univerzitách ve Vídni a Štýrském Hradci. V roce 1922, jak pro nedobré existenční a pracovní podmínky ve Vídni, tak také pro své velmi malé šance na získání místa na vysokých školách v Evropě, zejména s ohledem na Gertin židovský původ, se rozhodli oba pro odchod do Ameriky.\nGerty Cori pracovala (stejně jako manžel Carl) od roku 1922 do 1925 jako výzkumná pracovnice ve Státním ústavu pro výzkum zhoubných nemocí ve městě Buffalo v oddělení patologie, v letech 1925–1931 pak v oddělení biochemie. V Buffalu vydala svoji první publikaci (1923), v níž pokračovala ve svém předešlém zájmu na působení hormonů štítné žlázy; následuje (1923 a 1924) její série čtyř dokumentů o vlivu rentgenového záření na kůži a na metabolismus tělesných orgánů. V roce 1928 získali oba manželé státní občanství USA. V letech 1938 a 1939 posunuli důraz své práce k enzymologii. Svědčí o tom také 10 publikovaných prací, z toho 7 Gertiných (dvě Carla Coriho a jedna S. Colowicka). Svoji poslední práci, recenzi na nemoci glykogenu, publikovala v roce 1957. \n\nZ Buffala odešli Coriovi v roce 1931 do St. Louis, kde Gerty působila na Washington University School of Medicine nejprve jako profesorka farmakologie a od roku 1947 jako profesorka biochemie. Jako vědkyně byla ve své práci vždy vynikající experimentátorka a analytička.\n\nManželé Coriovi objevili v roce 1936 průběh katalytické konverze glykogenu, který byl pojmenován po nich jako Coriho cyklus. V odborném lékařském názvosloví se všeobecně používají pojmy Cori ester - glukoso-1-fosfát; pojmem \"Cori disease\" se označují jednotlivé poruchy v metabolismu glykogenu. Gerty Cori také v roce 1950 objevila podstatu chorob ze střádání glykogenu.\n\n\n\n"}
{"id": "148779", "url": "https://cs.wikipedia.org/wiki?curid=148779", "title": "Klystýr", "text": "Klystýr\n\nKlystýr (ř. enema, tis, n.) je nálev sloužící k výplachu tlustého střeva (či tato samotná procedura). Pomáhá očistě tlustého a po nácviku i tenkého střeva, podporuje peristaltiku a vylučování usazených zbytků denaturovaných jídel, které mají na zdraví organismu zhoubný vliv. Je součástí alternativních terapií nebo se pomocí něj vpravují jisté léky, popř. psychoaktivní látky.\n\nZařízení na podávání klystýrů se běžně skládá z několika částí. Používá se tak, že se k nádržce připojí irigační hadice. Na druhý konec hadice se nasadí kohout, na který se nasadí koncovka. Kohout se uzavře, nádržka se naplní tekutinou a zavěsí. Po zavedení koncovky do konečníku se kohout otevře a tekutina začne proudit. Pomůcka na provádění klystýrů se jmenuje irigátor a dá se běžně sehnat v prodejnách zdravotnických potřeb.\n\n\nKlystýr je možné zavádět pouze nalačno. Použijte převařenou a vychladlou vodu. Do 1 litru vody přimíchejte 1 lžičku soli. Naplňte irigátor a v pokleku zaveďte do konečníku irigační hadici. Následně otevřete kohoutek. Nechte do sebe vtéct veškerou vodu (1 - 2 litry). Poté se položte na záda a vodu ve střevech 15 minut zadržujte. Po zadržení se vyprázdněte. Ze začátku může trochu bolet nebo můžete mít nepříjemný pocit.\n\n"}
{"id": "148780", "url": "https://cs.wikipedia.org/wiki?curid=148780", "title": "Babsk", "text": "Babsk\n\nBabsk je vesnice v centrální části Polska v okrese Rawa Mazowiecka Lodžského vojvodství. Leží 70 km severozápadně od Varšavy, v historickém Mazovsku v průměrné výšce 140 metrů n. m., a protéká jí říčka.\n\nVlastní vesnice Babsk čítá 700 obyvatel.\n\nPrvní zmínka o lokalitě pochází z 14. století.\n\nPři autonehodě dne 3. září 1989 zde tragicky zahynul italský fotbalový reprezentant Gaetano Scirea\n\n"}
{"id": "148788", "url": "https://cs.wikipedia.org/wiki?curid=148788", "title": "Nadzvukový letoun", "text": "Nadzvukový letoun\n\nNadzvukový letoun, také supersonik, je letoun, jehož maximální rychlost překračuje rychlost zvuku ve vzduchu. \n\nPříkladem supersoniku byl dopravní letoun Concorde. Z bojových letounů používaných v AČR lze jmenovat třeba JAS-39 Gripen. Prvním letadlem, které překročilo rychlost zvuku, byl Bell X-1. Stalo se tak 14. října 1947 a pilotem byl Chuck Yeager.\n\nPro označení rychlostí a jevů v nadzvukové oblasti se často používá cizí slovo \"supersonický\", na rozdíl od \"transsonické\" oblasti v okolí rychlosti zvuku a \"subsonické\" oblasti při rychlostech podzvukových. Obecně mají letouny v transsonické oblasti určité problémy a pro překročení rychlosti zvuku bývají obvykle předepsány speciální postupy. Je to proto, že části letounů, v závislosti na jejich tvaru, jsou obtékány ještě podzvukovou, zatímco v jiných místech už nadzvukovou rychlostí. Protože s přechodem do supersonické oblasti dochází v příslušném místě ke skokové změně některých parametrů (například u křídla poměru odpor/vztlak), objevuje se v důsledku toho neobvyklé mechanické namáhání konstrukce letounu, doprovázené potížemi s řiditelností. \n\nLetoun, který není schopen se pohybovat rychlostí vyšší, než je rychlost zvuku, se nazývá podzvukový letoun. \n\n\n"}
{"id": "148801", "url": "https://cs.wikipedia.org/wiki?curid=148801", "title": "Emma Watsonová", "text": "Emma Watsonová\n\nEmma Watsonová (* 15. dubna 1990 Paříž), celým jménem Emma Charlotte Duerre Watson, je britská herečka a modelka, kterou proslavila role Hermiony Grangerové ve filmové sérii o bradavickém kouzelníkovi Harry Potterovi.\n\nNarodila se v Paříži anglickým právníkům Chrisovi a Jacqueline Watsonovým. Její babička je Francouzka. Po rozvodu rodičů od pěti let žije se svou matkou a bratrem v Oxfordu v Anglii. Od útlého dětství se projevoval její zájem o herectví, a proto vystupovala v řadě divadelních představení, ve školních hrách, v sedmi letech vyhrála recitační soutěž. Její první filmovou příležitostí se stala role Hermiony Grangerové ve filmu \"Harry Potter a Kámen mudrců\" ve věku jedenácti let.\n\nPoprvé se zamilovala do Toma Feltona při natáčení prvních dvou dílů o Harrym Potterovi, představitele Draca Malfoye. Ve dvaceti letech do o šest let staršího britského herce Jay Barrymore. Na začátku ledna 2014 se po dvou letech rozešla s bohatým dědicem Willem Adamowitzem, kterého poznala při svém ročním studijním pobytu v Oxfordu. V roce 2014 se jejím přítelem stal o dva roky mladší Matthew Janney, student z Oxfordu a hráč ragby.\n\nOd roku 2009 studovala anglickou literaturu na Brownově univerzitě v Providence na Rhode Islandu v Nové Anglii. Přibrala si i psychologii a filozofii. Dne 25. května 2014 odpromovala. Během studií absolvovala roční studijní pobyt v Oxfordu. K tomu, že opravdu chce být herečkou, dospěla až na univerzitě.\nV roce 2014 se stala Velvyslankyní dobré vůle OSN pro ženy.\n\nV roce 1999 se objevila na castingu první části série Harryho Pottera \"Harry Potter a Kámen mudrců\", filmové adaptaci stejnojmenné knihy britské spisovatelky J. K. Rowlingové. Byla objevena hlavně díky své učitelce divadla a brzy všechny ohromila svojí sebejistotou. J. K. Rowlingová byla Emmou Watsonovou v roli Hermiony od začátku nadšená.\n\nUvedení filmu \"Harry Potter a Kámen mudrců\" v roce 2001 bylo filmovým debutem Watsonové. Film se okamžitě vyšplhal na první příčku žebříčku sledovanosti. Kritika chválila herecké výkony všech tří hlavních postav, které ztvárnili Emma Watsonová, Daniel Radcliffe a Rupert Grint, zvláště však byl zdůrazňován herecký projev Watsonové. Deník The Daily Telegraph označil její výkon za velkolepý. Za roli Hermiony Grangerové byla Emma Watsonová nominována na pět cen, z nichž skutečně vyhrála cenu za hlavní ženskou roli v kategorii mladých umělců.\n\nO rok později se stala opět Hermionou, tentokrát v druhém dílu potterovské série – \"Harry Potter a Tajemná komnata\". Ačkoliv kritiky filmu se lišily, většina z nich byla pozitivní díky výkonům hlavních postav. List Los Angeles Times uvedl, že ona a její kolegové během druhého dílu dozráli, zatímco The Times kritizoval režiséra Chrise Columbuse za to, že role Hermiony je v tomto díle příliš nevýrazná. Od německého časopisu pro mládež Bravo Watsonová za svůj výkon obdržela Cenu Otto.\n\nV roce 2004 byl uveden třetí díl filmové série – \"Harry Potter a vězeň z Azkabanu\". Ačkoliv kritiky označily Daniela Radcliffa za příliš prkenného, Watsonová byla za roli Hermiony nejednou chválena. \"The New York Times\" pěl chválu na její výkon, uvedl: „Naštěstí umírněnost pana Radcliffa je vyvážena netrpělivostí a netečností slečny Watsonové. Harry může dát na obdiv své čarodějné dovednosti, ale Hermiona, ta sklízí potlesk za to, že naprosto nezkušeným a spontánním úderem zlomí Dracu Malfoyovi nos. Ačkoliv Harry Potter a vězeň z Azkabanu byl označen za nejméně výdělečný film ze série Harryho Pottera, osobní výkon Emmy Watsonové jí vyhrál dvě ocenění Otto a cenu za dětskou roli roku, jednu z cen, které každoročně uděluje časopis Total Film.\n\nS dalším dílem s názvem \"Harry Potter a Ohnivý pohár\" ona sama i celá „potterovská série“ překročily další milník ve světě filmu. Kritiky chválily rostoucí zralost její i jejích hereckých kolegů. The New York Times označil její výkon za „dojemně opravdový“. Ze tří nominací získala bronzovou cenu Otto. Později toho roku se stala nejmladší osobností, která se kdy objevila na titulní stránce časopisu Teen Vogue.\n\nV roce 2006 dostala roli Hermiony ve hře \"Queen´s Handbag\" (Královnina kabelka), speciální miniepisodě seriálu o Harry Potterovi, dávané na počest 80. narozenin královny Alžběty II.\nPátý díl Harryho Pottera s názvem \"Harry Potter a Fénixův řád\" byl uveden do kin v roce 2007. Film sklidil obrovský finanční úspěch. Celosvětové tržby během jednoho víkendu dosáhly 332,7 milionů amerických dolarů. Vzhledem ke své rostoucí proslulosti a úspěchu celé potterovské série byli ona sama i její herečtí kolegové Daniel Radcliffe a Rupert Grint požádáni, aby zanechali otisky svých rukou, nohou a kouzelných hůlek před kinem Grauman´s Chinese Theatre v Hollywoodu.\n\nŠestý díl Harryho Pottera s názvem Harry Potter a Princ dvojí krve, byl prvně promítán v roce 2009 (knižní předloha vyšla 16. července 2005, a stala se nejrychleji prodávanou knihou své doby – v USA za 24 hodin bylo prodáno 6,9 milionů výtisků). S náklady 250 mil. dolarů byl jedním z nejdražších filmů celé série (z premiér utržil 22 mil. dolarů). Režisérem byl David Yates; v USA byl promítán s ratingem PG („některé scény nejsou vhodné pro děti“). Film byl fanoušky přijat vcelku kladně, kritici už však takovou chválou šetřili. Radomír Kokeš (Aktuálně.cz) například napsal, že film je určité zklamání a pouze odsouvá (zbytečně vysvětluje) finále série po „nadupaném“ pátém dílu. Alena Prokopcová hodnotí šestý díl jako nejslabší (naproti tomu fanoušci i samotná autorka J. K. Rowlingová jej hodnotí jako jeden z nejsilnějších). David Hanuš (blog.IDnes.cz) pak poukazuje na pouhé „vykradení“ hudebních motivů Nicholasem Hooperem, který nepřichází s ničím originálním, oproti Johnu Williamesovi. A nakonec Jakub Leníček (Rozhlas.cz) rovnou nabádá diváky, kteří nejsou „políbeni“ světem Harryho Pottera, aby na film do kin rovnou nechodili. Výkony herců jsou hodnoceny stejně, jako v předchozích dílech – kritici si více všímají přirozeného herectví Emmy Watsonové, ale i Ruperta Grinta, a do budoucna od nich očekávají hodnotné herecké vystoupení.\n\nSedmý díl Harryho Pottera s názvem \"Harry Potter a relikvie smrti\" byl knižně vydán v roce 2007, a okamžitě se stal nejprodávanější knihou své doby (11 mil. výtisků za 25 h, čímž překonal předchozí díl). Z důvodu velkého rozsahu příběhu se producenti rozhodli knihu zfilmovat na pokračování (natáčet se začalo v únoru 2009, natáčení probíhalo souběžně, první díl měl premiéru 11. listopadu 2010, druhý pak 7. července 2011; režisérem byl opět David Yates; náklady byly 250 mil. dolarů).\n\nRozdělení knižní předlohy na 2 filmy bylo často terčem polemiky – vzhledem k rozsahu knihy to však bylo takřka nutností. Emma Watson (Hermiona Grangerová) zde vynikla ve scéně, která paradoxně chybí v knize – tanec s Danielem Radcliffem (Harry Potter) ve stanu při hledání viteálů (sama autorka J. K. Rowlingová prohlásila, že se jedná o její nejoblíbenější scénu). Diváci se také dočkali (konečně) „líbací scény“ mezi Emmou Watsonovou a Rupertem Grintem (Ron Weasly), o které Emma prohlásila, že se jí bála kvůli jejich přátelství – oba ji nakonec filmově zvládli velmi dobře. Po konci natáčení nakonec pomáhala Rupertovi všem členům štábu rozdávat zmrzlinu, kterou spolu s ním točila v jeho zmrzlinářském autě. Jedná se také o jediný film (\"Relikvie smrti 2\"), kde Emma Watson létá na koštěti. Po poslední klapce si pak herečka symbolicky ostříhala své dlouhé vlasy. Druhý díl je také jediný z celé ságy, který překročil ve svých tržbách magickou hranici 1 mld. dolarů (za první 3 týdny v kinech).\n\nSamotné kritiky na oba dva díly se různí – fanoušci, ale i kritici vyzdvihují spíše \"Relikvie smrti 2\". První díl je spíše označován za „teanegerovský“, ale vyzrálý, kdy například Emma Watson podává své emoce velice opravdově (Milan Klíma). Další názory zohledňují nemožnost strhujícího děje kvůli absenci finále, kterého se divák dočká až ve druhém díle (Jakub Miller, Simona Schröderová). Pro druhý díl se můžeme také setkat s negativní kritikou (Radomír Kokeš označuje oba díly za „blbé“). Značně však převládají kladné kritiky, které si především všímají dospělosti, vyzrálosti a „ženskosti“ Emmy Watson. Setkáme se i s názorem, že \"Relikvie smrti – část 2\" jsou „opravdu skvělá podívaná“.\n\nV epilogu \"Harry Potter a relikvie smrti – část 2\" objeví Hermiona Grangerová (Emma Watson) o 19 let starší, a to jako manželka Rona Weasleyho (Rupert Grint), jak doprovázejí své děti na „nástupiště 9 a 3/4“. Hraje zde však menší roli, neboť epilog je zaměřený na vztah mezi Harrym Potterem (Daniel Radcliffe)a jeho druhým synem Albusem Severusem Potterem. Následuje děj, který rozpracovává „co bylo dál“, který nebyl zfilmován. J. K. Rowlingová ho spolu s dalšími napsala jako divadelní scénář ke hře \"Harry Potter a Prokleté dítě\" (ve kterém však už Emma Watson nehraje). V té době je Hermiona Grangerová ministryní kouzel.\n\nV roce 2012 se objevila ve filmové adaptaci stejnojmenného románu \"Charlieho malá tajemství.\" V roce 2013 si zahrála po boku Setha Rogena a Jamese Franca ve filmu \"Apokalypsa v Hollywoodu\" a ve filmu natočeného podle skutečné události \"\". V roce 2013 natočila film \"Noe\". V roce 2013 byla zvažována do role Popelky ve stejnojmenném filmu, roli nakonec získala Lily James. Ve stejném roce byla jmenovaná magazínem GQ Ženou roku. V roce 2015 si zahrála ve thrillerech \"Kolonie\" a \"Regresión.\" Oba filmy získaly převážně negativní reakce od kritiků. V roce 2017 získala roli Krásky ve filmu \"Kráska a zvíře\", po boku Dana Stevense jako zvířete. Film se stal druhým nejvýdělečnějším filmem roku 2017 s výdělkem přes 1,2 miliardy dolarů. Je čtrnáctým nejvýdělečnějším filmem všech dob. Ve stejném roce měl také premiéru film \"The Circle\", ve kterém hrála po boku Toma Hankse. V srpnu 2018 bylo oznámeno, že získala roli Meg March ve filmové adaptaci Grety Gerwigové \"Malé ženy\".\n\nS rostoucím věkem se Emma Watsonová začala čím dál tím více zajímat o módu. Prohlásila, že módu považuje za velmi podobnou umění, které studovala ve škole. V roce 2008 britský tisk uvedl, že by měla nahradit tvář Keiry Knightleyové pro módní značku Chanel. Tato informace však byla zcela popřena oběma stranami. V červnu 2009 potvrdila Watsonová, že se stane partnerkou a tváří nové kampaně společnosti Burberry. Později se objevila také na módní přehlídce Burberry 2010 Jaro/Léto po boku svého bratra Alexe, muzikantů George Craiga, Matta Gilmoura a Maxe Hurda.\n\n"}
{"id": "148802", "url": "https://cs.wikipedia.org/wiki?curid=148802", "title": "Tarrasa", "text": "Tarrasa\n\nTarrasa () je čtvrté nejlidnatější město Katalánska, ležící asi 30 km od Barcelony.\n\nSousedí s obcemi Matadepera, Mura, Vacarisses, Sabadell, Castellar del Vallès, Sant Quirze del Vallès, Rubí, Ullastrell, Viladecavalls a Vacarisses.\n"}
{"id": "148805", "url": "https://cs.wikipedia.org/wiki?curid=148805", "title": "SpiderMonkey", "text": "SpiderMonkey\n\nSpiderMonkey je javaScriptový engine napsaný Brendanem Eichem, tvůrcem JavaScriptu, ve společnosti Netscape Communications. Tento engine byl později uvolněn jako open-source a nyní je spravován Mozilla Corporation. Je využíván ve webovém prohlížeči Mozilla Firefox, prohlížeči PDF souborů Adobe Reader a dalších aplikacích.\n"}
{"id": "148806", "url": "https://cs.wikipedia.org/wiki?curid=148806", "title": "Kultura (biologie)", "text": "Kultura (biologie)\n\nKulturou se v biologii označují buňky, tkáně, pletiva, orgány či jednoduché organismy (bakterie, viry apod.) pěstované v umělém prostředí pro pokusné účely. Chovají se ve zkumavkách a podobných nádobách nebo kultivátorech určených k dosažení požadovaného cíle (kultivace). Kultivace slouží k pokusům biologickým, biochemickým (studium biosyntézy, pochodů kvasně-technologických apod.) nebo k výzkumům lékařským (studium vlivu léčiv a záření, mechanismu vzniku zhoubných nádorů, pro diagnostické účely).\n\n"}
{"id": "148808", "url": "https://cs.wikipedia.org/wiki?curid=148808", "title": "Kultura (lingvistika)", "text": "Kultura (lingvistika)\n\nKulturou v lingvistice se rozumí kultura jazyka, čili vědomé pěstování jazyka spisovného, které je založeno na vědecké činnosti. Uplatňuje se ve všech oficiálních jazykových projevech a tam, kde je nutné používat naprosto spisovný jazyk.\n"}
{"id": "148810", "url": "https://cs.wikipedia.org/wiki?curid=148810", "title": "Kultura", "text": "Kultura\n\nKultura (lat. \"cultura\", „to, co je třeba pěstovat“) označuje v užším slova smyslu soubor vybraných a tvůrčích lidských činností, jako je například literatura, umění, divadlo, náboženství, případně i vzdělávání. V širším smyslu, zejména ve společenských vědách, je to systém všech významů, činností a vzorců chování, které si člověk osvojuje až jako člen společnosti, kde se tato kultura pěstuje a předává. Studiem kultury se zabývá hlavně kulturologie, ale i sociologie, kulturní antropologie a další vědy.\n\nVýznam pojmu kultura může osvětlit původ slova. Latinské \"cultura\", budoucí příčestí slovesa \"colere\" (pěstovat, vzdělávat a také uctívat), znamenalo původně pěstování užitkových plodin (např. „kultura chmele“). Na rozdíl od plevele, který roste sám, o plodiny se lidé musí starat. Jako metaforu je použil Marcus Tullius Cicero pro překlad Platónova pojmu „péče o duši“ (cultura animi) a teprve od 16. století se používá v užším smyslu pro označení vybraných lidských činností, zejména uměleckých.\n\nSem patří například hudba, literatura, umění, případně i náboženství a filosofie, které mají člověka rozvíjet a zušlechťovat. V tomto smyslu se chápe například „kulturní rubrika“ v novinách, „kulturní časopis“ nebo \"ministerstvo kultury\". Proti této vybrané, \"vysoké\" kultuře, vyžadující vzdělání a péči, stála potom od 18. století „nízká“ či lidová kultura, pozdější popkultura, kterou se člověk spíše baví. Tento rozdíl se v současné době stírá, přesto se kulturou rozumí jen ta část specificky lidských činností, která je tvůrčí a neslouží bezprostředně k uhájení života.\n\nProti tomuto úzkému významu pojmu kultury se ohradil už Johann Wolfgang von Goethe. V jeho pojmu kultury prý nesmí chybět „ani oblečení a jídelní zvyky, dějiny ani filosofie, umění ani věda, dětské hry ani přísloví, hospodářství ani literatura, politika ani soukromí, ba ani poukaz na škody vznikající odlesněním hor“. Britský antropolog E. B. Tylor chápal kulturu jako systém všeho toho, co si člověk osvojuje jako člen určité společnosti, například jazyk, vědění, náboženství, umění, právo, morálku nebo zvyky. Právě v tomto širokém významu dnes pojem kultury užívá antropologie i sociologie.\nKultura tedy zahrnuje všechno to, s čím se člověk nerodí, ale\n\nPodstatnou složku lidské kultury v tomto širokém smyslu tvoří jazyk, a tak jako je jazyků mnoho, lze hovořit i o mnoha různých kulturách. V tomto širokém významu je kultura nezbytnou podmínkou lidského života ve společnosti a nelze ji tedy pokládat za pouhou „nadstavbu“ hmotné „základny“, jak to činili marxisté. Hmotná i kulturní či duchovní stránka člověka se jistě vzájemně podmiňují; příběhy tzv. „vlčích dětí“, vyrostlých mimo lidskou společnost, však ukazují, že bez příslušné enkulturace, tj. osvojení určité kultury, není člověk schopen navázat ani sexuální vztah. Jistý náznak kultury lze ostatně nalézt například i u primátů a dalších živočichů. Mladí makakové se od matky učí umývat brambory než je snědí, mladí ptáci napodobují zpěv dospělých. Takového učení je schopný i čmelák.\n\nAntropolog Clifford Geertz charakterizuje kulturu jako „síť významů“, v nichž a s jejichž pomocí člověk žije, které přijímá od své společnosti a které naopak předává svým dětem. Podle Gerta Hofstede je to „kolektivní software“ společnosti. Z jiného hlediska je to způsob, jak lidé žijí v souladu svých přesvědčení, jazyka, dějin i třeba způsobu oblékání. Sdílené hodnoty, symboly, způsoby chování a gesta vytvářejí společný rámec lidských jednání, budí vzájemnou důvěru a pomáhají dobré komunikaci.\n\nKultura se vyznačuje jistou stálostí v čase, zároveň je však pružná a přizpůsobivá (adaptivní) k novým okolnostem. Její pokračování či reprodukce se zajišťuje jednak spontánně, nápodobou v rodině a později v prostředí vrstevníků, jednak cílevědomě ve školách. Na generačním předávání kultury, tj. zejména jazyka, vyprávění, zvyků, oblékání, morálky nebo náboženství se tradičně podílely dvě generace, zejména matka a babička (tzv. \"grandmother hypothesis\"). V současné době se na enkulturaci dětí silně podílí televize, což společnost homogenizuje: všichni poslouchají stejné mluvčí a stejné příběhy, mají před očima stejné vzory chování atd.\n\nProtože se kultura vyjadřuje a předává zejména řečí, často se chápe jako vázaná na určité jazykové prostředí (česká, francouzská, německá kultura). Pro ještě větší a méně homogenní nadnárodní celky se používá pojem civilizace, odkazující k městskému prostředí (latinské \"civis\", \"civilis\") a tedy i k jistému kosmopolitismu. Naopak pro menší společenství, například místní, profesní nebo pro věkové skupiny se užívá blízký pojem subkultura (například subkultura řidičů kamionů nebo teenagerů). V podobném smyslu se hovoří o \"firemní kultuře\", tj. zavedeném způsobu jednání mezi zaměstnanci, řešení konfliktů a podobně.\n\nV současném pohyblivém a globalizovaném světě se různé kultury, dříve více či méně přísně oddělené, často setkávají a protože si navzájem dobře nerozumějí, vznikají vážná společenská napětí i konflikty. Příchozí imigranti z jiných kultur se musí akulturovat, tj. osvojit si nezbytné minimum hostitelské kultury, často však vytvářejí poměrně uzavřené skupiny, které pak žijí na okraji většinové společnosti. Proto nabývají na významu pokusy o \"multikulturní výchovu\", tj. výchovu k pochopení kulturních rozdílů. Že by však různé kultury mohly úplně splynout a vytvořit jedinou světovou kulturu není pravděpodobné a zřejmě ani žádoucí. I pověstný \"melting pot\" ve Spojených státech, který stíral kulturní rozdíly mezi imigranty, naráží dnes na své meze. Spíš se vytváří jakási poměrně povrchní „globální“ civilizace, kde se lidé dokážou dohodnout o velmi jednoduchých věcech, ale v bližším styku žijí dále ve svých vlastních rozmanitých kulturách.\n\n\n\n"}
{"id": "148811", "url": "https://cs.wikipedia.org/wiki?curid=148811", "title": "Kultura (zemědělství)", "text": "Kultura (zemědělství)\n\nKultura v zemědělství je chápána jako:\n"}
{"id": "148812", "url": "https://cs.wikipedia.org/wiki?curid=148812", "title": "Aporie", "text": "Aporie\n\nAporie (řecky doslova „ne-cesta“, neprůchodnost, slepá ulička) znamená neřešitelný rozpor mezi dvěma stejně dobře doloženými názory, který tedy vězí ve věci samé a není jen paradoxní, tj. zdánlivě sporný. Na aporii si podle Sókrata nevědoucí uvědomuje své nevědění, takže je to počátek filosofického zkoumání. Odtud také označení aporetický, tj. neřešitelný, rozporný.\n\nZe starověku jsou nejznámější aporie řeckého filosofa Zénóna z Eleje týkající se pohybu. Zenón vychází z Parmenidova přesvědčení, že jsoucí je jen jedno, jež je vždy a stále stejné, takže pohyb a změna jsou pro něho nejsoucí, neskutečné, klamné. Dokládají to jeho aporie:\n\n\nNení zcela jasné, co chtěl Zenón svými aporiemi dokázat; snad nemožnost pohybu, ale možná jen to, že jakmile připustíme dělitelnost prostoru a času, dostaneme se do neřešitelných potíží. Zenónovými aporiemi resp. aporiemi nekonečna se zabývala řada filosofů i matematiků, od Aristotela až po Bolzana a další. Aristoteles sám aporie často používá, aby exponoval nějakou otázku a uvedl diskusi o ní.\n\nPočínaje Kantem se v podobném významu používá označení antinomie.\n\n"}
{"id": "148819", "url": "https://cs.wikipedia.org/wiki?curid=148819", "title": "Drašnice", "text": "Drašnice\n\nDrašnice je vesnice a turisty často vyhledávaná lokalita v jižní Dalmácii (Chorvatsko) ve Splitsko-dalmatské župě, ležící mezi městy Makarska a Ploče. Drašnice je součástí Makarské riviéry. Administrativně spadá pod opčinu města Podgora, od které je vzdálena asi 3 km. Podle sčítání lidu v roce 2001 zde trvale žije 328 obyvatel.\n\nHlavním zdrojem příjmu je turismus, dále potom rybářství, drobné zemědělství a pěstování oliv.\n\nV Drašnici žije velké množství toulavých koček.\n\n"}
{"id": "148820", "url": "https://cs.wikipedia.org/wiki?curid=148820", "title": "Vyhlídka Belvedér", "text": "Vyhlídka Belvedér\n\nVyhlídka Belvedér je upravená skalní terasa s pěknou vyhlídkou do údolí řeky Labe. Vyhlídková terasa se nalézá asi 130 m vysoko nad řekou Labe u obce Labská Stráň asi 3 km jižně od Hřenska v okrese Děčín. V blízkosti terasy s vyhlídkou se nalézá bývalý hostinec, dnes penzion Belvedér.\n\nNa přelomu 18. století zde byla vybudována vlastníky nedalekého zámku v Bynovci sala terrena s dodnes dochovaným erbem zakladatelů – pánů z Clary-Aldringen a zároveň byla upravena vyhlídková terasa. Na terase se v té době pořádaly oblíbené hudební produkce. Se zámkem v Bynovci je vyhlídková terasa spojena od 19. století 4 km dlouhou kočárovou cestou po které dnes prochází červená turistická značka.\n\n\n"}
{"id": "148822", "url": "https://cs.wikipedia.org/wiki?curid=148822", "title": "Pájka", "text": "Pájka\n\nPájka je kov, nebo většinou eutektická slitina kovů, tající při nízké teplotě, určená k pevnému spojování netavených materiálů z jiných kovů, když je pevné osmáčí, sama roztavená, přilne k nim a zatuhne na nich. Spojování pomocí pájky se nazývá pájení, případně letování, provádí se pomocí zařízení zvaného páječka, resp. letovačka, letlampa.\n\nNejběžnějšími druhy měkkých pájek, typicky v elektronice, jsou cínová a olověná pájka, resp. slitiny cínu a olova, nejčastěji v poměru 2:1.\n\nV jemné mechanice se pájka někdy užívá též stříbro.\n\nŽeleznou litinu lze letovat mosazí, jako tvrdou pájkou.\n\nPájky se podle pracovních teplot, podle teploty tuhnutí, rozlišují na \"měkké\" a \"tvrdé pájky\": Rozhraní je zhruba kolem 450 °C.\n\nPro kvalitní pájení je nezbytné bezprostředně před nanesením pájky spájené plochy očistit a ošetřit nanesením tzv. tavidla, které z nich odstraní oxidy a připraví je na přiblížení roztaveného kovu na až atomové vzdálenosti. Pro letování v elektrotetechnice se používají i trubičkové pájky (průměr cca 1 mm, navinuté) s tavidlem již připraveným uvniř.\n\nNaopak při nedostatečném prohřátí pájky i spojovaných součástek, jejich materiálů, při příliš rychlém zchladnutí pájky na nich, k vzájemnému přilnutí nedojde: Mezera může být natolik veliká, že letovaný spoj sice mechanicky drží pohromadě, například slepený tavidlem, ale během krátkého tavení za příliš nízké teploty ani nedošlo ke vzájemnému smočení kovů, ba dokonce ani k jejich dotyku, a tedy ani k elektrickému kontaktu: Nevznikl správný spoj, jen tzv. \"\"studený spoj\"\". Vzniklý spoj má natolik špatné mechanicko-elektrické vlastnosti, že až ovlivňuje funkci zařízení, zhoršuje jeho funkci nebo jí až úplně brání (příliš vělkým přechodovým odporem, i o několik řádů větším).\n\nMěkká pájka největší uplatnění nachází v elektrotechnice a elektronice, kde zajišťuje pevné vodivé spojení součástek. Je ale také užívána pro spojování měděných potrubí, pozinkovaných plechů, letování konzerv, hudebních nástrojů a pro mnoho dalších aplikací.\n\nOd června 2006 direktiva RoHS (Restriction of the use Hazardeous Substances) povoluje max. 0,1 % olova v pájecí slitině: Pro strojní i ruční pájení měkkými pájkami je v elektronice cca od roku 2002, dle doporučení směrnice Evropského parlamentu a Rady č.2002/95/ES (později RoHS), prosazována pájka s nízkým obsahem olova (kolem 0,2 - 0,5%), a to z \"ekologických důvodů\". Výjimky platí pro pájení v medicíně, letectví / kosmonautice, vojenství, v trakci a částečně v automobilovém průmyslu.\n\nBezolovnaté pájky však mají horší vlastnosti:\n\nVětšinu nepříznivých jevů lze odstranit použitím vhodných technologických postupů a slitinu samotnou se daří vylepšovat různými přísadami (např. stříbro (0,3 - 3%), nikl, iridium, měď, germanium, bismut), ale souhrnných vlastností \"olověných\" pájek se zatím nedosáhlo.\n\nPro pájky s nízkým nebo žádným obsahem olova se vžilo anglické označení \"PbF slitiny\" (Plumbum Free), nebo řídčeji LF (lead free).\n\n\n"}
{"id": "148823", "url": "https://cs.wikipedia.org/wiki?curid=148823", "title": "Skierniewice", "text": "Skierniewice\n\nSkierniewice je polské město v Lodžském vojvodství. Leží 60 km severozápadně od Varšavy, v historickém Mazovsku, a protéká jí říčka Skierniewka.\nPrvní zmínka o lokalitě pochází z 1359.\n\nŽije v něm 48 932 obyvatel (2008) .\n\n\n"}
{"id": "148824", "url": "https://cs.wikipedia.org/wiki?curid=148824", "title": "Eulerova konstanta", "text": "Eulerova konstanta\n\nEulerova konstanta nebo též Eulerova–Mascheroniho konstanta je matematická konstanta používaná v teorii čísel a v analýze. O této konstantě není známo, zda je racionální, či iracionální.\n\nEulerova konstanta je přibližně 0,577 215 664 901 532 860 606 512 090 082 402 431 042 159 335 939 92 … .\n\nNejsnadněji lze tuto konstantu definovat jako následující limitu:\n\nformula_1\n\nJe obecně známo, že harmonická řada vyskytující se v limitě je řadou divergentní, má tedy nekonečný součet. To, že výše uvedená limita je vlastní, naznačuje skutečnost, že pro velká formula_2 je možné částečný součet harmonické řady aproximovat až na Eulerovu konstantu přirozeným logaritmem.\n\nHodnotu konstanty formula_3 si lze představit i geometricky. U grafů funkci\n\nformula_4\n\nformula_5\n\nkde formula_6 značí (dolní) celou část čísla formula_7, je obsah plochy mezi těmito dvěma grafy pro x od 1 do nekonečna právě roven Eulerově konstantě formula_3:\n\nformula_9\n"}
{"id": "148825", "url": "https://cs.wikipedia.org/wiki?curid=148825", "title": "Martin Svoboda (fotbalista)", "text": "Martin Svoboda (fotbalista)\n\nMartin Svoboda (* 2. ledna 1975, Praha) je český fotbalový brankář.\n\nZačínal ve Slavii, ve které působil až do dorostu. Poté byl na hostování v FK Admira/Slavoj Praha a na vojně chytal za VTJ Písek. V roce 1996 přestoupil ze Slavie do SK Spolana Neratovice a odtud se dostal do prvoligového SK Hradce Králové, kde si také odbyl svůj ligový debut. V lednu 2004 odešel na hostování do Xaverova. V létě 2004 přestoupil do Mostu. V sezóně 2004-2005 odchytal za Most všechny zápasy. V sezóně 2005-2006 začal opět jako jednička týmu, ale po čtyřech kolech musel uvolnit místo Martinu Vaniakovi. V zimě 2007 odešel na hostování do druholigových Blšan, ze kterého se v létě vrátil.\n\n"}
{"id": "148827", "url": "https://cs.wikipedia.org/wiki?curid=148827", "title": "Transkulturní ošetřovatelství", "text": "Transkulturní ošetřovatelství\n\nTranskulturní ošetřovatelství (nazývané též multikulturní ošetřovatelství, kulturně shodná péče apod.), je ošetřovatelský a kulturně-antropologický obor srovnávacího studia a praxe, který zohledňuje individualitu, víru a kulturu jedince či skupiny stejných či odlišných kultur. Má význam nejen pro ošetřování cizinců, ale především pro péči o příslušníky etnických menšin. Teorie transkulturního ošetřování se někdy nazývá také model vycházejícího slunce (\"Sunrise model\") podle schematu, v němž jednotlivé paprsky znázorňují faktory kulturní identity a jejich vzájemné propojení. \n\nTento obor studuje kultury a náboženství z hlediska ošetřovatelské praxe. Ošetřující personál má na základě tohoto oboru získat dostatečné znalosti jiných kultur a zvláštností, které je třeba respektovat. Může jít o zvyklosti v pojetí lidského těla a jeho částí, intimity, stravování, režimu dne, komunikace, mezilidských a rodinných vztahů a kontaktů, o zvyklosti v oblasti péče a ošetřovatelství, pojetí zdraví a nemoci, pojetí vztahu mezi ošetřovaným a ošetřujícím atd. \n\nTento obor a transkulturní přístup vychází z \n\nMultikulturní přístup zdůrazňoval odlišnost kultur a mohl vést k separaci, k nesounáležitosti menšin s hodnotami převládajícími v zemi, kde žijí. Transkulturní přístup zdůrazňuje vzájemnou interakci, komunikaci a respekt. \n\nTeorie studuje rozdíly mezi tradiční a profesionální péčí. Nabádá profesionály, aby poznali tradiční, laické způsoby péče různých kultur a jejich kladné prvky využili v profesionální péči. \n\nZakladatelkou a vůdčí osobností oboru je Madeleine Leiningerová, původně sestra na dětském psychiatrickém oddělení v USA. Svou teorii, kterou začala tvořit od padesátých let dvacátého století, nazvala \"teorie kulturní péče založené na různorodosti a všestrannosti\", zkráceně \"teorie shodné péče\" nebo \"teorie vhodné péče\". V šedesátých letech zavedla pojem \"transkulturní ošetřovatelství\" (\"Transcultural care, Transcultural nursing\") a prováděla první výzkum v Papui-Nové Guineji. Jako pedagožka působila jako významný pedagog na téměř stovce univerzit, je autorkou kolem 30 knih, věnuje se přednáškové činnosti. V současné době působí ve městě Omaha (stát Iowa). \n\nPrvní kurzy a přednášky transkulturního ošetřovatelství probíhaly v letech 1965–1969 na Katedře ošetřovatelství Coloradské university (School of Nursing, University of Colorado). Roku 1973 byla založena katedra transkulturního ošetřovatelství na univerzitě v Washingtonu (Leiningerová katedru vedla ve funkci děkana). V roce 1978 byl zahájen magisterský a doktorský program transkulturního ošetřovatelství na univerzitě v Utahu. V osmdesátých a devadesátých letech obor pronikal na další univerzity, vznikly odborné časopisy (například \"Journal of Transcultural Nursing\"), organizace (například \"Společnost pro transkulturní ošetřovatelství\") a obor začal pronikat mimo území Spojených států. \n\nV letech 2002–2004 byly na katedře ošetřovatelství Zdravotně sociální fakulty Ostravské univerzity za podpory grantů Ministerstva zdravotnictví řešeny projekty, jejichž cílem bylo zpracování učebních textů pro bakalářský studijní program týkající se komunikace s cizinci při poskytování zdravotnické péče a implementace multikulturních přístupů. \n\n\"Mezinárodní kodex sester\" (\"ICN\", 1973) uvádí, že při poskytování péče sestra „podporuje prostředí, v němž jsou respektovány hodnoty, tradice a duchovní přesvědčení jednotlivců.“\n\n"}
{"id": "148829", "url": "https://cs.wikipedia.org/wiki?curid=148829", "title": "Martin Vaniak", "text": "Martin Vaniak\n\nMartin Vaniak (* 4. října 1970 v Ústí nad Labem) je bývalý český fotbalový brankář od roku 2019 působící jako trenér brankářů mládeže v SK Sigma Olomouc. Mimo Českou republiku hrál v Řecku.\n\nJe ženatý, s manželkou Janou má dvě děti – dceru Terezu a syna Martina. V září 2013 mu vyšla autobiografická kniha s titulem \"Čaroděj\" (což byla jeho fotbalová přezdívka), na níž spolupracoval s novinářem Zdeňkem Pavlisem.\n\nS fotbalem začínal v Ústí nad Labem, kde prošel mládežnickými kluby. Během své základní vojenské služby odešel na Moravu do VTJ Hodonín. Následně přestoupil do olomoucké Sigmy. Na čtyři roky odešel do Drnovic a poté se vrátil zpět do Sigmy. V závěru roku 2004 se stal neoficiálním mistrem světa v chytání přímých kopů.\n\nV létě 2005 mu v Olomouci končila smlouva. Už měl nakročeno do Slavie, ale nedohodl se na smlouvě. Proto přestoupil do řeckého Panioniosu Atény. V létě 2006 se vrátil do Česka a dohodl se na smlouvě s Mostem. Po sezoně 2006/07 mu v Mostě nebyla prodloužena smlouva a přestoupil tak do pražské Slavie, kde se stal hrdinou obou kvalifikačních duelů o Ligu mistrů s Ajaxem v sezoně 2007/08 a jeho skvělé zákroky dovedly Slavii do Ligy mistrů. V sezonách 2007/08 a 2008/09 získal se Slavií mistrovský titul. V roce 2007 si svými výkony v Lize mistrů i české lize vysloužil pozvánku do reprezentace. Svou brankářskou kariéru ukončil 19. listopadu 2010 a od roku 2011 se měl věnovat trénování mládeže. Ovšem 4. ledna 2011 se do týmu Slavie vrátil a nastupoval za ni i v jarní části sezóny 2010/11. Po sezóně však kariéru definitivně ukončil.\n\nVaniak je členem Klubu ligových brankářů sdružujícím brankáře se sto a více odehranými zápasy bez obdržené branky. V roce 2011 získal od ČTK Cenu fair play za celkový postoj k fotbalu.\n\nSvými výkony si vysloužil místo v českém reprezentačním A-mužstvu. Debutoval 12. února 2002 v přátelském utkání na Kypru proti Maďarsku (výhra 2:0).\n\nZa český národní tým sehrál v letech 2002–2004 sedm zápasů. Zklamáním pro něj bylo, že se nedostal do nominace na EURO 2004 v Portugalsku, kde ho nahradil Antonín Kinský.\n\nPo ukončení aktivní kariéry pracoval v klubu SK Slavia Praha jako asistent hlavního trenéra a jako šéftrenér brankářů od žáků po dorostence. V červnu 2014 ve Slavii skončil a přešel do jiného pražského klubu Bohemians 1905 do pozice trenéra brankářů. V červnu 2016 odešel společně s trenérem Romanem Pivarníkem a asistentem trenéra Tomášem Truchou jako trenér brankářů do FC Viktoria Plzeň. \n\n\n"}
{"id": "148831", "url": "https://cs.wikipedia.org/wiki?curid=148831", "title": "Erwin König", "text": "Erwin König\n\nErwin König byl podle sovětských válečných zdrojů nejlepším německým odstřelovačem. Podle poválečných průzkumů je ale jeho existence pochybná a patrně se jedná o produkt sovětské propagandy. Za nejlepšího „skutečného“ německého odstřelovače je považován Matthäus Hetzenauer.\n\nVe filmu Nepřítel před branami vystupuje König jako jedna z hlavních postav, ztvárnil jej Ed Harris. \n"}
{"id": "148832", "url": "https://cs.wikipedia.org/wiki?curid=148832", "title": "Anarchy in the U.K.", "text": "Anarchy in the U.K.\n\nAnarchy in the U.K. je píseň punkové kapely Sex Pistols z alba \"Never Mind the Bollocks, Here's the Sex Pistols\" z roku 1977. Jako singl vyšla píseň již v roce 1976. \"Anarchy in the U.K.\" je nejpopulárnější skladbou skupiny a punku vůbec.\n"}
{"id": "148833", "url": "https://cs.wikipedia.org/wiki?curid=148833", "title": "Jeruzal", "text": "Jeruzal\n\nJeruzal je vesnice v centrální části Polska v okrese Skierniewice Lodžského vojvodství. Leží 70 km severozápadně od Varšavy, v historickém Mazovsku v průměrné výšce 140 metrů n. m., a protéká jí říčka Chojnatka.\n\nVlastní vesnice Jeruzal čítá 250 obyvatel.\n\nPrvní zmínka o lokalitě pochází z 13. století (1290).\n\n"}
{"id": "148835", "url": "https://cs.wikipedia.org/wiki?curid=148835", "title": "Huspenina", "text": "Huspenina\n\nHuspenina (lidově sulc nebo tlačenka) je pokrmem převážně z vepřového masa, který po uvaření a vychladnutí dostane rosolovitou strukturu. Obsahuje velké množství kolagenů, které tvoří hlavní složku vazivové tkáně živočichů – včetně člověka.\n\nHuspenina se vyrábí z méně hodnotných částí těla prasete. Z těch, které mají nejvíc kolagenních látek, tvořících po zpracování rosol:\n\nOstatní suroviny:\n\nDávkování surovin a příprava už jsou součástí různých krajových receptů. Pro všechny recepty je ale stejné: nakrájet vše na kousky (kromě vajec, ty se mohou dát na dno mísy), uvařit v menším množství vody, zamíchat, dochutit kořením, nalít do mísy a nechat vychladnout.\n\nObliba huspeniny spočívá nejen v „láci“ surovin. Obsah kolagenních látek napomáhá lidskému organismu k lepší pohyblivosti kloubů. U starších lidí je přirozenou náhradou farmaceutických prostředků.\n\n\n"}
{"id": "148838", "url": "https://cs.wikipedia.org/wiki?curid=148838", "title": "Raducz", "text": "Raducz\n\nRaducz je vesnice v centrální části Polska v okrese Skierniewice Lodžského vojvodství. Leží 80 km severozápadně od Varšavy, v historickém Mazovsku v průměrné výšce 140 metrů n. m. a protéká jí říčka Ravka.\n\nVlastní vesnice Raducz čítá 35 obyvatel.\n\nPrvní zmínka o lokalitě pochází z 18. století.\n"}
{"id": "148839", "url": "https://cs.wikipedia.org/wiki?curid=148839", "title": "Michal Gašparík", "text": "Michal Gašparík\n\nMichal Gašparík (* 19. prosince 1981 v Trnavě) je slovenský fotbalový záložník, od července 2015 působící v MFK Skalica. Mimo Slovensko působil v Česku a Polsku. Jeho otec Michal Gašparík byl ligový fotbalista Spartaku Trnava.\n\nSvoji fotbalovou kariéru začal v Trnavě, kde prošel prošel všemi mládežnickými kategoriemi a v roce 1999 se propracoval do prvního týmu, odkud v létě 2005 odešel na hostování do Sence. V zimním přestupovém období sezony 2005/06 zamířil na své první zahraniční angažmá do Mostu. V létě 2007 podepsal Teplice. V roce 2010 hostoval v Dunajské Stredě. Před podzimní částí ročníku 2010/11 se stal hráčem Górnik Zabrze a po roce se vrátil zpět do Trnavy, kam po skončení jarní části přestoupil. Po podzimu 2012 zavítal podruhé do Dunajské Stredy, kam po půl roce přestoupil. V zimě 2013 v mužstvu skončil a vrátil se potřetí do Trnavy. V létě 2014 podepsal kontrakt s Borčicemi. Před jarní částí sezony 2014/15 zamířil do Gabčíkova. V červenci 2015 podepsal po úšpěšných testech smlouvu s tehdejším nováčkem nejvyšší soutěže MFK Skalica.\n\n"}
{"id": "148841", "url": "https://cs.wikipedia.org/wiki?curid=148841", "title": "André Hainault", "text": "André Hainault\n\nAndré Robert Hainault (* 17. června 1986, Montreal, Québec, Kanada) je kanadský fotbalový obránce a reprezentant, který od léta 2013 působí v německém klubu VfR Aalen. Mimo Kanadu hrál na klubové úrovni i ve Spojených státech amerických, České republice, Skotsku a Německu.\n\nZatímco většina kluků jeho věku začíná v Kanadě s ledním hokejem, Hainault dal přednost fotbalu. Od čtrnácti let nastupoval za kanadské reprezentační výběry. Do českého klubu FK SIAD Most přišel v zimě 2006 z kanadského týmu Montreal Impact a hned se prosadil do základní jedenáctky. V zimě 2007 se spekulovalo o jeho odchodu do Slavie, ale nakonec zamířil do Sparty na půlroční hostování s opcí, kde si ale zahrál pouze dvě ligová utkání a poté se vrátil zpět do Mostu.\n\nOdtud již zamířil v roce 2009 do americké Major League Soccer, kde se stal po velmi krátké době členem základní sestavy klubu Houston Dynamo. Začátkem roku 2013 podepsal smlouvu se skotským klubem Ross County FC.\n\nV létě 2013 zamířil do německého druholigového klubu VfR Aalen.\n\nHainault hrál za kanadské mládežnické výběry U17, U20 a U23. Zúčastnil se Mistrovství světa ve fotbale hráčů do 20 let 2005 v Nizozemsku, kde Kanada obsadila s jediným bodem poslední čtvrté místo v základní skupině E. Ve všech třech zápasech kanadského týmu na turnaji nastoupil v základní sestavě, postupně 12. června proti Sýrii (remíza 1:1) , 15. června proti Kolumbii (porážka 0:2) a 18. června proti Itálii (porážka 1:4).\n\nV A-mužstvu Kanady debutoval 15. listopadu 2006 v přátelském utkání ve Stoličném Bělehradu proti domácímu Maďarsku (porážka 0:1).\n\n"}
{"id": "148849", "url": "https://cs.wikipedia.org/wiki?curid=148849", "title": "Vitali Trubila", "text": "Vitali Trubila\n\nVitali Trubila (bělorusky Віталь Трубіла; rusky Виталий Валерьевич Трубило (Vitalij Valerjevič Trubilo); * 7. ledna 1985 Brest, Běloruská SSR, SSSR) je běloruský fotbalový záložník a reprezentant, který momentálně působí v klubu FK Dinamo Minsk.\nMimo Bělorusko působil na klubové úrovni v České republice a Rusku.\n\nS fotbalem začínal v Dinamu Brest, odtud ho přetáhl běloruský klub FK Dinamo Minsk. V zimě 2006 přišel do FK SIAD Most, odkud v sezoně 2008/09 hostoval v FC Tescoma Zlín. V létě 2009 přestoupil do SK Slavia Praha, kde podepsal smlouvu do léta 2013.\n\nV létě 2010 odešel na hostování do Bohemians 1905. Následně se vrátil zpět do Slavie a od jara 2011 nastupoval pravidelně v základní sestavě Slavie. V letní přípravě 2012 po příchodu nového trenéra ze sestavy ale vypadl a následně přestoupil zpět do FK Dinamo Minsk.\n\nV A-mužstvu Běloruska debutoval 3. 6. 2011 v kvalifikačním utkání v Minsku proti reprezentaci Francie (remíza 1:1).\n\n"}
{"id": "148850", "url": "https://cs.wikipedia.org/wiki?curid=148850", "title": "Štěpán Kacafírek", "text": "Štěpán Kacafírek\n\nŠtěpán Kacafírek (* 29. září 1989 Čáslav, Československo) je český fotbalový útočník, působící v týmu SK Sparta Kutná Hora.\n\nOdchovanec pražské Sparty (kde v dorostu působil s vrstevníky Josefem Hušbauerem, Martinem Zemanem a Markem Štěchem). První ligové starty si připsal v dresu Blšan, později jej koupil tehdy ligový FK SIAD Most. Poté prošel hostování v Kolíně a Vltavínu. Ve druhé destinaci kvůli zranění příliš nehrál. Povedené angažmá absolvoval ve Vlašimi, s týmem se mu zdařil postup do druhé nejvyšší české ligy. Poté 3 roky působil v nižších soutěžích v Německu a Rakousku. Po návratu do České republiky hrál rok a půl za TJ Sokol Družba Suchdol, nedaleko svého bydliště. Na jaře 2016 přestoupil z divize C do B-týmu SK Český Brod. Před sezonou 2016/17 přestoupil do třetiligového klubu FK Litoměřicko. V jeho dresu přispěl v srpnu 2016 dvěma góly k vyřazení prvoligového týmu 1. FK Příbram v českém poháru.\n\nPříbram jej následně v září 2016 angažovala. Klub v sezóně 2016/17 sestoupil z nejvyšší ligy a Kacafírek v červenci 2017 odešel do jiného druholigového týmu FK Ústí nad Labem.\n\nV létě 2018 se stěhoval z FK Ústí nad Labem do SK Sparta Kutná Hora.\n\n"}
{"id": "148851", "url": "https://cs.wikipedia.org/wiki?curid=148851", "title": "Nadhodnota", "text": "Nadhodnota\n\nNadhodnota je jedním ze základních pojmů marxismu, který označuje v kapitalismu rozdíl mezi hodnotou, kterou dělník vytváří svou prací, a mzdou, kterou za ni dostává. „Nadhodnota“ je překlad německého „Mehrwert“, což znamená jednoduše přidaná hodnota (výnosy z prodeje snížené o náklady na použité materiály). Podle marxistické teorie si majitel výrobních prostředků (kapitalista) nadhodnotu neoprávněně přivlastňuje, a tím zaměstnance vykořisťuje. Bohatnutí kapitalistů akumulujících kapitál získávaný na úkor chudnoucích dělníků stupňuje napětí, které se projevuje třídním bojem mezi buržoazní třídou a proletariátem a má nakonec vést k socialistické revoluci. Pokud soukromé vlastnictví výrobních prostředků vede k vykořisťování člověka, způsobí jeho přeměna na vlastnictví veřejné (státní) přechod k beztřídní společnosti bez vykořisťování.\n\nTeorie nadhodnoty navazuje na myšlenky socialistů 19. století, např. Proudhonovy teorie vlastnictví i představitele klasické ekonomie, zejména Davida Ricarda, podle kterého je hlavním zdrojem směnné hodnoty zboží práce. Teorie se zdála vhodně popisovat soudobý stav 19. století, kdy díky průmyslové revoluci docházelo k rychlému bohatnutí průmyslových magnátů, zatímco rostoucí počet dělníků žil často pod hranicí chudoby a chyběla pokročilejší politika sociálního zákonodárství.\n\nTeorie nadhodnoty tedy považuje mzdu určovanou trhem práce a zisk zaměstnavatelů za původce nespravedlivé společnosti. Koncepci nadhodnoty popřelo několik ekonomů, a to již za Marxova života, známá je kritika například z tzv. Rakouské školy. Současná ekonomie vychází z oprávněnosti zisku pro zaměstnavatele. Také se dosud nenaplnila vize finálního boje a celosvětové revoluce, jež byla předvídána v důsledku rostoucích rozporů mezi zaměstnanci a jejich zaměstnavateli, jen k řadě revolucí v hospodářsky méně významných zemích.\n\n"}
{"id": "148854", "url": "https://cs.wikipedia.org/wiki?curid=148854", "title": "Lenka Procházková", "text": "Lenka Procházková\n\nLenka Procházková (* 24. března 1951 Olomouc) je česká prozaička, dcera Jana Procházky, signatářka Charty 77. Její prózy vycházely nejprve v ineditní edici Petlice a v zahraničí (román \"Růžová dáma\", který dostal Cenu Egona Hostovského). Její sestra Iva Procházková je rovněž spisovatelka.\n\nOtec Jan Procházka zemřel předčasně roku 1971. Atmosféru otcova pohřbu popisuje ve svém fejetonu \"Děkovačka pro hrobníka\". Po otcově smrti jako nejstarší ze tří dcer zdědila psací stroj. Své první fejetony v novinách uveřejňovala pod pseudonymem \"Lenka Burianová\".\n\nSoučasně už jako svobodná matka dokončovala vysokoškolské studium na Filozofické fakultě Univerzity Karlovy a starala se o svou dceru \"Mariu\". Román \"Růžová dáma\" nabídla k vydání pod vlastním jménem.\n\nV té době však byla již signatářkou Charty 77, a proto kniha nevyšla. \"Růžová dáma\" byla poprvé vydána v samizdatové edici Petlice, což mělo pro autorku osudový význam - vznik přátelství se spisovatelem Ludvíkem Vaculíkem. Ten se stal na mnoho let jejím životním partnerem a otcem mladší dcery \"Cecílie\" (provdané \"Jílkové\") a syna \"Josefa\". Po samizdatovém vydání \"Růžová dáma\" vyšla v exilovém nakladatelství \"Index\" v Kolíně nad Rýnem a byla oceněna americkou Cenou Egona Hostovského.\n\nV zahraničí vyšly také knihy \"Přijeď ochutnat\", \"Hlídač holubů\", \"Oční kapky\" a \"Smolná kniha\". Po r. 1989 již autorka publikovala oficiálně a kromě reedice starších věcí vydala novelu o Janu Masarykovi \"Pan Ministr\", romaneto \"Šťastné úmrtí Petra Zacha\", sbírku povídek \"Zvrhlé dny\", sbírky fejetonů \"Dopisy z Bamberka\" a \"Jak si stojej nebožtíci\", dále předlohy k televizním hrám: \"O babě hladové\", \"Milá slečno!\" a \"Narkóza\" a rozhlasové hry: \"Čtyři ženy Alexandra Makedonského\", \"Exitus\" a \"Milostiplná\".\n\nStala se členkou Českého \"Pen-Clubu\", \"Obce spisovatelů\", \"Syndikátu novinářů\", zakládající členkou spolku \"Šalamoun\" (do r. 1999) a do roku 2004 byla též členkou Rady Českého rozhlasu a předsedkyní Společnosti Národní knihovny.\nOd jara 1999 strávila rok na tvůrčím stipendiu v \"Mezinárodním domě umělců\" v Bamberku, kde napsala historický román \"Beránek\".\n\nJejím posledním dílem je román \"Slunce v úplňku - příběh Jana Palacha\", popisující Invazi do Československa v roce 1968 pohledem hlavního hrdiny Jana Palacha.\n\nOd října 2008 vyučovala tvůrčí psaní na Literární akademii Josefa Škvoreckého.\n\nV roce 2011 prosazovala názor, že církevní majetek před nástupem komunismu nepatřil církvím a proto nemůže být restituován. Podle ní měl „takzvaný církevní majetek“ veřejnoprávní charakter, neměl vlastnické atributy a dispozice s ním byla stále výrazně omezena. Jednotlivé vlastnické subjekty (např. kostely, kongregace, obročí, kapituly, nadace) podle ní už od dob Josefa II. nebyly soukromými vlastníky, ale podléhaly státnímu dozoru, zatímco církev jako celek vůbec neměla právní subjektivitu. Proto podle Procházkové přiznání majetku řádům a kongregacím do soukromého vlastnictví v roce 1992 ve skutečnosti nebylo restitucí. Odvolávala se přitom na právně historickou expertizu Univerzity Karlovy, které zpracovali z právně historického hlediska Vladimír Kindl a z hlediska ústavního a správního práva Vladimír Mikule. Expertiza nepopírala, že církevní subjekty byly vlastníky majetku, ale zdůrazňovala, že nakládací právo bylo podmíněno souhlasem státní správy a užívací právo ke kostelům a kaplím bylo veřejnoprávní povahy, takže vrácení majetku k volné dispozici není restitucí. Jak uvádí analýza Parlamentního institutu, posudek byl sice nadepsán jako posudek Univerzity Karlovy, avšak žádné průvodní dokumenty k němu nebyly dodány, podle ústního sdělení dr. Mikuleho kanceláři Poslanecké sněmovny bylo zpracování posudku zadáno Úřadem vlády ČR Univerzitě Karlově, která pověřila jeho vypracováním Právnickou fakultu, avšak text zadání posudku není znám. Podle článku Daniela Koláře v Neviditelném psu zmínění dva docenti Univerzity Karlovy zpracovali tato svá soukromá stanoviska prý na žádost tehdejšího místopředsedy vlády Pavla Rychetského, avšak neměli žádné zmocnění ze strany univerzity a rovněž Úřad vlády později popřel, že by něco oficiálně objednal.\n\nV lednu 2012 podala kvůli schválení restitucí trestní oznámení pro zneužití pravomocí veřejného činitele a porušení povinností při správě cizího majetku na premiéra Nečase a další členy jeho vlády. Přitom vyjádřila názor, že pokud by prezident republiky zákon podepsal, dopustil by se tím velezrady. Vláda Mirka Topolánka měla k dispozici čtyři posudky, od právníků a historiků z Univerzity Karlovy v Praze, Masarykovy univerzity v Brně, Západočeské univerzity v Plzni a Historického ústavu Akademie věd ČR, které se shodly na tom, že se o církevní majetek jednalo. Vrchní státní zastupitelství v Praze došlo k závěru, že přijetí zákona neprovázel žádný trestný čin. Rovněž Ústavní soud v červnu 2013 zamítl návrh skupiny senátorů na zrušení zákona, avšak odlišné stanovisko uplatnil například Pavel Rychetský.\n\nStala se šiřitelkou tvrzení, že kardinál Tomášek údajně v srpnu 1991 v děkovné řeči měl ohledně restitucí říci: „Toto je poslední nárok, který církve vznášejí“. Takový výrok se však Procházkové ani dalším jeho šiřitelům nikdy nepodařilo doložit; spolupracovník Arcibiskupství pražského Josef Nerušil v článku zveřejněném 6. března 2013 na Britských listech uvedl, že na radu Procházkové prohledal archiv Rudého práva a tematická Radiofóra z té doby, ale nalezl pouze článek Rudého práva z 27. února 1992, kde byl podobný výrok (o tom, že jde o poslední iniciativu vlády ohledně církevních restitucí) přiřčen místopředsedovi federální vlády Jozefu Mikloškovi, a pak článek Rudého práva ze 14. března 1992, který informaci z 27. února dementoval a upravoval. Autor článku na Britských listech došel k názoru, že historie údajného Tomáškova výroku vznikla z těchto zpráv. Podle Googlu první výskyt této dezinformace pochází ze září 2011. Autor článku ze svých poznatků dovozuje, že paní Procházková je tak zaslepená svým bojem pro boj, že už není schopná rozeznat, že se sama stává zdrojem mediální manipulace, když šíří slova kardinála Tomáška, která nepadla, a že sama šířením překrouceného výroku, lživě vloženého do úst kardinála Tomáška, bezostyšně podílí na jednom z nejkřiklavějších případů davového mrzačení české historie po roce 1989. Autor článku se domnívá, že Procházkové na celém narovnání mezi státem a církvemi ve skutečnosti vadí získaná nezávislost katolické církve na politicích a že Procházková církev nenávidí pro podíl jednoho z jejich členů na jejích životních nepříjemnostech.. Zrovna tak pravděpodobné, jako že výrok kardinála Tomáška neexistoval je, že výrok sice padl a byl zaznamenán, ale veškeré materiály zachycující výrok byly osobami zainteresovanými na prosazení církevních restitucí zničeny. Nicméně i kdyby nakrásně bylo pravdou, že kardinál Tomášek tato slova vyřkl, v srpnu 1991 již byl pouze emeritním arcibiskupem (od 26. března 1991) a nikoli oficiálním zástupcem římskokatolické církve a údajný příslib by tedy mohl vyslovit výhradně sám za sebe, nikoli jménem římskokatolické církve (nemluvě o ostatních církvích a náboženských společnostech); pražským arcibiskupem byl tehdy již Miloslav Vlk.\n\nByla signatářkou Charty 77.\n\nOd roku 2002 do roku 2007 působila v diplomatických službách jako kulturní tajemnice na velvyslanectví České republiky v Bratislavě.\n\nVe Volbách do Senátu v roce 2012 kandidovala za Věci veřejné ve volebním obvodu 23 (Praha 8, Letňany, Čakovice, Ďáblice, Březiněves, Dolní Chabry), ale v prvním kole neuspěla. Poté podpořila komunistického kandidáta Jiřího Dolejše proti Daniele Filipiové z ODS.\n\nV březnu 2017 ji navrhl prezident Miloš Zeman za členku Rady Ústavu pro studium totalitních režimů. Nominaci však provázela kritika jejích současných postojů, mimo jiné od pracovníků ÚSTR. Ti poukazovali na to, že „\"spisovatelka podle nich s hodnocením minulosti nakládá ideologicky a používá propagandistický a demagogický styl\"”. V polovině dubna 2017 proběhla v Senátu PČR dvě kola tajné volby, ani v jednom však neuspěla.\n\nV květnu 2019 ji však prezident Miloš Zeman opět navrhl Senátu PČR za členku Rady Ústavu pro studium totalitních režimů. V souvislosti s opětovným navržením uvedl internetový týdeník Echo24 níže uvedené. V červnu 2019 ale neuspěla ani v jednom ze dvou kol volby (získala pouze 9, respektive 8 hlasů) a členkou Rady ÚSTR se tak ani tentokrát nestala.\n\n\n"}
{"id": "148855", "url": "https://cs.wikipedia.org/wiki?curid=148855", "title": "Radek Čížek", "text": "Radek Čížek\n\nRadek Čížek je český fotbalový záložník, který momentálně působí v klubu FK Union Cheb 2001. Odchovanec chebského fotbalu se přes Spolanu Neratovice dostal v roce 1997 do tehdejší Dukly, za kterou sehrál svá první prvoligová utkání. Na sezonu 2002/2003 byl uvolněn do Blšan, odkud o rok později zamířil do Jablonce. Po vypršení smlouvy odešel v létě 2005 do Mostu.\n\n"}
{"id": "148857", "url": "https://cs.wikipedia.org/wiki?curid=148857", "title": "Tomáš Pilař", "text": "Tomáš Pilař\n\nTomáš Pilař (5. srpna 1976 Ústí nad Labem) je český fotbalový záložník, který ukončil vrcholovou kariéru v roce 2013 v klubu FK Baník Most.\n\nS fotbalem začínal v Ústí nad Labem, ale už od osmi let působil v Liberci, ale nejvýš to dotáhl do třetiligové rezervy. V zimě 2002 proto odchází do Mostu, kde se stává hlavní oporou záložní řady. V zimě 2007 odešel na hostování do druholigových Blšan, poté co se nepohodl s trenérem Ščasným. V létě se vrátil zpět do Mostu.\nV roce 2008 přestoupil do Sokolova, v roce 2011 do Blšan a nakonec roku 2012 opět do Mostu, kde se 5. června 2013 rozloučil s vrcholovou kariérou. Od srpna 2015 nastupuje za Nejdek(Krajský přebor).\n\n"}
{"id": "148858", "url": "https://cs.wikipedia.org/wiki?curid=148858", "title": "Michal Macek (fotbalista)", "text": "Michal Macek (fotbalista)\n\nMichal Macek (19. ledna 1981) je český fotbalový záložník a bývalý mládežnický reprezentant, který momentálně působí v českém klubu FC Graffin Vlašim. Mimo ČR hrál v Irsku.\n\nFotbalista z Příbrami hrál za reprezentační jedenadvacítku, ale do sestavy Příbrami se těžko prosazoval. Proto byl poslán na hostování do Drnovic, kde ale nedostal moc příležitostí. V létě 2003 přestoupil do Mostu.\n\nMacek působil v mládežnických reprezentačních výběrech České republiky od kategorie do 16 let.\nZúčastnil se Mistrovství světa ve fotbale hráčů do 20 let 2001 v Argentině, kde ČR prohrála ve čtvrtfinále 0:1 s Paraguayí.\nV roce 2001 nastoupil k jednomu utkání za českou reprezentaci do 21 let, šlo o domácí přátelské střetnutí s Belgií (vysoká výhra 7:0), Macek vstřelil dva góly.\n\nGóly Michala Macka v české reprezentaci do 21 let\n"}
{"id": "148880", "url": "https://cs.wikipedia.org/wiki?curid=148880", "title": "Období Jar a podzimů", "text": "Období Jar a podzimů\n\nObdobí Jar a podzimů, nebo též období Letopisů () je období historie Číny mezi roky 722 - 481 př. n. l. (za dynastie Východní Čou). Název je odvozený z díla \"Letopisy jar a podzimů\", kroniky státečku Lu. Podle tradice byl Konfucius editorem této kroniky.\n\nBěhem \"období Jar a podzimů\" došlo k decentralizaci moci. Bylo plné bitev, válek a vzájemného obsazování mezi 170 státečky v oblasti, z nich ale asi jenom 12 mělo větší význam. Také byly časté boje o moc uvnitř jednotlivých států. Nastal ale i rozvoj literatury, filozofie a techniky. Na tuto éru navázalo Období válčících států.\n\nObdobí dynastie východní Čou se dělí na dvě období: období Jar a podzimů (722–453 př. n. l.) a období válčících států (453–221 př. n. l.) Poté, co bylo hlavní město dynastie Čou obsazeno barbary, utekl korunní princ Ťi I-Ťiou na východ, kde se mu s pomocí panovníků z Ťin, Čeng a Čchi podařilo vybudovat nové hlavní město u dnešního Luo-jangu v údolí Žluté řeky. Čouská šlechta neměla na východě silnou pozici a její moc se omezovala na malé území kolem hlavního města. Čouové už nikdy nezískali původní autoritu, a přestože i nadále zůstávali formálními vládci, reálnou moc neměli. \n\nV tomto období započaly procesy, které vyvrcholily v období válčících států a přinesly zásadní změnu ve výrobních a vlastnických vztazích. Rozšíření použití železných nástrojů v zemědělství a řemeslech umožnilo zintenzivnění obdělávání půdy. Bylo zavedeno používání pluhu taženého dobytkem a začala se stavět zavlažovací zařízení. Zavedení těchto novinek vedlo k nárůstu produkce, specializaci ve výrobě a nárůstu bohatství ve společnosti. Vytvořila se také vrstva obchodníků, která nebyla závislá na aristokracii a vrstva specializovaných řemeslníků. Nastal také rozvoj literatury, filozofie a techniky.\n\nBěhem období Jar a podzimů tedy došlo k decentralizaci moci. Bylo plné bitev, válek a vzájemného obsazování mezi 170 státečky v oblasti. Válka byla hybným momentem - války se vedly krátké a krvavé, útoky měly podobu vpádu na území jiného státu. Šlechta bojovala na válečných vozech a pěšáci se rekrutovali z řad obyčejného obyvatelstva. Boj byl veden gentlemansky - aristokraté se navzájem znali z audiencí, bylo neslušné zajmout někoho s vyšším postavením, vozy byly nízké kvality, často zapadaly a s jejich vytahováním pomáhali i nepřátelští vojáci. \n\nČínské státečky začaly být ohrožovány barbarskými kmeny. Nejdříve na ně začali útočit ze severu barbaři Ti 狄, kteří byli nejprve rolníky, ale pro zhoršující se podmínky přešli na rolnicko-pastevecký způsob života. Roku 662 př. n. l. zničili stát Wej. Z jihu zase útočil polobarbarský stát Čchu, u kterého neexistoval konflikt mezi šlechtou a panovníkem (byl to první despotický stát v čínských dějinách), a proto konsolidoval moc a získal převahu nad rozdrobenými státy. V osmém století před naším letopočtem se probojovali až do centrální planiny.\n\nČínské státy se tomuto nebezpečí bránily tak, že vytvářely aliance. Aliance vedli tzv. hegemoni Pa 霸, a podle nich se toto období někdy označuje také jako doba hegemonie. Aliance vytvářely slabší státy na obranu proti silnějším a tento systém přetrval až do období válčících států. Hegemonům se podařilo odrazit nápor státu Čchu a porazit barbary Ti.\n\nMezi tradičních pět hegemonů se řadí:\n\nAliance vedené hegemony se vytvářely kolem dvou nejsilnějších států – států Ťin a Čchu. V roce 632 př. n. l. porazila aliance vedená hegemonem Wen-kungem z Ťinu stát Čchu v bitvě u Čcheng-pchu, zastavila jeho expanzi a do konce šestého století př. n. l. byla nastolena rovnováha. V roce 546 př. n. l. se konala mírová konference v hlavním městě státu Sung, která nastolila mír mezi dvěma hlavními bloky a po této konferenci až do konce období Jar a podzimů nebyly téměř žádné konflikty. Roku 453 př. n. l. se stát Ťin z důvodu občanské války rozpadl na tři nástupnické státy Čao 赵, Chan 韩 a Wej 魏 a tato událost znamenala nástup období válčících států.\n\n"}
{"id": "148893", "url": "https://cs.wikipedia.org/wiki?curid=148893", "title": "H. R. Giger", "text": "H. R. Giger\n\nHans Rudolf „Ruedi“ Giger (5. února 1940 Chur – 12. května 2014 Curych) byl švýcarský malíř, sochař a návrhář, známý především jako stvořitel uměleckého směru s názvem biomechanický surrealismus a tvůrce hollywoodského monstra Vetřelce.\n\nNarodil se roku 1940 v hlavním městě švýcarského kantonu Graubünden Churu jako syn lékárníka. Od mládí fascinován vším temným, později nacházel inspiraci v pracích Salvadora Dalího a Jeana Cocteau. Po dokončení gymnázia začal studovat architekturu a průmyslový design na Zurich School of Applied Arts.\n\nRoku 1966 poprvé vystavoval své perokresby a olejomalby. Tato výstava byla natolik úspěšná, že v několika letech znal jeho práce celý svět. Téhož roku se Giger seznámil s herečkou Li Tober. Odstěhovali se do Curychu, kde Giger tvořil svá slavná díla Birth Machine, Astro-Eunuchs a Under the Earth. Roku 1970 Li opustil a odstěhoval se ke své přítelkyni Evelyn. Tehdy zažil poprvé jednu ze svých nočních můr, jež se stala impulsem k obrázkové knize Necronomicon. Přešel na techniku airbrush a jeho kresby a malby si pro svou tematiku vysloužily celosvětově přijímaný název „biomechanický surrealismus“.\n\nV sedmdesátých letech se osobně setkal s Dalím, dostal nabídku ke spolupráci na filmovém zpracování sci-fi Duna, pro něž vytvořil design a nábytek Harkonnen, který se začal vyrábět později v osmdesátých letech a kupovaly si jej nejluxusnější restaurace. Na cestách v USA potkal svou ženu Miu Binzanigo.\n\nNavštívil jej také Keith Emmerson. Výsledkem setkání byla Gigerova obálka na LP-album Album Brain Salad Surgery skupiny Emerson, Lake and Palmer (vydané 1973). Obálky na LP tvořil již od roku 1969 a i později, napr. pro Debbie Harry a její Koo Koo z r. 1981.\n\nNecronomicon též uchvátil amerického režiséra Ridleyho Scotta, pro něhož Giger navrnul Vetřelce, což mu v roce 1980 vyneslo Oscara za nejlepší vizuální efekty. Rozvedl se s Miou, zůstali však stále přáteli a Mia mu nadále pomáhala s jeho výstavami. Stále maloval, tvořil plastiky, psal filmové scénáře a točil filmy, navrhoval šperky, ilustroval, otevřel první tzv. Giger bar. V polovině 90. let koupil středověký hrad ve švýcarském Gruyères, kde v roce 1998 otevřel své vlastní muzeum. Několik let před svou smrtí přestal malovat a věnoval se prioritně tomuto svému muzeu.\n\nV poslední době žil v curyšské čtvrti Seebach. 12. května 2014 zemřel v nemocnici na zranění způsobená pádem se schodů ve svém domě v Seebachu.\n\nVychází ze surrealismu, existencialismu a postkatastrofické skepse, kterou přinesly obě světové války. Největší inspirace však nachází ve svých podivných nočních můrách, kterých se zbavuje tím, že se z nich „vymaluje“ ven. Typickými znaky jeho technokultury je brutalita, násilí, chaos, zoufalství, perverze, a také temná erotika. Do obrazů nasazuje torza, či jiné části lidských těl, obzvláště žen, které spojuje s chladnými fantaskními stroji ve zvláštní kombinace. Právě takový hybrid, mutant, jakýsi mechanický organismus, je Gigerem nazýván Biomechanoid. Autor při jejich tvorbě klade velký důraz na anatomickou a mechanickou funkčnost, až je z těchto tvorů cítit vůle k pohybu.\n\nPředchůdcemi biomechanoidů byly tzv. Atomové děti – vize lidí přeživších nukleární útok a jejich nového života. V jejich zčernalých svalech se začínají objevovat mechanické a hydraulické prvky, které ústí v prototyp postapokalyptické formy života.\nČasto se zaměřuje na lidskou reprodukci, jeho postavy často žijí drsným životem plným sexu. Při jeho zobrazování vychází z okultních praktik Aleistera Crowleyho, historických vizí sabatu a studia mechaniky. Typické jsou erotické vize, ve kterých spojuje penisy a vagíny v pekelné strojovny. Mužská přirození v těchto kopulačních scenériích jsou ve funkci červů, pístů, potrubí a bodných zbraní, ženská se na ně vrhají s hrozbou pohlcení a destrukce. Když americký punkový zpěvák Jello Biafra z kapely Dead Kennedys vložil do obalu své desky Gigerův obraz s provokujícím motivem, objevily se hlasy, které prohlásily plakát za pornografii. Giger obvinění odmítnul a na znamení pohrdání nad nepochopením vrátil Oscara. Dvěma trestním oznámením z šíření pornografie čelil i časopis Reflex, když na obálku čísla 21 umístil reprodukci obrazu „Krajina penisů“.\n\nKdyž mu režisér Ridley Scott nabídl spoluúčast na tvorbě monstra pro film Vetřelec, vycházel z biomechanoidů obsažených v Necronomiconu, které naplňovaly původní vize. Začal navrhovat objekty a scény ve filmu a také různé varianty postavy vetřelce. Některé původní návrhy byly z různých důvodů zamítnuty – například velké elipsovité oči připomínaly spíše motoristické brýle. Giger nakonec vytvořil celý životní cyklus vetřelce – od vylíhnutí tvora, který se přisál na obličej oběti, aby do ní vložil zárodek veřelce, až po jeho dosáhnutí dospělosti. Vetřelec byl zhotoven jako oblek, který si navlékal herec nebo kaskadér. Povrch a základní konstrukce byly vytvořeny z elektroinstalačních materiálů, hadic a pryže. Hlava nesla pohybový mechanismus, který otevíral čelisti a vymršťoval vnitřní čelist. Hlav vzniklo několik, základem byla lidská lebka bez dolní čelisti, zasazená do protáhlého skeletu hlavy. Tvůrci nejdříve plánovali, že herec mechanismus unese, ale později se ukázalo, že hlava je příliš těžká a nebylo možné ji ani podpírat pomocí ocelových lan. Takže nakonec vznikla statická hlava s mechanikou, která se točila v detailních scénách a zbytek zůstal na herci, navlečeném v obleku vetřelce. Tvůrci měli mnoho práce s tím, jaký zvolit materiál pro oblek, nakonec se jako nejlepší materiál ukázal být latex. Režisér chtěl původně vetřelce průhledného, potom slevil jen na průhlednou hlavu, ve které měl být vidět mozek, ale nakonec se i od toho upustilo. Vývoj filmu byl provázen nervozitou a spěchem. Vzniknul však snímek, který se stal legendou. Za speciální efekty k filmu Vetřelec byl od Americkou akademií věd a umění oceněn Oscarem. Spolupracoval i na třetím dílu vetřelce, kdy navrhl zcela nové monstrum - změnil vnitřní čelist na jazyk, upravil hlavu, dal vetřelci lidské rty, pozměnil zádovou část a udělal z něj mnohem dravějšího a rychlejšího tvora. Filmaři s tím však nebyli spokojeni, a tak změny byly spíše jen kosmetického rázu. Od druhého dílu se potýkal s problémy s autorstvím, když společnost 20 Century Fox odmítla Gigera uvést jako spoluautora, ale jen jako tvůrce původního návrhu. Ve čtvrtém díle jeho jméno již nebylo uvedeno vůbec.\n\nPrvní Giger Bar měl být otevřen v New Yorku. Když se ukázalo, že jeho konstrukce bude příliš drahá, bylo rozhodnuto, že lepší bude počkat, dokud nebude dostatek finančních prostředků. Tehdy se Giger potkal s architektem Thomasem Domenigem, který pracoval na výstavbě kavárny v Gigerově rodišti, ve městě Chur. Podařilo se mu Domeniga přesvědčit, aby místo kavárny vybudoval právě Giger bar. Výstavba trvala dva roky. Bar byl oficiálně otevřen 8.2.1992.\n\nDruhý bar byl otevřen v roce 2003 hned vedle Muzea HR Giger, které se nachází na hradě Gruyéres ve Švýcarsku.\n\nBary jsou celé v duchu biomechaniky. Giger navrhl design veškerého interiéru, od páteřovitých stěn a stropu, vstupních dveří, sedadel a stolů, lamp, až po bar samotný. Vše je vymodelováno tak, že se návštěvník cítí jako ve filmu Vetřelec.\n\n\n\n\n\n\n\n"}
{"id": "148894", "url": "https://cs.wikipedia.org/wiki?curid=148894", "title": "Roger Federer", "text": "Roger Federer\n\nRoger Federer (výslovnost: ; * 8. srpna 1981 Basilej) je švýcarský profesionální tenista, kterého řada komentátorů, odborníků a tenistů považuje za nejlepšího hráče historie tenisu. Představuje olympijského vítěze v mužské čtyřhře z Pekingských her 2008 a stříbrného olympijského medailistu v mužské dvouhře z Londýnských her 2012. Mezi profesionály vstoupil v červenci 1998. Členem elitní světové desítky žebříčku ATP byl nepřetržitě od října 2002 do listopadu 2016 a vrátil se do ní po lednovém triumfu na Australian Open 2017.\n\nNa okruhu ATP Tour vyhrál sto dva turnajů ve dvouhře a čtyřicet devětkrát odešel jako poražený finalista. Ve čtyřhře si připsal osm trofejí a zaznamenal šest finálových proher. S počtem dvaceti singlových titulů na Grand Slamu je nejúspěšnějším mužským tenistou vůbec. Jako jediný muž osmkrát vyhrál Wimbledon a v otevřené éře také spoludrží rekordní počet šesti trofejí na Australian Open a pěti na US Open. Pařížským titulem z French Open 2009 zkompletoval jako šestý hráč historie kariérní Grand Slam. Patří mu řada rekordů, včetně 30 finálových účastí z turnajů „velké čtyřky“, kde se jako jediný muž historie probojoval nejméně pětkrát do finále každého z nich. Od Wimbledonu 2005 do Australian Open 2010 se objevil v osmnácti z devatenácti finále. Zůstává jediným, jenž si bez přerušení zahrál ve dvaceti třech semifinále a třiceti šesti čtvrtfinále. Na Australian Open 2016 završil rekordní sérii 65. grandslamů bez abscence. Startem na Australian Open 2018 navýšil rekordní zápis 52. čtvrtfinálem a 43. semifinálem z turnajů „velké čtyřky“. S počtem 332 vítězných zápasů z grandslamové dvouhry zůstává na čele historických statistik. Jako první si připsal více než 65 výher z každého majoru. Stal se vůbec prvním švýcarským mužem, který získal trofej v jakékoli grandslamové soutěži.\n\nNa Turnaji mistrů vyhrál rekordních šest titulů ve dvouhře a nejvyšší počet 55 utkání, stejně jako se objevil v jeho 15 ročnících. V rámci série ATP Masters 1000 si zahrál finále všech devíti aktuálně pořádaných událostí a vybojoval dvacet sedm trofejí. V kategorii ATP 500 sdílí rekord 20 trofejí s Nadalem. Dosáhl také nejvyššího počtu sedmnácti titulů ATP z akcí hraných na trávě a šedesáti čtyř na tvrdém povrchu.\n\nNa žebříčku ATP byl pro dvouhru nejvýše klasifikován v únoru 2004 na 1. místě a pro čtyřhru pak v červnu 2003 na 24. místě. Na čele singlového žebříčku strávil v pěti obdobích historicky nejdelší časový úsek, do května 2018 309 týdnů, z toho mezi lety 2004–2008 opět rekordních 237 týdnů bez přerušení. Osm sezón v řadě (2003–2010) skončil do 2. místa světové klasifikace a deset sezón za sebou (2003–2012) nezakončil hůře než na 3. příčce.\n\nJako první tenista překročil na odměnách hranici 50, a v květnu 2015, také 90 miliónů dolarů a zůstává první v historické statistice s více než stopatnácti milionovým výdělkem. Na zahajovacích ceremoniálech Athénské olympiády 2004 a Pekingské olympiády 2008 byl vlajkonošem švýcarské výpravy.\nTrénuje ho kapitán švýcarského daviscupového týmu Severin Lüthi, s nímž spolupracuje od léta 2007. V říjnu 2013 tak nahradil Američana Paula Annacona, jenž byl hlavním koučem od léta 2010. Od počátku sezóny 2016 se druhým trenérem stala bývalá světová trojka Ivan Ljubičić z Chorvatska. V roli fyzioterapeuta působí Daniel Troxler a kondiční přípravu vede Pierre Paganini. \n\nV dubnu 2009 se po téměř devítiletém vztahu oženil s bývalou švýcarskou tenistkou slovenského původu Miroslavou Vavrinecovou (* 1978). Do manželství se 23. července 2009 narodily dcery, dvojčata Myla Rose a Charlene Riva Federerovy. Druhá dvojčata, synové Leo a Lenny, přišla na svět 6. května 2014. Věnuje se také filantropii a charitě. Založil nadaci na pomoc znevýhodněných lidí a za účelem propagace sportu. UNICEF jej roku 2006 jmenoval velvyslancem dobré vůle.\nJako reprezentant země helvetského kříže dovedl tým k vítězství v Davisově poháru 2014. Spolu s Martinou Hingisovou vyhrál Hopmanův pohár 2001 a po boku Belindy Bencicové Hopmanův pohár 2018.\n\nBěhem své kariéry obdržel řadu ocenění. Pětkrát se stal mistrem světa ITF ve dvouhře mužů a ATP Tour jej pětkrát vyhlásila nejlepším tenistou, stejně jako hráčem prvního desetiletí třetího milenia. Pětkrát také převzal cenu pro nejlepšího sportovce Evropy. Jako první vyhrál čtyřikrát sportovní cenu Laureus pro nejlepšího sportovce světa. Výkony na dvorci mu opakovaně zajistily trofej pro nejlepšího švýcarského sportovce a v roce 2003 byl zvolen Švýcarem roku.\n\nRoger Federer se narodil v srpnu 1981 v kantonální nemocnici švýcarského města Basilej, metropoli historického polokantonu Basilej-město. Otec Robert Federer je Švýcar pocházející z Bernecku, obce ležící blízko švýcarsko-rakousko-německé státní hranice. Matka Lynette Federerová, rozená Durandová, je Jihoafričanka narozená v transvaalském městě Kempton Park, nacházejícím se v provincii Gauteng. Její předci byli Nizozemci a francouzští hugenoti. Rodiče se seznámili na služební cestě, když oba pracovali pro farmaceutickou firmu. O dvacet měsíců starší sestra se jmenuje Diana Federerová (* 1979), profesí je zdravotní sestra.\n\nRoger Federer vlastní dvojí občanství – švýcarské a jihoafrické. S rodinou vyrůstal v prostředí severošvýcarských obcí Birsfelden, Riehen a Münchenstein v pohraničí s Francií a Německem. Plynně hovoří švýcarskou němčinou, francouzštinou a angličtinou. Rodným jazykem je němčina.\n\nVychován byl v duchu římskokatolické víry. Během turnaje Rome Masters 2006 vykonal audienci u papeže Benedikta XVI. Stejně jako ostatní švýcarští muži měl absolvovat povinnou základní vojenskou službu v armádě. V roce 2003 byl však od této povinnosti osvobozen, když došlo k jeho zneschopnění pro dlouhotrvající problémy se zády. Namísto toho sloužil v civilní službě a jako náhrada bylo požadováno, aby odvedl 3 % zdanitelného příjmu.\n\nOd dětství je příznivcem fotbalového klubu FC Basel a národního fotbalového týmu. V mládí vystřídal řadu sportů, když se mimo jiné věnoval badmintonu a basketbalu, při nichž rozvíjel koordinaci oka a motoriky, periferního vidění a také zlepšil flexibilitu – při tenisových úderech jinak pevného, zápěstí, kterou později využíval při některých svých „zázračných úderech“. V rozhovorech opakovaně prohlásil, že je nadšeným fanouškem kriketu. Dvakrát se střetl s indickým hráčem Sačinem Tendulkarem, považovaným za jednoho z nejlepších kriketistů všech dob. Na adresu míčových sportů uvedl: „\"Můj zájem se vždycky velmi zvýšil, když byl součástí hry míč\".“ Během vrcholové kariéry se jeho přítelem stal americký golfista Tiger Woods, považovaný za jednoho z nejlepších hráčů golfu vůbec.\n\nRoger Federer se 11. dubna 2009 oženil s bývalou profesionální tenistkou Mirkou Vavrincovou (* 1978), Švýcarkou narozenou v Československu. Svatba se uskutečnila v riehenské Wenkenhofově vile u Basileje, v kruhu několika blízkých přátel a členů rodiny. Dvojice se poznala na Letních olympijských hrách 2000 v Sydney, kde oba reprezentovali Švýcarsko. Svůj vztah započali poslední den olympiády. Následně jej nemedializovali až do léta 2001. Společně také odehráli Hopmanův pohár 2002. Vavrinecová ukončila profesionální kariéru v roce 2002 pro opakující se poranění nohy.\n\nDo manželství se 23. července 2009 narodily dvě dcery, dvojčata Myla Rose a Charlene Riva Federerovy. Dne 24. prosince 2013 manželé oznámili, že v průběhu roku 2014 očekávají narození třetího potomka a 6. května 2014 se jim v Curychu narodila druhá dvojčata, synové Leo a Lenny.\n\nV roce 1998, stále během juniorské kariéry, podepsal tenista smlouvu s americkou firmou IMG. Jejích služeb přestal využívat na počátku roku 2003, ještě v době před ziskem prvního grandslamového titulu. Obchodní záležitosti následně delegoval na společnost Roger Federer Management pod dohledem právního zástupce, finančního poradce a matky Lynette Federerové. Životní partnerka Miroslava Vavrinecová byla na určité období pověřena záležitostmi styku s médii a organizací cestování.\n\nPoté, co manažer Tony Godsick v roce 2012 opustil společnost IMG Worldwide Inc., získal exkluzivitu na zastupování Federera. Během roku s tenistou cestuje na většinu akcí.\n\nV roce 2003 Roger Federer založil spolu s matkou fond Roger Federer Foundation na pomoc znevýhodněných lidí a pro propagaci sportu. V roce 2005 vydražil raketu, s níž vyhrál US Open, aby výtěžek směřoval osobám zasaženým ničivým hurikánem Katrina. Roku 2006 jej Dětský fond Organizace spojených národů (UNICEF) jmenoval velvyslancem dobré vůle.\n\nPřed zahájením březnového Mastersu Pacific Life Open 2005 v kalifornském Indian Wells zorganizoval exhibici, do níž se zapojilo několik hráčů a hráček hrajících na okruzích ATP a WTA. Akce nesla název „Výměna na pomoc“ (Rally for Relief). Výnos byl věnován obětem ničivé tsunami po zemětřesení v Indickém oceánu z prosince 2004.\n\nHráč se také objevil ve veřejných sděleních UNICEF, které měly zvýšit obecné povědomí o nemoci AIDS. V reakci na ničivé zemětřesení, které v lednu 2010 postihlo zejména Haiti, uspořádal s dalšími předními tenisty – Rafaelem Nadalem, Novakem Djokovićem, Andy Roddickem, Kim Clijstersovou, Serenou Williamsovou, Lleytonem Hewitem a Samanthou Stosurovou charitativní vystoupení pojmenované „Úder pro Haiti“ (Hit for Haiti). Na dvorec nastoupili společně místo posledního dne přípravy před úvodním grandslamem sezóny Australian Open 2010. Tenisté vytvořili dva čtyřčlenné týmy, modrý a červený, podle barev haitské vlajky a na kurtu odehráli trojhru. Výtěžek byl zaslán lidem postiženým tímto přírodním živlem.\n\nNa ženevském Světovém ekonomickém fóru 2010 byl jmenován do společenství přidružené organizace Young Global Leaders (Mladých globálních lídrů, osobností napříč obory do 40 let věku), jako projev uznání jeho vedení, schopností a příspěvku společnosti.\n\nNásledně zorganizoval a účastnil se dalšího charitativního zápasu „Výměna na pomoc“, konaného 16. ledna 2011 ve prospěch obětí záplav v Queenslandu na přelomu let 2010 a 2011.\n\nV srpnu 2013 jej časopis \"Forbes\" zařadil na 8. místo žebříčku sta nejvlivnějších světových celebrit s výdělkem 79 miliónů dolarů za poslední rok. Na žebříčku nejvýdělečnějších sportovců za rok 2013 mu stejný magazín přisoudil 1. místo, které sdílel s golfistou Tigerem Woodsem, když měly jejich zisky dosáhnout 46 milionů dolarů. Probíhající Federerův 10letý kontrakt s firmou Nike byl odhadnut na 100 milionů dolarů.\n\nNa mezinárodním poli juniorského tenisu se Roger Federer pohyboval v letech 1996–1998. V hlavních soutěžích turnajů odehrál devadesát jedna utkání ve dvouhře a padesát devět ve čtyřhře.\n\nPremiérovým Grand Slamem kariéry se stal Australian Open 1998. Ve dvouhře se na něm probojoval do semifinále, kde mu stopku vystavil Švéd Andreas Vinciguerra. Na pařížském French Open 1998 skončil v úvodním kole po vyřazení Čechem Jaroslavem Levinským 4–6, 7–5 a 7–9. Nejlepšího grandslamového výsledku dosáhl ve Wimbledonu 1998, kde získal „double“ – dva tituly. Ve finále dvouhry porazil gruzínského hráče Irákliho Labadzeho 6–4, 6–4 a v utkání o deblovou trofej přehrál po boku Belgičana Oliviera Rochuse francouzsko-izraelský pár Michaël Llodra a Andy Ram stejným poměrem 6–4, 6–4. O titul si zahrál také na US Open 1998, kde podlehl argentinskému hráči Davidu Nalbandianovi ve dvou setech 3–6 a 5–7.\n\nK pěti turnajovým vítězstvím z juniorské dvouhry patří také trofej na floridském Orange Bowlu 1998 kategorie 18letých v Key Biscayne, když ve finále zdolal Argentince Guillerma Coriu.\n\nNa juniorském žebříčku ITF byl ve dvouhře nejvýše klasifikován v prosinci 1998 na 1. místě a ve čtyřhře pak v témže měsíci na 7. místě. Mezinárodní tenisová federace jej vyhlásila juniorským mistrem světa ve dvouhře pro sezónu 1998.\n\nTitul z wimbledonské juniorky 1998 mu zajistil start na premiérovém turnaji okruhu ATP Tour. V červenci 1998 se tak stal profesionálem na gstaadském Swiss Open. V úvodním kole podlehl Argentinci Lucasi Arnoldu Kerovi. Během roku 1998 odehrál pouze tři události nejvyšší mužské úrovně.\n\nPrvní plnohodnotná sezóna na okruhu ATP Tour nadešla s rokem 1999. Během ní obdržel osm divokých karet, včetně French Open 1999, kde nastoupil k premiérové grandslamové dvouhře mezi muži. V prvním kole nestačil na favorizovaného australského hráče Patricka Raftera ve čtyřech setech. V grandslamové čtyřhře debutoval ve Wimbledonu 1999, kde v páru s Australanem Lleytonem Hewittem došli do osmifinále. V něm nestačili na favorizovaný pár Björkman a Rafter. \n\nNejdále se v sezóně 1999 probojoval na vídeňském turnaji CA-TennisTrophy. V semifinále skončil na raketě pozdějšího britského vítěze Grega Rusedskiho. Ve švýcarském daviscupovém týmu debutoval 2. dubna neuchâtelským utkáním 1. kola Světové skupiny proti Itálii. Družstvu helvetského kříže pomohl k postupu páteční výhrou nad Davidem Sanguinettim.\n\nPoprvé v kariéře pronikl do elitní světové stovky žebříčku ATP 20. září, když mu patřilo 95. místo. Debutové vítězství nad hráčem elitní světové desítky dosáhl na marseillském turnaji, když zdolal pátého tenistu žebříčku Carlose Moyu, který se o měsíc později stal světovou jedničkou.\n\nV sezóně se probojoval do svého prvního finále na okruhu ATP Tour. Na únorovém Open 13 hraném v Marseille jej v utkání o titul porazil krajan Marc Rosset, až v tiebreaku rozhodující sady 6–2, 3–6 a 6–7. Do přímého boje o turnajovou trofej nastoupil na říjnovém Swiss Indoors v rodné Basileji, kde neuspěl se Švédem Thomasem Enqvistem po pětisetové bitvě 2–6, 6–4, 6–7, 6–1 a 1–6. Na grandslamu nejdále došel na French Open, když jej v osmifinále vyřadil španělský antukář Àlex Corretja. Po prohře v úvodním kole s Jevgenijem Kafelnikovem, předvedl nejhorší majorový výsledek roku ve Wimbledonu.\n\nV září reprezentoval Švýcarsko na Hrách XXVII. olympiády v Sydney. Výrazněji na sebe upozornil, když se probojoval až do semifinále dvouhry. V něm podlehl německému olympionikovi Tommymu Haasovi a v následném zápasu o bronz neuspěl s Francouzem Arnaudem di Pasqualem po vyrovnaném průběhu 6–7, 7–6 a 3–6.\n\nNa říjnovém basilejském turnaji si spolu s Dominikem Hrbatým zahrál své premiérové finále čtyřhry na okruhu ATP Tour. V něm však nestačili na americko-jihoafrickou dvojici Donald Johnson a Piet Norval.\n\nV dubnu se tenista rozhodl opustit tréninkové zázemí švýcarského svazu Swiss Tennis a následně se jeho novým osobním trenérem stal Švéd Peter Lundgren, který s hráčem spolupracoval až do konce sezóny 2003. Kondičním koučem byl v prosinci jmenován Pierre Paganini.\nPrvní titul na okruhu ATP Tour si připsal během února. Na halovém turnaji Milan Indoor ve finále zdolal francouzského hráče Juliena Bouttera 6–4, 6–7 a 6–4. V témže měsíci pak po boku Jonase Björkmana vyhrál nizozemský Rotterdam Open a v červenci si společně s Maratem Safinem připsal druhou deblovou trofej z gstaadského UBS Open. \n\nNa turnajích Grand Slamu se poprvé v kariéře probojoval do čtvrtfinále. Nejdříve na French Open, kde nestačil na španělského antukáře Àlexe Corretju. Podruhé skončil mezi poslední osmičkou hráčů na wimbledonském pažitu. Jeho přemožitelem se stal Brit Tim Henman. O kolo dříve sehrál na londýnské trávě památné utkání vysoké kvality proti Petu Samprasovi, které získal ve svůj prospěch po pětisetové bitvě. Duel představoval symbolické předání „wimbledonského žezla“ mezi odcházejícím a nastupujícím šampiónem.\n\nZ finále odešel poražen poprvé na Rotterdam Open, kde jej přehrál Francouz Nicolas Escudé, a podruhé na Davidoff Swiss Indoors, když opět nezvládl zápas s Timem Henmanem.\n\nDebutový start ve švýcarském týmu na Hopmanově poháru proměnil ve vítězství. Spolu s partnerkou, světovou jedničkou Martinou Hingisovou, vyhráli všechny čtyři mezistátní utkání a ve finále si poradili se Spojenými státy, hrajícími ve složení Monika Selešová a Jan-Michael Gambill. V Davisově poháru již plnil roli švýcarské jedničky. Zástupci země helvetského kříže se probojovali do červnového čtvrtfinále Světové skupiny, v němž skončili na raketách francouzských tenistů.\n\nDo profesionální sezóny vkročil lednovým finále sydneyského turnaje Adidas International, na kterém zdolal argentinského hráče Juana Ignacia Chelu 6–4, 6–7 a 6–4. V květnu si po výhře nad Rusem Maratem Safinem 6–1, 6–3 a 6–4 ve finále antukového Hamburg Masters připsal premiérový triumf v sérii Masters. Tento titul znamenal pro Švýcara premiérový průnik do elitní světové desítky v kariéře. Třetí trofej pak slavil v říjnu na vídeňském CA-Tennis Trophy, kde přehrál českého hráče Jiřího Nováka poměrem 6–4, 6–1, 3–6, 6–4. Jako poražený finalista odešel z halového Milan Indoor a miamského Mastersu NASDAQ-100 Open, v němž podlehl Andremu Agassimu.\n\nNa turnajích Grand Slamu se nejdále probojoval do osmifinále. Nejdříve na Australian Open, kde vypadl s Němcem Tommym Haasem. Podruhé mezi poslední šestnáctkou skončil na US Open po porážce od svého stabilního deblového partnera Maxe Mirného. \n\nDva halové tituly ve čtyřhře získal v páru s Bělorusem Mirným. První si odvezli z únorového Rotterdam Open, kde poprvé na okruhu ATP obhájil titul. I následující rok 2003 se na něm probojoval do finále, ale na hattrick nedosáhl. Druhý triumf pak vybojoval na říjnovém Kremlin Cupu probíhajícím v Moskvě.\n\nZa švýcarský tým podruhé nastoupil do Hopmanova poháru, kde s životní i týmovou partnerkou Mirkou Vavrinecovou nepostoupili ze základní skupiny. V Davisově poháru nepřevedl jako lídr týmu družstvo přes první kolo Světové skupiny, když tenisté helvetského kříže vypadli s Ruskem.\n\nDebutovou účast zaznamenal na závěrečném Turnaji mistrů – Tennis Masters Cupu, kde vyhrál základní Zlatou skupinu. V semifinále jej však zastavila australská světová jednička Lleyton Hewitt po vyrovnaném průběhu 5–7, 7–5 a 5–7.\n\nNa žebříčku ATP sezónu poprvé zakončil v elitní světové desítce, když mu ve dvouhře patřilo 6. místo. Ve čtyřhře figuroval na 25. příčce.\n\nV sezóně si připsal celkově sedm singlových a dva deblové tituly. Nejvýznamnější z nich se stala premiérová grandslamová trofej, kterou získal ve Wimbledonu finálovou výhrou nad Australanem Markem Philippoussisem po třísetovém průběhu 7–6, 6–2 a 7–6. \n\nZaznamenal také jediné deblové vítězství v sérii Masters během kariéry, když spolu s běloruským hráčem Maxem Mirným triumfovali na floridském Miami Masters. V této sérii se probojoval do jediného finále dvouhry roku – antukového Rome Masters. V bitvě o titul jej těsným rozdílem přehrál španělský antukář Félix Mantilla až v tiebreaku třetí rozhodující sady 10:8. Ve zlaté sérii zvítězil nejdříve v únoru na arabském Dubai Tennis Championships, když si poradil s Čechem Jiřím Novákem. Druhou trofej pak přidal z vídeňského CA-TennisTrophy, kde ve finále zdolal španělského hráče Carlose Moyu 6–3, 6–3 a 6–3.\n\nNejlepšího životního výsledku v Davisově poháru dosáhl postupem do semifinále Světové skupiny, když jako švýcarská jednička dovedl družstvo k výhrám v prvním kole nad Nizozemskem ve čtvrtfinále s Francií, vždy poměrem 3:2 na zápasy. V semifinále vyřadila zástupce helvetského tenisu Austrálie opět po výsledku 2:3. Páteční dvouhru v Melbourne Parku proti Philippoussisovi vyhrál bez ztráty setu. Následně spolu s Rossetem neuspěli v sobotní čtyřhře a první singlovou porážku v probíhajícím ročníku utržil v neděli od Hewitta, který jej zdolal v této soutěži podruhé.\n\nPoslední trofej sezóny získal na Turnaji mistrů, když na něj v závěrečném utkání nestačil zkušený Američan Andre Agassi po setech 6–3, 6–0 a 6–4. Rok zakončil na 2. pozici žebříčku ATP za Roddickem a před třetím Ferrerem.\n\nSezóna znamenající začátek Federerovy dominance nad mužským světovým tenisem přinesla Švýcarovi jedenáct výher z jedenácti finále na okruhu. Poté, co se na konci roku 2003 rozešel po několikaleté spolupráci s trenérem Peterem Lundgrenem, odehrál celou sezónu bez kouče. Světovou jedničkou na žebříčku ATP se poprvé stal 2. února, když mu posun do čela zajistily body z vítězného Australian Open. \n\nVe finále úvodního melbournského grandslamu přehrál Marata Safina 7–6, 6–4 a 6–2. Další čtyři a půl roku setrval na pozici lídra klasifikace a vytvořil tím absolutní tenisový rekord v délce trvání 237 týdnů na prvním místě bez přerušení. Následně triumfoval i ve Wimbledonu, kde si obhajobu titulu zajistil výhrou nad Andy Roddickem 4–6, 7–5, 7–6, 6–4. Třetí major sezóny dobyl na US Open. V rozhodujícím duelu o titul porazil Lleytona Hewitta 6–0, 7–6 a 6–0. Od roku 1988 se tak stal prvním tenistou, který ovládl tři ze čtyř Grand Slamů v jediné sezóně. Naposledy před ním se tento výkon podařil švédskému hráči Matsi Wilanderovi.\n\nV srpnu se zúčastnil athénských Her XXVIII. olympiády. Ve druhém kole mužské dvouhry jej přehrál Čech Tomáš Berdych poměrem 6–4, 5–7 a 5–7. Porážka pro Švýcara znamenala poslední singlovou prohru v sezóně. Zbylých šestnáct utkání dovedl do vítězného konce.\n\nPrvní ze tří titulů série Masters si připsal na antuce Hamburg Masters, kde na něj nestačil Guillermo Coria. Další dva přidal na tvrdých površích v Indian Wells Masters a Canada Masters, když nejdříve v kalifornské bitvě o titul porazil Tima Henmana a v Torontu pak Andyho Roddicka. V kategorii ATP International Series Gold podruhé opanoval dubajský turnaj.\n\nTrofej také obhájil na Turnaji mistrů, kde si ve finále bez potíží poradil s Hewittem 6–3 a 6–2.\n\nV sezóně se mu podařilo obhájit dva Grand Slamy, když ve finále Wimbledonu zdolal Andyho Roddicka 6–2, 7–6, 6–4 a v boji o titul na US Open přehrál veterána Andreho Agassiho 6–3, 2–6, 7–6 a 6–1. Na zbylých dvou turnajích velké čtyřky vypadl v semifinále poté, co jej na Australian Open vyřadil ruský hráč Marat Safin a na pařížském French Open pak Španěl Rafael Nadal. \n\nZe série Masters si připsal čtyři turnajové vavříny, z toho jeden antukový na Hamburg Masters a tři z amerických betonů v Indian Wells Masters, Miami Masters a Cincinnati Masters. V rámci International Series Gold vyhrál dvě trofeje. Nejdříve na nizozemském Rotterdam Open a následující týden na arabském Dubai Tennis Championships. Jako dvojnásobný obhájce vítězství ze závěrečného Turnaje mistrů hattrick nezískal, když ve finále nestačil na argentinského hráče Davida Nalbandiana. Ve dvouhře tak ukončil sérii 24 finálových výher.\n\nStejně jako v předešlém ročníku zvítězil na jedenácti událostech dvouhry a k tomu přidal jeden deblový titul z německé trávy Gerry Weber Open, kde startoval po boku krajana Yvse Allegra. \n\nNa žebříčku ATP po celý rok neopustil pozici světové jedničky. Podruhé v řadě byl vyhlášen mistrem světa ITF, nejlepším hráčem okruhu ATP a poprvé také obdržel cenu Laureus pro nejlepšího sportovce světa.\n\nSezóna pro Federera znamenala hráčsky nedominantnější rok celé profesionální kariéry. Podruhé v ní dosáhl na tři Grand Slamy. Během sedmnácti odehraných turnajů na okruhu ATP se na všech probojoval až do finále, s výjimkou srpnového Cincinnati Masters, a dvanáctkrát z bojů o titul odešel jako vítěz.\n\nVe finále Australian Open porazil Kypřana Marcose Baghdatise 5–7, 7–5, 6–0, 6–2 a následně obhájil další dvě vítězství. První z nich ve Wimbledonu po finálové výhře nad španělským tenistou Rafaelem Nadalem 6–0, 7–6, 6–7, 6–3 a druhé na newyorském US Open, kde přehrál Američana Andyho Roddicka 6–2, 4–6, 7–5 a 6–1. Čistý grandslam mu unikl prohraným finále antukového French Open, v němž nestačil na Nadala. Po Budgeovi a Laverovi se tak nestal třetím tenistou historie, který by dosáhl na tento ojedinělý výkon. Jako první muž od roku 1969 a Laverova výkonu si však zahrál finále všech čtyř majorů.\n\nV sérii Masters se šestkrát probojoval do finále, v nichž čtyřikrát triumfoval na tvrdém povrchu v Indian Wells, Miami, Torontu a Madridu. Ve dvou případech, v Monte Carlu a Římě, jej porazil na antuce favorizovaný Rafael Nadal. V rámci třetí nejvyšší kategorie Zlaté série vyhrál podzimní japonskou událost v Tokiu a v úrovni ATP International Series získal tři trofeje z Dauhá, Halle a Basileje.\n\nPotřetí v kariéře opanoval závěrečnou událost sezóny Turnaj mistrů, když v posledním duelu roku zdolal amerického hráče Jamese Blakea.\n\nV mužské klasifikaci neopustil po celý kalendářní rok pozici světové jedničky, kterou přesvědčivě držel s náskokem několika tisíc bodů před druhým v pořadí Rafaelem Nadalem. Potřetí v řadě byl vyhlášen mistrem světa ITF, nejlepším hráčem okruhu ATP a podruhé obdržel cenu Laureus pro nejlepšího sportovce světa.\n\nV prosinci 2011 označil Stephen Tignor, hlavní editor internetového média \"Tennis.com\", Federerovu sezónu 2006 za druhou nejlepší v otevřené éře, když ji zařadil hned za sezónu 1969 australské legendy Roda Lavera.\n\nVe druhé sezóně za sebou zaznamenal účast ve finále všech čtyř Grand Slamů, z nichž jako první tenista historie potřetí získal tři tituly.\n\nVe finále Australian Open porazil Chilana Fernanda Gonzáleze 7–6, 6–4,´a 6–4. Ve Wimbledonu vyhrál rozhodující utkání opět nad španělským tenistou Rafaelem Nadalem 7–6, 4–6, 7–6, 2–6, 6–2 a svůj čtvrtý kariérní titul na newyorském US Open si připsal v zápase se Srbem Novakem Djokovićem, který skončil 7–6, 7–6 a 6–4. Čistý grandslam mu podruhé unikl o jeden zápas, když prohrál finále antukového French Open, v němž nenašel recept na Nadala. Výsledek čtyřsetového duelu zněl 3–6, 6–4, 3–6 a 4–6. V předchozích čtyřech sezónách tak dokázal vyhrál jedenáct z šestnácti uskutečněných grandslamů. \n\nV sérii Masters se pětkrát probojoval do finále. Připsal si z nich dva triumfy. Nejdříve obhájil titul na hamburské antuce a poté přidal výhru na tvrdém povrchu v Cincinnati. V kategorii ATP International Series Gold ovládl událost v Dubaji a konečně na turnajích ATP International Series vybojoval další obhajobu z basilejského Swiss Indoors.\n\nPočtvrté v kariéře opanoval závěrečnou událost sezóny Turnaj mistrů, když v posledním duelu zdolal španělského hráče Davida Ferrera po hladkém třísetovém průběhu.\n\nProti Rafaelu Nadalovi odehrál 2. května exhibici „Bitva povrchů“, která proběhla na dvorci z poloviny pokrytého antukou a z druhé části trávou. Dějištěm se stala krytá aréna v Palma de Mallorca. Španěl zvítězil těsným poměrem 7–5, 4–6 a 7–6. Stejný měsíc se basilejský rodák rozešel s koučem Tonym Rochem. Bez trenérského vedení zůstal až do Estoril Open 2008, než se jeho novým koučem v dubnu 2008 stal José Higueras. \n\nNa žebříčku ATP opět po celý rok neopustil pozici světové jedničky, kterou držel před druhým Rafaelem Nadalem. Počtvrté v řadě byl vyhlášen mistrem světa ITF, nejlepším hráčem okruhu ATP a potřetí za sebou obdržel cenu Laureus pro nejlepšího sportovce světa. Na finančních odměnách vydělal 10 130 620 dolarů, nejvyšší peněžní zisk z turnajů během jednoho kalendářního roku.\n\nV prosinci 2011 pak hlavní editor Stephen Tignor z \"Tennis.com\" vyhodnotil Federerovu sezónu 2007 za šestou nejlepší v otevřené éře světového tenisu. Vzhledem k výkonům, kterými se prezentoval na dvorcích, a také díky chování mimo ně, jej časopis \"Time\" zařadil mezi 100 nejvlivnějších osobností světa. Tenisová legenda a dvojnásobný držitel čistého grandslamu Rod Laver na jeho adresu poznamenal: \"„Jedna věc je jistá: Je nejlepším hráčem své doby a jedním z nejobdivuhodnějších šampiónů na světě. To je něco, z čeho se lze určitě radovat.“\"\n\nBěhem sezóny, v níž ztratil pozici světové jedničky, vyhrál jeden Grand Slam. Na zářijovém US Open porazil ve finále Skota Andyho Murrayho 6–2, 7–5, 6–2 a připsal si pátý titul z Flushing Meadows za sebou. Dvakrát odešel z boje o grandslamový titul poražen. V obou případech jej přehrál španělský hráč Rafael Nadal. Nejdříve mu hladce podlehl na French Open 1–6, 3–6, 0–6, a poté utrpěl první finálovou porážku ve Wimbledonu, kde vyrovnaná pětisetová bitva vyzněla ve prospěch Španěla 6–1, 6–4, 6–7, 6–7 a 9–7. Výhrou tak Federerovi zmařil šanci odpoutat se od rekordní série pěti titulů, které Švýcar držel spolu s Björnem Borgem. Na úvodním melbournském Australian Open byl nad jeho síly v semifinále Novak Djoković, jenž tak ukončil jeho šňůru deseti grandslamových finále bez přerušení. Tímto rekordem se však zapsal do historických statistik mužského tenisu.\n\nV sérii Masters se probojoval do finále antukových turnajů v Hamburku a Monte Carlu, když mu naději na titul v obou případech zmařil Rafael Nadal. V rámci třetí nejvyšší Zlaté série vyhrál tři události, a to na antuce v Estorilu, na trávě v Halle a konečně třetí triumf v řadě si připsal na halové basilejské události.\n\nNa pekingských Letních olympijských hrách vybojoval po boku Stanislase Wawrinky zlatou medaili v mužské čtyřhře. Ve čtyřsetovém finále Švýcaři porazili švédskou dvojicí Simon Aspelin a Thomas Johansson. Ve dvouhře skončil na raketě osmého nasazeného Američana Jamese Blakea mezi posledními osmi hráči.\n\nNa závěrečném Turnaji mistrů poprvé v kariéře nepostoupil ze základní skupiny, když ze tří duelů zvládl jediný proti Radku Štěpánkovi. V konečné klasifikaci ATP tak poprvé od roku 2004 nefiguroval v jejím čele, ale patřilo mu 2. místo za Nadalem.\n\nPřesto obdržel počtvrté za sebou cenu Laureus pro nejlepšího sportovce světa.\n\nV sezóně si připsal dvě grandslamové trofeje. Ve finále French Open zdolal Švéda Robina Söderlinga 6–4, 7–6, 7–6 a zkompletoval tak jako šestý hráč historie kariérní grandslam – vítězství ze všech čtyř majorů. Po dvou letech opět triumfoval ve Wimbledonu, v němž po výhře nad Američanem Andym Roddickem v pěti setech 5–7, 7–6, 7–6, 3–6 a 16–14, slavil šestou turnajovou trofej. Titul mu zajistil návrat na pozici světové jedničky, kterou do konce roku neopustil. Wimbledonská trofej znamenala zisk rekordního 15. grandslamu kariéry, čímž na čele překonal 14 titulů Peta Samprase a v tomto parametru se stal nejúspěšnějším mužem historie. \n\nZe dvou zbylých událostí „velké čtyřky“ odešel jako poražený finalista. Na melbournském Australian Open podlehl španělskému hráči Rafaelu Nadalovi a na závěrečném US Open jeho šňůru pěti titulů v řadě ukončil Argentinec Juan Martín del Potro, až po pětisetovém dramatu.\n\nV sérii Masters proměnil dvě finálové účasti ve vítězství. Na Madrid Open poprvé probíhajícím na antukových dvorcích si poradil s favorizovaným Rafaelem Nadalem. Na tvrdém povrchu letního Cincinnati Masters přehrál Srba Novaka Djokoviće. V rámci nově konstituované třetí nejvyšší kategorie okruhu ATP 500 Series podlehl jako trojnásobný obhájce titulu Djokovićovi ve finále Swiss Indoors.\n\nNa závěrečném Turnaji mistrů se probojoval do semifinále, v němž skončil na raketě ruského hráče a pozdějšího vítěze Nikolaje Davyděnka po třísetovém průběhu. V konečné klasifikaci ATP se po roční pauze vrátil na 1. místo, když vystřídal Rafaela Nadala.\n\nPopáté v kariéře se stal mistrem světa ITF, stejně jako nejlepším hráčem okruhu ATP.\n\nV sezóně dokázal dobýt jediný Grand Slam, když ve finále melbournského Australian Open zdolal Skota Andy Murrayho. Federer tak zvýšil tenisový rekord na šestnáct grandslamových titulů a čtvrtou trofejí z úvodního majoru se dotáhl na první místo Andreho Agassiho. \n\nNa dalších třech majorech skončil před branami finále. Vítězství ve třetím kole French Open nad Julianem Reisterem pro něj představovalo jubilejní 700. výhru na okruhu ATP Tour a 150. kariérní výhru na antuce. Následná prohra ve čtvrtfinále se Švédem Robinem Söderlingem, však završila jeho rekordní šňůru dvacetí tří semifinále na Grand Slamu v řadě, dosažených v uplynulých šesti letech. Na absolutní rekord v počtu týdnů strávených na čele světové klasifikace mu scházel jediný, když za Samprasovými 286 týdny jich měl na kontě 285.\n\nČtyřsetová porážka ve čtvrtfinále Wimbledonu, kde nestačil na českého hráče Tomáše Berdycha, znamenala ukončení další rekordní šňůry, a to sedminásobné účasti ve wimbledonském finále za sebou. Po londýnském majoru klesl na 3. místo žebříčku – nejnižší postavení od 10. listopadu 2003, kdy mu patřila stejná příčka.\n\nBěhem série US Open na amerických betonech se v červenci stal jeho novým trenérem Paul Annacone, dlouholetý kouč Samprase, který měl za cíl zlepšit jeho formu. Na US Open Federer prošel do sedmého semifinále v řadě. Z pětisetové bitvy proti srbskému hráči Novaku Djokovićovi odešel poražen, když promarnil nabídku dvou mečbolů na jeho ukončení.\n\nV kategorii Masters proměnil čtyři finálové účasti v jediný triumf. Počtvrté v kariéře zvítězil na Cincinnati Masters, když v posledním utkání zdolal Američana Mardyho Fishe. Sedmnáctým titulem na Masters vyrovnal Agassiho výkon a touto 63. trofejí kariéry zaostával jednu turnajovou výhru za Borgem a Samprasem. Třikrát, z turnajů Madrid Open, Canada Masters a Shanghai ATP Masters 1000 odešel naopak ze závěrečného duelu poražen. V kategorii ATP 500 Series docílil čtvrtého vítězství na Swiss Indoors v rodné Basileji.\n\nNa závěrečném Turnaji mistrů vyhrál popáté v kariéře, když ve finále zdolal Španěla Rafaela Nadala 6–3, 3–6 a 6–1. V konečné klasifikaci mu patřilo 2. místo poté, co dokázal třemi tituly z podzimní části sezóny předstihnout Novaka Djokoviće.\n\nV sezóně, kdy překročil třicátý rok života, nevyhrál poprvé od roku 2002 žádný Grand Slam. Na Australian Open vyrovnal osmifinálovou výhrou nad Španělem Tommym Robredem rekord Jimmyho Connorse v počtu 27 čtvrtfinálových účastí na Grand Slamu bez přerušení. V semifinále jej však zastavil Srb Novak Djoković. Nejlepšího výsledku roku dosáhl na antukovém French Open, když v semifinálové fázi ukončil 43zápasovou šňůru Djokoviće bez porážky, aby v následném boji o titul podlehl Rafaelu Nadalovi. \n\nNa wimbledonském pažitu zaznamenal nejhorší výsledek roku v rámci turnajů „velké čtyřky“, když vypadl ve čtvrtfinále s devatenáctým hráčem světa Jo-Wilfriedem Tsongou. Ze 179 odehraných grandslamových duelů tak poprvé v kariéře ztratil zápas při vedení 2–0 na sety.\n\nPocitu „déjà vu“ mohl nabýt na US Open, kde postoupil do rekordního třicátého čtvrtfinále majoru za sebou. V semifinále jej v pětisetové bitvě vyřadil Novak Djoković, když rozhodující dějství vyznělo ve prospěch Srba poměrem 7–5 a basilejský rodák opět nedokázal proměnit dva mečboly. Všechny tyto atributy mělo i vzájemné semifinále na předchozím ročníku Flushing Meadows. Federer navíc podruhé za sebou ztratil vedení 2–0 na sety v grandslamovém turnaji. Během září byla zveřejněna globální studie agentury Reputation Institute, konaná ve 25 státech, podle níž byl Federer hodnocen jako druhý nejdůvěryhodnější a nejuznávanější člověk světa, za prvním Nelsonem Mandelou a před třetím Billem Gatesem.\n\nV kategorii Masters získal švýcarský hráč jediný titul z pařížské haly Bercy na Paris Masters. Ve finále zůstal na jeho raketě Francouz Tsonga. Ze dvou utkání o titul v kategorii ATP 500 Series si připsal rekordní páté vítězství na basilejském Swiss Indoors a únorový Dubai Tennis Championships opustil jako poražený finalista. Triumfem pro něj skončila úvodní událost sezóny Qatar ExxonMobil Open v katarském Dauhá, která byla součástí kategorie ATP 250 Series.\n\nZ halového turnaje Shanghai ATP Masters v čínské Šanghaji se omluvil pro zranění. Následkem toho neobhájil 600 bodů z minulého roku a na žebříčku ATP klesl na 4. příčku. Téměř po osmi a půl letech, poprvé od červnového Wimbledonu 2003, se tak ocitl mimo nejlepší trojici světových hráčů.\n\nZávěrečnou událostí se pro něj již tradičně stal Turnaj mistrů konaný v Londýně. Ve skupině B porazil všechny tři soupeře Jo-Wilfrieda Tsongu, debutanta Mardyho Fishe a svého velkého rivala Rafaela Nadala. V semifinále přešel přes druhého ze skupiny A Davida Ferrera. Ve svém jubilejním 100. finále na okruhu ATP zdolal podruhé na turnaji Tsongu 6–3, 6–7, 6–3 a připsal si celkově 70. titul kariéry. Šestým triumfem na poslední události sezóny ustanovil nový rekord v počtu výher, když se odpoutal od pěti titulů Lendla a Samprase. Současně se také dotáhl na Lendlův rekord v absolutním počtu 39 vítězných utkáních na Turnaji mistrů. Výhrou ve třiceti letech se stal nejstarším šampiónem od jeho založení v roce 1970. Aktuální sérii neporazitelnosti prodloužil na 17 zápasů a vrátil se na 3. místo světové klasifikace. \n\nV sezóně získal dosud poslední grandslamový titul, když se jako druhý mužský tenista historie po Williamu Renshawovi probojoval do osmého finále Wimbledonu. V něm porazil skotského hráče Andyho Murrayho poměrem 4–6, 7–5, 6–3 a 6–4. Sedmou wimbledonskou trofejí se dotáhl na Peta Samprase a svým 17. titulem z Grand Slamu ustanovil nový historický rekord mužského tenisu. Stal se také nejstarším finalistou londýnského turnaje od roku 1984, kdy do závěrečného utkání postoupil Jimmy Connors, a nejstarším vítězem od titulu Arthura Ashe v roce 1975. Získané body jej katapultovaly do čela světové klasifikace. Při červencovém nástupu na „tenisový trůn“ ztrácel jediný týden na Samprasův rekord 286 týdnů. Světové klasifikaci vévodil nepřetržitě dalších 16 týdnů až do konce října, čímž ustanovil nový absolutní rekord v počtu 302 týdnů strávených na pozici prvního hráče světa.\n\nNa Australian Open postoupil jako první třicátník od dob Agassiho do semifinále, kde jej vyřadila světová dvojka Rafael Nadal. Španěl tak ukončil jeho 24zápasovou šňůru neporazitelnosti, kterou zahájil v září 2011. Antukové French Open představovalo již 32. čtvrtfinálovou Švýcarovu účast na Grand Slamu bez přerušení. Na pařížské antuce však skončil v semifinále na raketě Novaka Djokoviće. Na posledním majoru sezóny US Open mu pak stopku vystavil sedmý tenista světové klasifikace Tomáš Berdych ve čtvrtfinálové fázi. \n\nNecelý měsíc po Wimbledonu proběhl na travnatých dvorcích All England Clubu tenisový turnaj Her XXX. letní olympiády v Londýně. Singlovou soutěží prošel až do finále. Pošesté v probíhající sezóně se střetl s Argentincem Juanem Martínem del Potrem, tentokrát v semifnále. Federer utkání vyhrál až ve třetí rozhodující sadě poměrem gamů 19–17. Rekordně dlouhé utkání se zapsalo do historických tabulek, když se stalo nejdelším zápasem hraným na dvě vítězné sady v otevřené éře tenisu. Jeho doba trvání činila 4 hodiny a 26 minut. V boji o zlatý olympijský kov však podlehl britskému reprezentantu Andymu Murraymu hladce 2–6, 1–6 a 4–6, což znamenalo zisk stříbrné medaile. Po pekingském zlatu vstupoval se Stanislasem Wawrinkou do soutěže mužské čtyřhry v roli obhájce titulu. Švýcarský pár skončil ve druhé fázi, když jej vyřadila dvojice izraelských deblových specialistů Jonatan Erlich a Andy Ram.\n\nV sérii Masters basilejský rodák vybojoval tři vítězství, když jako první tenista historie vyhrál turnaj hraný na modré antuce – španělský Mutua Madrileña Madrid Open. Svou účastí ve 32. finále této série vytvořil nový rekord, když se odpoutal od Ivana Lendla. V madridském finále si poradil s Tomášem Berdychem a dotáhl se na rekordních dvacet Nadalových trofejí v Masters, počítaných od roku 1990. Další dvě trofeje si odvezl z amerických betonů. Po šestileté pauze vybojoval nejdříve na Indian Wells Masters čtvrtý turnajový triumf a poté zvítězil na srpnovém Cincinnati Masters. Na tomto turnaji získal rekordní pátý titul, když v celém jeho průběhu neztratil žádnou sadu a dokonce ani jednou neprohrál své podání.\n\nVe třetí nejvyšší kategorii ATP 500 Series docílil v zimní fázi sezóny dvou výher. První přišla na nizozemském Rotterdam Open. Následovalo jeho páté vítězství na arabském turnaji Dubai Tennis Championships. Naopak šestou trofej ze Swiss Indoors nezískal, když jej ve finále přehrál Juan Martín del Potro až v tiebreaku rozhodující sady.\n\nPodruhé v kariéře odjížděl jako poražený finalista ze závěrečného Turnaje mistrů, kde po nezvládnutých koncovkách obou setů 6–7 a 5–7, nestačil v rozhodujícím duelu soutěže na světovou jedničku Novaka Djokoviće. Srbský hráč tak ukončil jeho 12zápasovou neporazitelnost na závěrečné události roku. Federer završil sezónu na 2. příčce světové klasifikace právě za Djokovićem.\n\nSezóna znamenala výsledkově nejhorší bilanci od roku 2001. Švýcar dosáhl na jediný titul z halleského Gerry Weber Open po finálové výhře nad Michailem Južným. Tím si z dvouhry připsal 77. kariérní trofej a zařadil se na 3. místo statistik otevřené éry po bok Američana Johna McEnroea. \n\nNa Grand Slamu se probojoval nejdále do čtvrtfinále French Open, v němž nestačil na Jo-Wilfrieda Tsongu. Naopak nejkratší účinkovaní prožil na travnatém Wimbledonu. Během tzv. „černé středy“ skončil již ve druhém kole na raketě Ukrajince Sergije Stachovského z druhé světové stovky. Poprvé od roku 2002 si tak nezahrál žádné finále na turnajích velké čtyřky. Bodová ztráta způsobila, že po srpnovém Cincinnati Masters klesl na 7. místo žebříčku ATP, nejhorší postavení za posledních jedenáct let kariéry.\n\nJako poražený finalista odešel z římského Internazionali BNL d'Italia po prohře s Nadalem a z halového Swiss Indoors v rodné Basileji, kde nestačil na Argentince Juana Martína del Potra. Přesto účast v přímém boji o titul na basilejské události znamenala vyrovnání Villasova rekordu otevřené éry, když se Federer probojoval desetkrát do finále jediného turnaje.\n\nPojedenácté v řadě si zahrál semifinále Turnaje mistrů, kde jej vyřadila světová jednička a velký soupeř na okruhu Rafael Nadal. Zisk 400 bodů znamenal konečnou 6. příčku ve světové klasifikaci.\n\nPoprvé v kariéře vstoupil do sezóny účastí na Brisbane International, když tento úmysl byl zveřejněn 24. července 2013. Jako turnajová jednička v soutěži dvouhry postoupil přes Francouze Jérémy Chardyho do finále. V něm podlehl bývalému prvnímu hráči žebříčku Lleytonu Hewittovi ve třech setech. Spolu s  Nicolasem Mahutem si zahrál také čtyřhru, v níž došli do semifinále. Na Australian Open vstupoval z pozice šestého nasazeného. Padesátou sedmou grandslamovou účastí v řadě vytvořil nový tenisový rekord. Po čtvrtfinálové výhře nad světovou čtyřkou Andym Murraym skončil v semifinále na raketě prvního nasazeného Rafaela Nadala, bez jediného získaného setu.\n\nNa přelomu února a března odehrál Dubai Duty Free Tennis Championships. V semifinále zdolal jednoho z velkých soupeřů Novaka Djokoviće, čímž zvýšil vzájemný poměr výher a proher na 17–15. Ve finále si poradil s Tomášem Berdychem ve třech setech a odvezl si celkově šestou dubajskou trofej. Federer vybojoval 78. titul na okruhu ATP, čímž se na třetím místě otevřené éry osamostatnil od Johna McEnroea. Vyhraným turnajem ve čtrnácté sezóně bez přerušení také vyrovnal rekord Ivana Lendla. Na Indian Wells Masters prohrál ve finále se Srbem Novakem Djokovićem, když o vítězi rozhodl až tiebreak závěrečné sady. Ani čtvrté finále na Monte-Carlo Masters neproměnil v titul poté, co jej v něm porazil krajan Stan Wawrinka. S ním vytvořil silný švýcarský tým v Davis Cupu a po výhrách nad Srbskem a Kazachstánem, postoupili do zářijového semifinále proti Itálii, čímž vyrovnal své kariérní maximum. Na antukovém French Open zaznamenal nejhorší výsledek od sezóny 2004, když po pětisetové bitvě vypadl s Lotyšem Ernestsem Gulbisem ve čtvrtém kole.\n\nNa Gerry Weber Open se podeváté probojoval do finále dvouhry, v němž navýšil rekordní počet halleských titulů na sedm. Ve vyrovnaném průběhu proti 69. kolumbijskému hráči žebříčku Alejandru Fallovi zvládl tiebreaky obou setů. Do boje o titul pronikl také ve čtyřhře po boku krajana Chiudinelliho. Ve finále však podlehli německo-rakouským deblovým specialistům Begemannovi s Knowlem. Deváté wimbledonské finále si zahrál proti nejvýše nasazené světové dvojce Novaku Djokovićovi, jenž v pětisetové bitvě proměnil třetí mečbol. Stejně jako v roce 2008 tak Švýcar odešel poražen. \n\nPopáté v roce nezvládl přímý boj o titul na letním Canada Masters, kde jej zdolal Francouz Jo-Wilfried Tsonga. Po dvou letech si připsal titul ze série Masters, když triumfoval opět na Western & Southern Open po finálové výhře nad Davidem Ferrerem, s nímž udržel neporazitelnost. Rekordní počet titulů ze Cincinnati Masters tak navýšil na šest. Vítězstvím ve druhém kole nad Vaskem Pospisilem se také stal prvním tenistou, který dosáhl na 300 výher ze série Masters. Po turnaji měl zápasovou bilanci v této kategorii 304–89. Na US Open prošel poprvé od roku 2011 do semifinále, když otočil čtvrtfinále s Gaëlem Monfilsem, aby jej v semifinále vyřadil pozdější vítěz Marin Čilić. Čtvrtý titul roku završil říjnovou výhrou nad Francouzem Gillesem Simonem ve finále Shanghai Masters, čímž dosáhl první trofeje na čínské půdě od roku 2007 a připsal si 23 turnajový vavřín ze série Masters. Po výhře nad Belgičanem Davidem Goffinem získal šestý titul na Swiss Indoors. Jedenáctým finále z této události vytvořil nový mužský rekord otevřené éry tenisu jako hráč, který se probojoval do nejvíce finále konkrétního turnaje.\n\nNa Turnaji mistrů vytvořil třináctou účastí v řadě nový rekord. Podvanácté na něm postoupil do semifinále a podeváté do finále, čímž v obou případech vyrovnal Lendlův rekordní zápis. Před závěrečným duelem s Djokovićem však odstoupil pro potíže se zády. O týden později slavil s daviscupovým týmem Švýcarska triumf ve finále Světové skupiny, v němž porazili Francii 3:1 na zápasy. Švýcaři tak poprvé v historii zvedli nad hlavu „salátovou mísu“ pro šampiony Davisova poháru.\n\nDo sezóny vkročil titulem na Brisbane International, když ve finále přehrál Raonice. Daný zápas znamenal 1000. výhru v profesionálním tenisu, čímž se zařadil po bok Connorse a Lendla, a současně se stal prvním mužem otevřené éry, jenž vyhrál trofej v 15 sezónách za sebou.\n\nNa Australian Open vypadl poprvé po čtrnácti letech již ve třetím kole, když překvapivě nestačil na Itala Andrease Seppiho, s nímž měl předchozí bilanci 10:0 na zápasy. Rekordní sedmou trofej dobyl na Dubai Tennis Championships, když ve finále zdolal světovou jedničku Novaka Djokoviće a jako čtvrtý muž překonal hranici 9 000 es. Na navazující březnové události Indian Wells Masters mu Srb oplatil čerstvou prohru v příměm boji o turnajovou trofej.\n\nPo třech letech vyhrál antukový turnaj, když ovládl úvodní ročník Istanbulu Open po finálové výhře nad Urugaycem Pablem Cuevasem. Turecko se pro něj stalo 19. státem, z něhož si odvezl titul. Podruhé v roce odešel poražen od Djokoviće ve finále, když mu podlehl na římské antuce Internazionali BNL d'Italia. Odměna 308 tisíc eur znamenala, že se stal prvním tenistou historie, který vydělal více než 90 milionů dolarů. Ve čtvrtfinále French Open vypadl s osmým nasazeným krajanem a pozdějším vítězem Stanem Wawrinkou, který tak snížil pasivní poměr vzájemných duelů na 3–16. Rekordní osmou trofej dobyl na halleském Gerry Weber Open poté, co podruhé v roce zdolal Andrease Seppiho. Stal se tak teprve třetím mužem open éry, jenž stejný turnaj ovládl nejméně osmkrát.\n\nVe Wimbledonu postoupil, ve věku 33 let, do rekordního desátého finále jako nejstarší finalista od roku 1974 a tehdy 39letého Kena Rosewalla. Stejně jako v předchozím ročníku v něm podlehl Novaku Djokovićovi po čtyřsetovém průběhu. Rekordní sedmý vavřín si odvezl ze Cincinnati Masters, kde ve finále oplatil porážku Djokovićovi. Poprvé na jediném turnaji porazil světovou jedničku i dvojku v navazujících zápasech a podruhé během pěti kol neztratil žádný set ani podání. V sérii bez ztracené sady pokračoval na cestě do finále US Open. Mezi poslední čtveřicí hráčů vyřadil patého muže žebříčku Stana Wawrinku. V přímém souboji o titul však nenašel, po čtyřsetovém průběhu, recept na Novaka Djokoviće. V newyorském finále se Švýcar objevil poprvé od roku 2009, a celkově posedmé. Ve finále Swiss Indoors se ve dvanácté sezóně za sebou potkal s Rafaelem Nadalem, jehož zdolal po třech a půl letech a šňůře pěti porážek. Navýšil tak svůj rekord open éry dvanáctým finále na jediném turnaji a desátým v řadě.\n\nRekordní čtrnáctou účast v řadě na závěrečné události roku, londýnském ATP World Tour Finals, proměnil v desátý postup do finále, z něhož odešel poražen od světové jedničky Novaka Djokoviće. Z osmi vzájemných utkání v roce jej zdolal třikrát. V základní skupině Turnaje mistrů přitom výhrou nad Srbem přerušil jeho šňůru 38zápasové neporazitelnosti na krytých dvorcích. Sezónu podruhé v kariéře, stejně jako v roce 2011, zakončil na 3. místě žebříčku ATP za Novakem Djokovićem a Andym Murraym.\n\nSezónu rozehrál jako obhájce trofeje a nejvýše nasazený na lednovém Brisbane International. V rerpríze předchozího finále mu Kanaďan Milos Raonic oplatil rok starou porážku. Na Australian Open odešel posedmé v kariéře poražen v semifinále, když nestačil na prvního hráče žebříčku Novaka Djokoviće. Srb jej zastavil na třetím majoru v řadě. Den po semifinále Australian Open si při napouštění vany dětem přivodil poranění kolene. Na počátku února ve Švýcarsku podstoupil artroskopický operační výkon natrženého menisku se zhruba měsíčním plánovaným výpadkem. Mimo původní plán zařadil do programu dubnový Monte-Carlo Rolex Masters, jímž se vrátil na okruh. Ve čtvrtfinále vypadl s Jo-Wilfried Tsongou. Odstoupením z French Open pro bolest zad stanovil nový rekord otevřené éry 65 účastmi v hlavních soutěžích Grand Slamu bez přerušení.\n\nNa travnatém MercedesCupu zdolal ve druhém kole Taylora Fritze, čímž se posunul na 2. místo statistik otevřené éry v počtu vítězných zápasů. Jednalo se o jeho 1 072 výhru, kterou o jedno utkání překonal Ivana Lendla. V semifinále skončil na raketě Dominica Thiema a podruhé tak prohrál zápas na trávě, v němž něproměnil mečbol. Navazující Gerry Weber Open znamenal první porážku od teenagera po téměř deseti letech a nezvládnutém semifinále s 19letým Alexandrem Zverevem. Ve Wimbledonu dokázal otočit průběh čtvrtfinále proti Čilićovi z 0–2 na sety. Celkově 307. vítězným zápasem na Grand Slamu překonal historický rekord Martiny Navrátilové v počtu výher a vyrovnal také rekordních jedenáct účastí Connorse v semifinále. Premiérově však v této fázi londýnského majoru nalezl přemožitele, když jej zdolala světová sedmička Milos Raonic v pěti setech.\n\nPro pokračující problémy s levým kolenem ukončil 26. července poprvé v kariéře předčasně sezónu, čímž vynechal i plánované olympijské hry a US Open. Plně se tak chtěl věnovat rekonvalescenci a uzdravit se, aby mohl na okruhu působit ještě několik dalších let. Završil tím rekordní šňůru otevřené éry, když v patnácti sezónách za sebou vyhrál alespoň jeden singlový titul. Po více než tříměsíční neaktivitě vypadl z elitní světové desítky žebříčku ATP 7. listopadu 2016, když klesl z 9. na 16. místo. Jejím členem byl do tohoto data nepřetržitě od října 2002.\n\nSezónu potřetí v kariéře rozehrál na Hopmanově poháru. V páru s Belindou Bencicovou švýcarští reprezentanti obsadili druhé místo základní skupiny, když dvě ze tří dvouher vyhrál. Na Australian Open pošesté postoupil do finále, v němž se stal jeho soupeřem Rafael Nadal. Pětisetovou výhrou získal pátý titul z Melbourne Parku, jímž navýšil rekordní zápis mužských historických statistik na 18. grandslamů a jako první muž historie triumfoval na třech různých majorech nejméně pětkrát. Poprvé také musel na jediném turnaji nastoupit ke třem pětisetovým duelům. Ve druhém kole Dubai Tennis Championships prohrál s kvalifikantem z druhé světové stovky Jevgenijem Donským po nevyužití tří mečbolů.\n\nJubilejní devadesátou trofej získal na BNP Paribas Open, kde ve finále podvacáté v kariéře zdolal Stana Wawrinku. Pátým titulem z Indian Wells Masters vyrovnal Djokovićův turnajový rekord a jako první si zahrál sedmé finále. O dva týdny později dosáhl na třetí kariérní triumf z Miami Open, když v závěrečném duelu potřetí v sezóně zdolal Rafaela Nadala. Navázal tak na sezóny 2005 a 2006, v nichž si také odvezl tzv. „sluneční double“ v podobě dvou jarních amerických Mastersů.\n\nPo rozhodnutí vynechat Roland Garros podeváté triumfoval na Gerry Weber Open, čímž se stal po Nadalovi druhým hráčem open éry s tímto počtem titulů z jediného turnaje. Ve Wimbledonu pak vybojoval devatenáctý grandslam jako nejstarší šampion otevřené éry po finálovém vítězství nad Chorvatem Marinem Čilićem. Poprvé turnaj vyhrál bez ztráty setu a stal se prvním mužem s osmi wimbledonskými trofejemi. V jeho průběhu se posunul do čela statistiky nejvyššího počtu vyhraných zápasů dvouhry na grandslamu. Po skončení jich měl na kontě 321. Počtvrté skončil jako poražený finalista na kanadském Rogers Cupu, když mu červnovou finálovou porážku z Halle oplatil 20letý Alexander Zverev. V repríze finále z roku 2009 jej ve čtvrtfinále US Open vyřadil Juan Martín del Potro, když za stavu 1–1 na sety neproměnil v tiebreaku třetí sady čtyři setboly a set i zápas ztratil. Po turnaji se posunul na 2. příčku žebříčku.\n\nV září přijel do pražské O areny na první ročník Laver Cupu, který vymyslel. V týmu Evropy vyhrál tři zápasy, do nichž nastoupil a přispěl k jejímu vítezství nad výběrem světa 15:9. Poprvé v kariéře nastoupil do čtyřhry po boku Rafaela Nadala, v níž zdolali Američany Querreyho se Sockem. I počtvrté v sezóně porazil Nadala, když jej přehrál ve finále říjnového Shanghai Rolex Masters v Šanghaji, z něhož si odvezl druhou trofej. V 36 letech a 2 měsících se stal nejstarším singlovým vítězem i finalistou série Masters. V závěru téhož měsíce poosmé vyhrál Swiss Indoors v rodné Basileji. Devadesátým pátým titulem na okruhu ATP Tour se v otevřené éře osamostatnil na druhé příčce v pořadí, když na třetí pozici klesl Ivan Lendl. Finanční prémie jej vrátila do čela historických výdělků s částkou 109 853 682 dolarů, a to o téměř 50 tisíc dolarů před Djokoviće.\n\nFederer a Rafael Nadal se spolu na okruhu ATP střetávají od roku 2004 a jejich vzájemná utkání představují významnou část profesionální kariéry pro každého z nich.\n\nOba hráči figurovali na první a druhé příčce žebříčku ATP nepřetržitě od července 2005 až do 17. srpna 2009, kdy Nadala na druhé pozici vystřídal Skot Andy Murray. Švýcar a Španěl představují jedinou dvojici v historii mužského tenisu, která zakončila šest sezón v řadě na prvních dvou místech světové klasifikace, a to v období 2005–2010. Od února 2004 byl Federer světovou jedničkou nepřetržitě 237 týdnů, což představuje rekordní období v tenise. O pět let mladší Nadal se propracoval na druhou příčku v červenci 2005 a držel ji 160 týdnů za sebou, čímž také vytvořil nový rekord na této pozici. Následně, v srpnu 2008, vystřídal basilejského rodáka na čele mužského hodnocení.\n\nNadal drží aktivní bilanci vzájemných utkání v poměru 23–15. Patnáct z třiceti osmi duelů se uskutečnilo na antuce, nejdominantnějším povrchu mallorského rodáka. Federer vícekrát zvítězil na jím preferované trávě (2–1) a také v hale na tvrdém povrchu (5–1), zatímco španělský hráč je úspěšnější na otevřených dvorcích s tvrdým povrchem (8–6) a antuce (13–2). Vzhledem ke skutečnosti, že nasazování na turnajích vychází z žebříčkového postavení, utkali se oba hráči dvacetčtyřikrát až ve finále, z toho devětkrát v boji o grandslamový titul, což je také rekordní zápis dvojice. V letech 2006 až 2008 proti sobě nastoupili v každém finále French Open a Wimbledonu. Potkali se také v závěrečných zápasech Australian Open 2009 i 2017, a na French Open 2011. Nadal získal ve svůj prospěch šest výher, když ztratil první dvě wimbledonská a jedno melbournské finále. Čtyři z devíti grandslamových klání o titul měla pětisetový průběh, konkrétně ve Wimbledonu 2007 a 2008 a na Australian Open 2009 i 2017. Wimbledonské finále z roku 2008 bývá řadou tenisových analytiků označováno za nelepší zápas historie tenisu.\n\nTřináct střetnutí dospělo do poslední rozhodující sady. Pár také vytvořil rekordní počet dvanácti vzájemných finále v sérii Masters. Mezi tyto finálové boje patří i dlouhá pětihodinová bitva na Rome Masters 2006, kterou ve svůj prospěch získal Španěl až v tiebreaku pátého setu poté, co předtím odvrátil dva mečboly.\n\nFederer a Novak Djoković se potkali ve 45 utkáních okruhu (a finále Turnaje mistrů 2014 nebylo odehráno). Srbský hráč drží mírně kladnou bilanci výher a proher 23–22. Poměr na tvrdém povrchu je vyrovnaný 17–17 na zápasy. Bilance na antuce je také paritní 4–4, a na trávě vede Srb 2–1, když první vzájemné utkání na zeleném pažitu Federer vyhrál v semifinále Wimbledonu 2012 a naopak poražen odešel z finále Wimbledonu 2014 i 2015. Sedmnáctkrát vzájemné měření sil dospělo až do rozhodující sady.\n\nNa Grand Slamu spolu odehráli čtrnáct zápasů. Série mírně vyznívá pro Djokoviće 8–6 na utkání. Vedle Nadala zůstává srbský tenista jediným hráčem okruhu, který švýcarského hráče dokázal zdolat na dvou po sobě jdoucích turnajích „velké čtyřky“. Poté, co jej přehrál na US Open 2010, vyřadil ho také na Australian Open 2011. Spolu s Nadalem a Murraym jsou pak jedinými třemi tenisty, kteří dosáhli nad Federerem dvouciferného počtu vítězství. Opět Djoković s Nadalem zůstávají osamoceni ve statistice grandslamových výher bez ztráty setu, když Srb stavu 3:0 na sety dosáhl na Australian Open 2008, Australian Open 2011 a French Open 2012, Španěl jej tímto způsobem dokázal zdolat ve finále French Open 2008.\n\nFederer ukončil Djokovićovu neporazitelnost v sezóně 2011, do níž Srb vstoupil šňůrou čtyřiceti jedna vítězství. V semifinále French Open 2011 však švýcarskému tenistovi podlehl po čtyřsetovém průběhu. Tuto porážku mu však oplatil v pětisetovém semifinálovém dramatu na záříjovém US Open 2011, kde ve druhém ročníku za sebou odvrátil dva Federerovy mečboly a prošel do finále. Vzájemná série pokračovala v semifinále Wimbledonu 2012, kde Švýcar uštědřil čtyřsetovou porážku tehdejší světové jedničce a obhájci titulu. Před finále Turnaje mistrů 2014 Švýcar odstoupil pro zádové potíže. Poprvé se tak ve 45leté historii turnaje finálový duel neodehrál. Řada expertů hodnotí vzájemné soupeření obou hráčů na US Open jako jedno z největších v rámci otevřené éry tenisu.\n\nFederer a Andy Murray odehráli celkem 25 vzájemných zápasů. Švýcarský tenista drží mírně aktivní bilanci 14–11. Na tvrdém povrchu Federer vede těsně 12–10, stejně tak i na trávě drží poměr 2–1.\n\nNa nejvyšší grandslamové úrovni se dvojice potkala šestkrát, z toho v prvních třech duelech vždy až ve finále. Švýcar v těchto třech zápasech zvítězil, když soupeře zdolal bez ztráty setu na US Open 2008 a Australian Open 2010. Ve Wimbledonu 2012 mu soupeř odebral pouze úvodní sadu. Tuto sérii Skot zastavil na Australian Open 2013, kde po vyrovnaném pětisetovém průběhu slavil vítězství. Švýcar mu však na dalším ročníku turnaje 2014 porážku oplatil čtvrtfinálovou výhrou a další třísetové vítězství přidal v semifinále Wimbledonu 2015 .\n\nPřibližně měsíc po wimbledonském finále 2012 se oba znovu střetli na Centrálním dvorci All England Clubu v přímém boji o olympijské zlato, když postoupili do finále turnaje na Letních olympijských hrách 2012. Murray odčinil poslední vzájemnou porážku a Švýcara zdolal bez ztráty sady, čímž mu nedovolil získat kariérní Golden Slam.\n\nMurray také drží aktivní poměr výher a proher 6–2 na událostech série Masters, z toho 2–0 ve finále. Čtyřikrát na sebe oba tenisté narazili během závěrečného Turnaje mistrů. V šanghajském duelu z roku 2008 nejdříve triumfoval Skot a poté si tři výhry v letech 2009, 2010 a 2012 z Londýna odvezl Federer. Na Turnaji mistrů 2014 Švýcar skotského rivala deklasoval poměrem 6–1 a 6–0 a jako první člen „Velké čtyřky“ vyhrál set „kanárem“ proti všem zbylým členům. Spolu s Djokovićem a Nadalem jsou jedinými, kteří jej porazili více než desetkrát.\n\nDlouholeté soupeření na okruhu sváděli Federer a Andy Roddick, který profesionální kariéru ukončil v září 2012. Právě švýcarský tenista sesadil Američana z prvního místa žebříčku ATP poté, co získal premiérový titul na Australian Open v roce 2004. Úhrnem se oba střetli ve 24 zápasech, včetně čtyř finále Grand Slamu – tří wimbledonských a jednoho na US Open. Švýcar dosáhl výrazně aktivní bilance v poměru 21–3, čímž se Roddick na okruhu ATP stal hráčem s nejvyšším počtem porážek od Federera.\n\nVýjimečný zápas se odehrál ve finále Wimbledonu 2009, které trvalo čtyři hodiny a sedmnáct minut, z toho poslední pátá sada 95 minut, čímž se stala nejdelší ve více než 130leté historii finále mužského Grand Slamu. Překonala tak počtem her i délkou pátý set finále na French Championships 1927. Američan během celého pětisetového utkání ztratil pouze jedno podání, a to až v úplně posledním gamu rozhodujícího setu za stavu 14–15. Federer tímto triumfem získal patnáctý grandslamový titul, čímž překonal historicky rekordní zápis Peta Samprase.\n\nFederer a Marat Safin nastoupili ke dvanácti vzájemným střetnutím, v nichž měl výrazně aktivní bilanci 10–2 švýcarský hráč. Oba se stali profesionály v rozmezí jediného roku. Safin, jenž ukončil aktivní kariéru v listopadu 2009, vkročil do ATP Tour v roce 1997, a Federer získal status profesionála v červenci 1998. Švýcar zaznamenal bilanci výher a proher 4–1 na tvrdém povrchu, 3–0 na trávě a 3–0 na antuce, zatímco ruský tenista dosáhl lepšího poměru 1–0 na koberci. Na turnajích Grand Slamu se oba utkali pětkrát, z toho čtyřikrát slavil Švýcar vítězství.\n\nK významným střetnutím se zařadilo finále na Hamburg Masters 2002, v němž si basilejský rodák připsal premiérový titul kariéry v sérii Masters. Dalším se stala jeho těsná semifinálová výhra na Turnaji mistrů 2004 poté, co v dlouhém tiebreaku druhé sady (20–18) proměnil až osmý mečbol a následně obhájil titul. Federer také vyhrál ve finále Australian Open 2004, kde získal první trofej z melbournském majoru. Safinovi naopak podlehl o rok později v semifinále Australian Open 2005, když ve zkrácené hře čtvrté sady neproměnil mečbol a Rus poté ukončil jeho 24zápasovou sérii neporazitelnosti.\n\nFedererovu všestrannost shrnula bývalá světová jednička Jimmy Connors slovy: „\"V éře specialistů jste buď specialista na antuku, specialista na trávu nebo specialista na tvrdý povrch … a nebo jste Roger Federer\"“.\n\nFederer je na všech površích komplexním hráčem vyčnívajícím především díky své rychlostí, proměnlivému stylu hry a výjimečným úderům. Herní styl vychází z úderů praktikovaných převážně od základní čáry. Nadto využívá přechodu a hry na síti, když ztělesňuje jednoho z nejlepších tenistů s volejovou technikou na okruhu. Univerzálnost doplňují prudké a přesně umístěné smeče, stejně jako velmi precizně zvládnuté obtížné prvky moderního tenisu, jakými jsou bekhendová smeč, halfvolej a smeč ve výskoku.\n\nDavid Foster Wallace přirovnal jeho hrubou sílu uplatňovanou při forhendovém pohybu k „mocnému plynulému švihnutí“, zatímco bývalá světová jednička John McEnroe nazvala tenistův forhend „největším úderem našeho sportu.“ Federer je znám také svým efektivním pohybem po dvorci a výbornou prací nohou, která mu umožňuje obíhat soupeřovy údery směřující do bekhendové poloviny kurtu a následně odpovídat silným forhendem hraným křižně nebo po lajně. Obíhaný bekhend je jednou z hlavních Švýcarových zbraní, která mu umožňuje dostat soupeře pod tlak a rychlým dobře umístěným míčem protivníka donutit k chybě.\n\nFederer používá jednoručnou variantu bekhendu, kterou může měnit styl hry. Někdy volí čopovaný míč, kterým se snaží protihráče přilákat k síti a následně jej prohodit. Druhou variantou je urychlení hry topspinem, který může i z bekhendu znamenat vítězný bod. Při tomto úderu uplatňovaném také při prohozech využívá švihu v ohebném zápěstí, díky němuž míči udělí vyšší horní rotaci. Jeho podání je obtížně čitelné, protože se snaží nadhazovat míč vždy stejným způsobem, bez ohledu na druh udělené rotace a umístění do dvorce. Během tohoto pohybu směřují záda vpřed proti soupeři. Výhodou je schopnost získávat tzv. velké míče, které často rozhodují utkání, přímo ze servisu bez rizika následné výměny. Rychlost prvního podání se obvykle pohybuje okolo 200 km/h, ovšem míči je schopen udělit rychlost až 220 km/h. Ve svém rejstříku má také variantu stylu hry „podání a volej“. Okamžitý náběh na síť po servisu využíval zejména v počáteční fázi kariéry.\n\nPozději se také zdokonalil v technice překvapivého zkrácení míče se skrytím jeho úmyslu před soupeřem. Při dobíhaní lobu se občas odhodlá k použití technicky náročného úderu mezi nohama, který vyvolává odezvu u diváků. Mezi nejznámější případy jeho zařazení do hry patří semifinále na US Open 2009, kde jím úspěšně prohodil Novaka Djokovića a vítězný bod mu přinesl tři mečboly. Dalším míčem pak zápas ukončil v poměru setů 3:0.\n\nDevítiletého Federera začal trénovat Australan Peter Carter, který ve Švýcarsku žil od roku 1993. Zdokonalil jeho techniku hry i chování na dvorci a přivedl jej do mezinárodního tenisu. Spolupráci ukončili ve věku hráčových osmnácti let. Od deseti roků věku se na pravidelných týdenních trénincích v Old Boys Tennis Clubu podílel také soukromý kouč Adolf Kacovsky. Ten později sdělil: „\"Okamžitě jsem poznal, že tenhle kluk je přirozený talent. Narodil se s raketou v ruce.\"“ Ve čtrnácti letech Federer vyhrál švýcarské mistrovství žactva a byl zařazen do Švýcarského národního tenisového centra v Écublens, kde zahájil soustavný trénink.\n\nPo rozchodu s Carterem v roce 1998 se novým trenérem 18letého Švýcara stal bývalý švédský tenista Peter Lundgren, který měl u Švýcarské tenisové federace na starost juniory. Pod jeho vedením hrál v období 2000 až 2003. Následně byl Federer bez kouče až do sezóny 2005, kdy v jejím úvodu navázal spolupráci na částečný úvazek se zkušeným Australanem Tonym Rochem. Jednalo se o vzájemnou gentlemanskou dohodu podáním ruky. Roche byl vyplácen v týdenních intervalech. Švýcar jej najal z opačných důvodů než kdysi Ivan Lendl, jenž usiloval o zisk wimbledonského titulu. Basilejský rodák požadoval naopak zdokonalit hru na antuce. Spolupráci ukončili k 12. květnu 2007.\n\nPo rozchodu s Rochem kontaktoval v létě 2007 Federer nehrajícího kapitána švýcarského daviscupového týmu Severina Lüthiho. Původně si jej najal na přechodnou dobu. Následně se koučování rozvinulo do dlouhodobého vztahu a Lüthi doprovázel tenistu na řadě turnajů. V roce 2012 k navázání spolupráce uvedl: „\"Před pěti lety mě Roger požádal, jestli bych za ním nepřijel do Paříže poté, co se rozešel s Tonym Rochem\"“. V první fázi spolupráce měl za úkol studovat soupeře Federera a fungovat v roli občasného sparingpartnera. Během sezón 2008 a 2009 s tenistou strávil přes třicet týdnů cestování po turnajích okruhu ATP Tour. Protože tehdejší světové jedničce stále unikal Pohár Mušketýrů, najala si v dubnu 2008 před Estoril Open 2008 Španěla Josého Higuerase, původně pouze na antukovou část sezóny. Koučování bylo prodlouženo do poloviny září 2008.\n\nV mezidobí do léta 2010 pak Švýcara dále herně připravoval Lüthi, než se po Wimbledonu 2010 stal hlavním trenérem Američan Paul Annacone. Po měsíční zkušební době podepsali smlouvu na plný úvazek s datem od 28. srpna 2010. Pod jeho vedením se Federer vrátil do čela světové klasifikace a vyhrál rekordní 17. grandslamový titul. Na trénování se podílel stále také Lüthi, jenž byl členem týmu. Po nejhorší Federerově sezóně od roku 2003, kdy Švýcar poprvé vyhrál grandslam, ukončil tenista s Annaconem spolupráci k říjnu 2013. Nadále pak tenisovým trenérem zůstal Severin Lüthi. Od počátku sezóny 2014 se, dle stránek ATP Tour původně jen na 10týdenní období, druhým trenérem stala bývalá švédská světová jednička Stefan Edberg. K ukončení tohoto vztahu došlo v prosinci 2015. Federer k oznámení sdělil: „\"Po dvou velmi úspěšných letech bych rád poděkoval mému dětskému idolu Stefanu Edbergovi za ochotu připojit se k mému týmu. Byl to splněný sen\".“ Hlavním koučem zůstal Lüthi a Švédovu roli převzal od sezóny 2016 bývalý třetí hráč světa Ivan Ljubičić z Chorvatska. V roli fyzioterapeuta působí Daniel Troxler (před ním tuto pozici zastával od roku 2009 Stephane Vivie) a kondiční přípravu vede Pierre Paganini.\n\n\nK roku 2013 hrál Roger Federer s uzpůsobenou raketou značky Wilson – Pro Staff 6.1 90 BLX, která je charakterizována menší úderovou plochou hlavy o povrchu 581 cm (velikost „midsize“), váží 364 gramů (kategorie „heavy“ nad 320 gramů) a šířka rámu činí 17,5 milimetrů. Velikost držadla dosahuje obvodu 111 milimetrů, což znamená typ L3. Podélné struny jsou vypleteny s použitím závaží o váze 21,5 kg a příčné pak s použitím závaží 20 kg s přednapnutým vláknem 20 %. Podélné struny jsou z přírodního střeva Wilson typu 16 a příčné pak umělé z polyesteru Luxilon Big Banger ALU Power Rough 16L. K míře napnutí strun Federer prohlásil: „\"To závisí na tom, jaká je denní teplota, jakým druhem míčů hraji a proti komu hraji. Takže vidíte – záleží na několika okolnostech, nikoli pouze na povrchu; velmi důležitý je také můj vlastní pocit\"“.\n\nTenista má uzavřenou obchodní smlouvu s firmou Nike na oblečení a obuv, jejíž značku prezentuje. V sezóně 2013 nastupoval v triku Nike Fall Premier RF Polo a tenisové obuvi Nike Zoom Vapor 9 Tour.\n\nPro Wimbledon 2006 mu společnost Nike navrhla speciálně střižené bílé sako s erbem tří tenisových raket, jež symbolizovaly tři wimbledonské tituly získané v předchozích letech. V saku pak přicházel na dvorec. V následujícím ročníku 2007 mu s další trofejí přibyla do znaku čtvrtá raketa. V trendu používání elegantního oděvu pokračoval ve Wimbledonu 2008 a 2009, když mu Nike připravila vestu šitou na míru. Federer má také vlastní logo vzniklé propojením jeho inicál „R“ a „F“. Poprvé je měl zlatě vyšité na sportovním saku ve vítězném Wimbledonu 2006. Firma Nike výsadu iniciál na oblečení umožnila pouze dvěma sportovcům, a to Federerovi a golfistovi Tigeru Woodsovi.\n\nFederer je jedním z nejlépe vydělávajících sportovců světa. Časopis \"Forbes\" jej k roku 2015 řadil na pátém místě žebříčku nejvýdělečnějších sportovců. K sezóně 2016 mu patřila druhá příčka v historickém žebříčku tenistů, kteří na turnajích získali nejvíce finančních odměn. Z čela jej v dubnu 2016 sesadil Novak Djoković. Vyjma prémií z profesionálního okruhu měl k roku 2013 uzavřeno několik sponzorských smluv, které mu zajišťovaly celkový roční příjem 40 až 50 miliónů eur. K smluvním partnerům na prezentaci výrobků se řadí Nike a švýcarské firmy Credit Suisse, Rolex, Lindt a Jura Elektroapparate. V roce 2010 automobilka Mercedes-Benz rozšířila regionální kontrakt mezi tenistou a filiálkou Mercedes-Benz China na celý svět. Další sponzorské smlouvy Federer uzavřel se společnostmi Nationale Suisse, Gillette, Wilson a Moët & Chandon.\n\nV minulosti také propagoval produkty firem NetJets a Maurice Lacroix.\n\nRoger Federer na okruhu ATP Tour vyhrál devadesát sedm turnajů ve dvouhře a osmačtyřicetkrát odešel jako poražený finalista. Ve čtyřhře si připsal osm trofejí a zaznamenal šest finálových proher. S počtem dvaceti singlových titulů na Grand Slamu představuje nejúspěšnějšího mužského tenistu historie.\n\nRoger Federer obdržel během své tenisové kariéry sportovní i další ocenění.\n\n\nPřehledy uvádějí vybrané herní rekordy Rogera Federera dosažené a primárně vztažené k otevřené éře světového tenisu. Přesto řada z nich představuje historický rekord, nepřekonaný ani v championships éře před rokem 1968.\n\n\n"}
{"id": "148900", "url": "https://cs.wikipedia.org/wiki?curid=148900", "title": "Čestmír Mudruňka", "text": "Čestmír Mudruňka\n\nČestmír Mudruňka (* 9. září 1935, Uhersko u Pardubic) je český akademický sochař a restaurátor.\n\n\n\nÚčastnil se mnoha výstav doma i v zahraničí např. v Mexiku , Nizozemsku, Německu, Itálii, Maďarsku. Jeho práce jsou zastoupeny v soukromých sbírkách doma i v zahraničí a ve sbírkách předních českých galerií:\n\nČestmír Mudruňka se průběžně zabývá restaurováním, zejména kamenných plastik. Např. mariánské sloupy v Broumově a Litoměřicích, restaurátorské práce na litoměřickém biskupství, na komplexu farního kostela v Doksanech a j.\n\n\n"}
{"id": "148903", "url": "https://cs.wikipedia.org/wiki?curid=148903", "title": "Seznam představitelů Konžské demokratické republiky", "text": "Seznam představitelů Konžské demokratické republiky\n\nTento článek je seznam hlav státu Konžské demokratické republiky (dříve zvané Zair) od nezávislosti země v roce 1960.\n\n"}
{"id": "148904", "url": "https://cs.wikipedia.org/wiki?curid=148904", "title": "Reliéf (sochařství)", "text": "Reliéf (sochařství)\n\nReliéf (z ital. \"rilievo\", vystouplý) je plastické výtvarné dílo, které vystupuje z plochy pozadí. Může být ornamentální nebo figurální a může sloužit k výzdobě staveb, pomníků, náhrobků, ale také uměleckých předmětů. \n\nReliéfy se dělají z kamene a štuku, z kovu, ze dřeva nebo slonoviny i z dalších materiálů. Podle toho, jak dalece je reliéf prostorový, se rozlišuje \n\nReliéf patří k nejstarším formám sochařství a vyskytuje se ve všech vyspělejších kulturách. Starověké reliéfy jsou obvykle kamenné, vzácněji kostěné, štukové nebo dřevěné. Jedním z vrcholů starověkého reliéfního sochařství patří egyptské reliéfy a reliéfní nápisy, které zdobí stěny chrámů a hrobek. Jsou většinou ploché (bas-reliéf) nebo zahloubené. Jinou povahu mají realističtější řecké reliéfy, ploché i vysoké. Nejznámější jsou Feidiovy římsy a metopy z Parthenonu v Athénách. Styl řeckého reliéfu pak pokračuje v římském umění, na náhrobcích, vítězných sloupech a bránách i v raně křesťanském umění. V byzantské oblasti se rozšířily drobné reliéfy ze slonoviny, velmi ceněné až do středověku. \n\nDo středověkého umění vstupuje kamenný reliéf v rané gotice, při výzdobě francouzských katedrál (Chartres, Amiens). Postavy a výjevy jsou více stylizované a přizpůsobují se tvarům staveb, portálů, náhrobků a medailonů. Velký rozkvět reliefního umění nastal v italské renesanci, kdy se i monumentální stavby zpravidla omítají. Vedle kamenných a mramorových se vyskytují také reliéfy štukové a keramické. V barokním umění se reliéf stává služebnou částí chrámové architektury a hojně se používá i v palácích a zámcích, jak na fasádách, tak vnitřních stěnách a stropech, klenutých i plochých.\n\nV období klasicismu se odděluje na jedné straně spíše strohý bas-reliéf od volně stojící sochy. V historizující městské zástavbě druhé poloviny 19. století se plastická výzdoba fasád stává masovou módou a prefabrikované sádrové a štukové odlitky se na fasády prostě přilepují. V secesním umění se vrací plochý figurální reliéf, často inspirovaný starověkými vzory a od 30. let 20. století se prosazuje funkcionalistická architektura hladkých geometrických tvarů bez plastické výzdoby.\n\n\n\n"}
{"id": "148908", "url": "https://cs.wikipedia.org/wiki?curid=148908", "title": "Zbraslav (rozcestník)", "text": "Zbraslav (rozcestník)\n\nNázev Zbraslav má více sídel:\n\n\n"}
{"id": "148909", "url": "https://cs.wikipedia.org/wiki?curid=148909", "title": "1,039 Smoothed Out Slappy Hours", "text": "1,039 Smoothed Out Slappy Hours\n\n1,039 Smoothed Out Slappy Hours je sbírka prvních nahrávek americké punk rockové kapely Green Day. Tato kompilace bývá často označována jako první album této skupiny, kompilace kombinuje debutové album 39/Smooth a jejich první dvě EP Slappy a 1.000 Hours.\n\nNa této kompilaci se objevil Cover singl Knowledge. Zpěvák Jesse Michaels také nazpíval předlohu této písně pro Green Day.\n\nVyšlo 19. dubna 1991 u \"Lookout! Records\". V roce 2007 bylo převydáno \"Reprise Records\". Na albu bubnuje John Kiffmeyer (alias Al Sobrante).\n\"Knowledge\" je cover \"Operation Ivy\", ostatní je práce B. J. Armstronga.\n"}
{"id": "148911", "url": "https://cs.wikipedia.org/wiki?curid=148911", "title": "Dookie", "text": "Dookie\n\nDookie je třetí studiové album americké punk rockové kapely Green Day. Vyšlo v roce 1994. Tímto albem se kapela dostala do povědomí punk rockových fanoušků. Dookie znamená doslova sračky.\n\n"}
{"id": "148913", "url": "https://cs.wikipedia.org/wiki?curid=148913", "title": "Caspar David Friedrich", "text": "Caspar David Friedrich\n\nCaspar David Friedrich (5. září 1774, Greifswald – 7. května 1840, Drážďany) byl německý malíř a kreslíř. Byl přední představitel krajinomalby německého romantismu. \n\nNarodil se v severoněmeckém Greifswaldu jako šesté dítě mydláře Adolfa Gottlieba Friedricha a jeho manželky Žofie Doroty. Greifswald byl malé přístavní město s vlastní univerzitou na pobřeží Baltského moře, které bylo v té době součástí Švédska. Od dětství se musel vyrovnávat se smrtí svých blízkých: 1781 mu zemřela matka, o rok později sestra Alžběta, v roce 1791 další sestra Marie. Trvale ho ovlivnil zážitek z roku 1787. Společně s bratry se klouzal po zamrzlém moři. Prolomil se pod ním led a jeho bratr Christoffer, který mu pomohl z vody, se utopil. Okolo roku 1790 začal brát hodiny u místního učitele kreslení na univerzitě Gottfrieda Quistorpa. Ten rozpoznal Friedrichův talent a dopomohl mu ke stipendiu na Královské akademii umění v Kodani. Pod vedením hlavního představitele dánského klasicismu Nicolaie Abilgaarda a dále Jense Juela a Christiana Augusta Lorentzena se zde vzdělával v letech 1794-1798. Po ukončení studií se nakrátko vrátil do rodného Greifswaldu, kde navázal přátelství s básníkem Ernstem Moritzem Arndtem. Ještě v říjnu 1798 ale přesídlil do Drážďan, kde ho lákaly hlavně umělecké sbírky místních kurfiřtů, na kulturní události bohatý život v saské metropoli a okolní příroda. Rok nato se několika kresbami krajin zúčastnil výstavy pořádané drážďanskou akademií. Na jaře 1801 odejel přes Neubrandenburg do Greifswaldu, odkud podnikal cesty po Rujáně. Zde ho navštívil malíř Philipp Otto Runge, který rovněž studoval na drážďanské akademii a od něhož Friedrich čerpal důležité podněty pro svou vlastní tvorbu. V létě 1802 podnikl druhou cestu po Rujáně. Na popud J. W. Goetha se dvěma kresbami zúčastnil soutěže, vypsané výmarským kroužkem umění; dělil zde první místo. Goethe o něm napsal o rok později článek do časopisu Jenaische Allgemeine Literaturzeitung. Roku 1806 podnikl Friedrich svou třetí cestu na Rujánu. Od roku 1808 se účastnil schůzek kroužku pokrokových malířů a literátů, kteří sdíleli protifrancouzské postoje a nacionálně-liberální ideologii. První autorské čtení Kleistova dramatu \"Hermannsschlacht\", podporujícího německé národní uvědomění, se mělo uskutečnit právě ve Friedrichově ateliéru. \n\nRok 1810 byl klíčový pro přijetí jeho díla, když obrazy \"Opatství v Eichwaldu\" a \"Mnich na břehu moře\" zakoupil pruský král Fridrich Vilém III. V souvislosti s tím byl Friedrich jmenovaný členem berlínské akademie. V témže roce ho znovu navštívil Goethe. Na výstavě, uspořádané při příležitosti osvobození Drážďan od Napoleona v roce 1814, se Friedrich podílel obrazem \"Francouzský voják (chasseur) v lese\". Roku 1816 se stal členem Drážďanské akademie, což mu přineslo stálý příjem ve výši 150 tolarů. To ho přivedlo k úvahám o založení rodiny. V roce 1818 se skutečně oženil s o 19 let mladší Caroline Bommer z Drážďan. V rozmezí let 1819–1824 se jim narodily tři děti. Syn Adolf se časem prosadil jako malíř zvířat.\n\nNěkolik Friedrichových obrazů vlastní Ermitáž v Petrohradu. Jejím základem jsou dva obrazy: \"Na plachetnici\" a \"Noc v přístavu (sestry)\", které v roce 1820 při osobní návštěvě ve Friedrichově ateliéru v Drážďanech koupil velkokníže Mikuláš Pavlovič, pozdější ruský car Mikuláš I. Další Friedrichovy obrazy do Ruska zakoupil básník a politik V. A. Žukovský. Roku 1823 se do domu na adrese U Labe 33, kde Friedrich bydlel, nastěhoval jeho dlouholetý přítel, norský malíř Johan Christian Clausen Dahl. Jejich přátelství bylo plodné i po umělecké stránce, v rozmezí let 1824–1833 společně čtyřikrát vystavovali. Když se v roce 1824 uprázdnilo místo profesora krajinomalby na Drážďanské akademii, ucházel se Friedrich o jeho získání. Zřejmě kvůli svému demokratickému smýšlení ho však neobdržel.\n\nRoku 1826 se zhoršil jeho zdravotní stav. V důsledku toho musel zanechat olejomalby a koncentrovat se na kresbu, což mu způsobilo finanční problémy. Léčil se v Greifswaldu a na Rujáně. V březnu 1830 ho navštívil pruský korunní princ Fridrich Vilém. To už se u něj projevovaly známky duševní nemoci. Malíř se uzavíral do sebe, trpěl chorobnou, neodůvodněnou žárlivostí vůči své manželce, propadal záchvatům melancholie a návalům zloby vůči rodině. Tyto stavy popsal jeho přítel, malíř a psycholog Carl Gustav Carus. Roku 1834 Friedricha navštívil francouzský sochař Pierre Jean David d’Angers. V roce 1835 dostal malíř záchvat mozkové mrtvice a ochrnul na pravou ruku. To znamenalo konec umělecké tvorby. Prodej několika obrazů carovi Mikuláši I. mu umožnil pobyt v lázních. Přesto, když ho roku 1836 navštívil Wilhelm von Kügelgen, syn jeho v roce 1820 zavražděného přítele, malíře Gerharda von Kügelgena, shledal jeho zdravotní stav žalostným. \n\nCaspar David Friedrich zemřel 7. května 1840, pohřben byl o tři dny později na hřbitově 'Nejsvětější Trojice' v Drážďanech ('Trinitatisfriedhof').\n\nFriedrichovy vazby na Čechy byly dány třemi důvody: blízkostí Drážďan, kde žil, k českým hranicím; českou přírodou, zejména horami, které tvořily jeho oblíbený námět; existencí vyhlášených lázní Teplice. Za první Friedrichovu cestu do Čech bývá v literatuře považované putování po severních Čechách v roce v roce 1807. V drážďanské galerii je však uložena kresba sépií z roku 1803, označená jako \"Česká krajina s mostem a kaplí\". Pokud skutečně vznikla v Čechách, posunovalo by to první Friedrichovu cestu do Čech o čtyři roky. Na cestě po severu Čech roku 1807 přišel Friedrich do kontaktu s hrabětem Františkem Antonínem Thun-Hohensteinem, který si u něj objednal pro zámeckou kapli v Děčíně oltářní obraz. Friedrich zakázku splnil. \"Kříž v horách\", nazývaný také \"Děčínský oltář\", se stal jeho prvním známým a zároveň také kontroverzním obrazem. V červenci 1810 se vydal Friedrich opět do Čech. V doprovodu přítele, malíře Georga Friedricha Kerstinga podnikl výlet do Krkonoš. Během cesty si pořizoval skici. Krajinné motivy Českého středohoří a Krkonoš využil v několika svých obrazech, například:\n\n\nPro hluboce nábožensky založeného Friedricha byla krajina otiskem Božím. Jeho obrazy proto nikdy nejsou doslovnými popisy spatřeného, nýbrž transformací reality v malířově mysli. Proto se například mohou objevit motivy Českého středohoří na obrazu Baltského moře. Krkonoše se Friedrichovi vryly zvláště hluboko do mysli. V poslední fázi své tvorby před rokem 1835 jim věnoval několik obrazů.\n\nJsou doloženy dva Friedrichovy pobyty v lázních Teplice: v letech 1828 a 1835, pokaždé v souvislosti s léčbou závažného onemocnění. Druhý pobyt na konci léta 1835 umožnil ruský car Mikuláš I., který zakoupil několik jeho obrazů. Národní galerie v Praze vlastní Friedrichův obraz \"Severní moře v měsíčním svitu\", vzniklý mezi roky 1823 a 1824.\n\nKdyž Friedrich umíral, bylo jeho dílo takřka zapomenuto. Až norský historik umění Andreas Aubert v monografii o J. C. Dahlovi z roku 1893 opět Friedrichovo dílo připomněl. V Německu došlo ke znovuobjevení Friedricha na berlínské výstavě z roku 1906, na které bylo představeno umění z let 1775–1875. Friedrich zde byl zastoupený 32 obrazy.\n\nFriedrich byl od samého počátku krajinář. Spiritualizovaná příroda – dílo Boží – byla hlavním námětem jeho tvorby. Jeho postulátem bylo ztotožnění umělce s přírodou. Friedrich přírodu miloval: jednou zakoupil kus půdy, aby zabránil pokácení vrb, které na něm rostly. V jeho krajinách se často objevují velikostně poddimenzované, osamocené lidské postavy. Friedrich tím vyjadřuje nicotnost člověka vůči silám přírody. V jeho obrazech se vyskytují zříceniny gotických kostelů a opatství, rozeklané štíty hor, nekonečné moře – vše to jsou výrazové prostředky romantismu jak v malířství, tak v literatuře.\n\n\n\n\n"}
{"id": "148937", "url": "https://cs.wikipedia.org/wiki?curid=148937", "title": "Spalovací turbína", "text": "Spalovací turbína\n\nSpalovací turbína, často označovaná také jako plynová turbína, je tepelný stroj, jehož pracovní látkou jsou spaliny vzniklé spalováním paliva v spalovací komoře. Palivo je spalováno za pomocí stlačeného vzduchu, ten je před tím stláčen v kompresoru. U proudových motorů se jedná o turbokompresor umístěný na společné hřídeli se spalovací turbínou. Spaliny při průchodu turbínou jejím lopatkám odevzdávají svou kinetickou energii.\n\nSpalovací turbína patří do skupiny spalovacích (resp. reaktivních) motorů s vnitřním spalováním, protože spalovací komora je její součást.\n\nKompresor spalovací turbíny, většinou řešený jako lopatkový turbokompresor, nasává atmosferický vzduch, který stlačí na vyšší tlak, doprovázený vzestupem teploty. Stlačený vzduch se vede do spalovací komory, kam se průběžně vstřikuje palivo, které se v stlačeném vzduchu spaluje. Protože spalovací komora není uzavřená, ale vede spaliny na lopatky turbíny, dochází jen k mírnému nárůstu tlaku spalin. Energie získaná spálením paliva se přemění hlavně na tepelnou a kinetickou energii spalin. Na lopatkách turbíny se část energie spalin přemění na mechanickou tím, že roztáčí rotor turbíny. Část vytvořené mechanické energie se odvede hřídelí, část se použije na pohon turbokompresoru. Přebytečná část zůstává ve formě tepelné a kinetické energie spalin.\n\nProtože spalování probíhá při přibližně konstantním tlaku, tak se tato turbína nazývá i \"izobarická\" nebo \"rovnotlaká\". Její zjednodušený teoretický model popisuje Erikson-Braytonův cyklus nebo Joule-Braytonův cyklus při předpokladě izotermické komprese a expanze a úplné regenerace tepla.\n\nTermodynamická a celková účinnost rovnotlakých turbín je v popisovaném jednoduchém \"jednohřídelovém\" uspořádání nízká, pohybuje se na úrovni 30 až 50% účinnosti vznětových motorů. \n\nPro dosažení vhodných vlastností pro různé účely použití se turbíny konstruují v \"dvouhřídelovém\", případně \"vícehřídelovém\" uspořádání. Jednotlivé hřídele spojují turbínu s kompresorem nebo odvádějí efektivní výkon z turbíny ven. Takovéto řešení obsahují více kompresorů a více turbín, které jsou pneumaticky zapojeny do série. To znamená, že vzduch nebo spaliny procházejí postupně dvěma a více oběžnými koly a v každém se zvětšuje komprese nebo expanze. Pro další zlepšení účinnosti může být do cesty zařazen i výměník tepla, ve kterém odcházející spaliny ohřívají přicházející vzduch.\n\nV porovnání s pístovými spalovacími motory mají turbíny své výhody i nevýhody.\n\n\n\nSpalovací turbíny našly uplatnění pro pohon:\n"}
{"id": "148938", "url": "https://cs.wikipedia.org/wiki?curid=148938", "title": "Pístový stroj", "text": "Pístový stroj\n\nPístový stroj je stroj, vybavený písty. Může to být\n\n\n"}
{"id": "148939", "url": "https://cs.wikipedia.org/wiki?curid=148939", "title": "Starport: Galactic Empires", "text": "Starport: Galactic Empires\n\nStarport: Galactic Empires je MMORPG hra, v níž hráč jako kapitán kosmické lodi soupeří s dalšími hráči, vytváří aliance, zakládá korporace, objevuje a kolonizuje nebo dobývá planety, opevňuje je, obchoduje se surovinami a plní různé mise. Dle činů dostává kapitán hodnocení buď kladné, nebo záporné, což předurčuje jeho kariéru představitele spravedlnosti nebo piráta. Na serverech jsou hry v délce trvání od 4 hodin do několika let. Hra je dostupná zdarma.\n\nVe hře si hráč nejprve vytvoří nový účet a nového hrdinu, se kterým se přihlásí na nějaký server. Zde začínáte se základním typem vesmírné lodi a 10 000 $. Další peníze můžete vydělávat například nakupováním a prodáváním surovin, nebo taxikařením. Pohybujete se po galaxii a získáváte zkušenosti a reputaci. Když nabudete určitého jmění, můžete pomýšlet na kolonizování neosídlených planet, tyto kolonie opevnit laserovými kanóny a nechat je vydělávat.\n\n"}
{"id": "148940", "url": "https://cs.wikipedia.org/wiki?curid=148940", "title": "Šalírka", "text": "Šalírka\n\nŠiroké dláto, nebo též Šalírka je jeden z kamenických nástrojů. Jedná se o ploché dláto s šířkou 6 - 10 cm. \nŠalírka se používá v kamenictví na finální srovnání plochy měkčího kamene tak, aby byla vroubkovaná, a to výhradně s dřevěnou paličkou.\n"}
{"id": "148941", "url": "https://cs.wikipedia.org/wiki?curid=148941", "title": "Joel Lehtonen", "text": "Joel Lehtonen\n\nJoel Lehtonen (11. listopadu 1881 – 20. listopadu 1934) byl finský spisovatel, překladatel, kritik a novinář. Narodil se v Sääminki poblíž Savonlinny. V listopadu roku 1934 spáchal sebevraždu. Lehtonen vyrůstal bez otce a v chudobě, jeho matka byla duševně labilní. Jeho pěstounka mu umožnila studium, několik let strávil na University of Helsinki, avšak studium opustil ještě před získáním diplomu.\n\nJeho počáteční tvorba byla napsána v duchu neoromantismu, v období po finské občanské válce jeho díla vynikala pesimismem a skepticismem.\n"}
{"id": "148945", "url": "https://cs.wikipedia.org/wiki?curid=148945", "title": "Juraj Ambrozi", "text": "Juraj Ambrozi\n\nJuraj Ambrozi (též Ambrosius, Ambrož, Ambrosi; 18. dubna 1694, Dolný Kubín – 5. července 1746, Štítnik) byl slovenský spisovatel, evangelický kněz a církevní hodnostář.\n\nNarodil se v rodině oravského zemana Mateje Ambroziho a jeho manželky Zuzany, rozené Kubačkové. Vzdělání získával v Dolním Kubíně, Leštinách, Kežmarku, Debrecínu, Rožňavě – Brzotíně, v letech 1716 – 1718 v Prešově a v letech 1718 – 1721 na univerzitě ve Wittenbergu.\n\n"}
{"id": "148947", "url": "https://cs.wikipedia.org/wiki?curid=148947", "title": "Zdymadlo Lysá nad Labem", "text": "Zdymadlo Lysá nad Labem\n\nZdymadlo Lysá nad Labem je vodní dopravní stavbou na Labi, které je ve správě státního podniku Povodí Labe. Přestože je pojmenováno po městu Lysá nad Labem, nalézá se celé na území obce Přerov nad Labem. Jmenovitá poloha plavební komory je na říčním kilometru 875,05 (podle původní kilometráže od Mělníka řkm 40,663). V roce 2006 prošla tato plavební komora rekonstrukcí, která byla financována ze zdrojů Evropské unie.\n\nZdymadlo bylo postaveno v rámci regulace říčního toku Labe v letech 1931–1935. V roce 1939 byly zahájeny práce na doplnění zdymadla o malou vodní elektrárnu, kvůli druhé světové válce však došlo k přerušení prací a stavba byla dokončena až o 9 let později v červenci 1948.\n\nJez sestává ze tří polí se světlostí 23 m, celková hrazená výška je 4,6 m. Jezová pole jsou oddělena pilíři o šířce 3,6 m a délce 20 m. \n\nRybí přechod má šířku 1,2 m a nachází se v levém jezovém pilíři a v pravé zdi plavební komory.\n\nMalá vodní elektrárna je situována u pravého břehu. Je osazena Kaplanovou turbínou s vertikální osou o výkonu 1,2 MW při hltnosti 53 m³/s a spádu 2,84 m.\n\nPlavební komora je jednolodní a má rozměry 85x12 m. Je situována u levého říčního břehu. Ovládání vrat a vertikálních stavidel je hydraulické.\n\nTéměř osmdesát let po regulaci Labe ve 30. letech 20. století nedošlo k úpravě hranic obce Přerov nad Labem a města Lysá nad Labem. Až do roku 2015 bylo možno z katastrální mapy zjistit tvar toku neregulované řeky. Po divoké řece zbyla v krajině řada pozůstatků - viz např. Hrbáčkovy tůně, Babinecká tůň nebo Budečská hráz. Od směny pozemků obou obcí je celá komora i s jezem na území Přerova nad Labem.\n\n"}
{"id": "148953", "url": "https://cs.wikipedia.org/wiki?curid=148953", "title": "Vodní mor", "text": "Vodní mor\n\nVodní mor (\"Elodea\") je rod jednoděložných rostlin z čeledi voďankovité (\"Hydrocharitaceae\"). Jsou to vytrvalé sladkovodní byliny s jednoduchými vstřícnými nebo přeslenitými listy a trojčetnými květy otevírajícími se nad hladinou. Rod zahrnuje 5 druhů pocházejících z Ameriky. Některé druhy zdomácněly i v jiných oblastech světa, v České republice vodní mor kanadský.\n\nVodní mory jsou vytrvalé sladkovodní byliny, kořenící ve dně, výběžky i oddenky chybí. Listy jsou jen ponořené, jsou jednoduché, přisedlé, v přeslenech nebo vstřícné. Čepele jsou celistvé, čárkovité až kopinaté. Jedná se většinou o dvoudomé rostliny s jednopohlavnými květy, jen vzácně jednodomé s oboupohlavnými květy. Květy jsou jednotlivé, v paždí listu, podepřené toulcovitým listenem, květy se rozvíjejí nad hladinou. Okvětí je rozlišeno na kalich a korunu. Kališní lístky jsou 3 v jednom přeslenu, korunní jsou také 3 v 1 přeslenu, většinou bílé. Tyčinek je nejčastěji 9, na bázi jsou nitkami někdy srostlé (hlavně vnitřní 3), někdy jsou přítomny patyčinky. Gyneceum je synkarpní, složené z 3 plodolistů. Semeník je spodní. Plodem je tobolka. Často převažuje vegetativní rozmnožování nad pohlavním.\n\nJe známo asi 5 druhů, nejvíce v Severní Americe, Střední Americe a Jižní Americe, adventivně i jinde, např. v Evropě.\n\nV ČR není původní žádný druh z rodu vodní mor (\"Elodea\"). Zcela však v ČR zdomácněl druh vodní mor kanadský (\"Elodea canadensis\"), který pochází ze Severní Ameriky. Dnes je to hojná vodní rostlina a patří mezi invazní druhy. Jen výjimečně byl v ČR nalezen také vodní mor americký (\"Elodea nuttallii\"), původem taktéž v Severní Americe.\n\nDalší uváděné druhy dle jiných pojetí taxonomie:\n\n\n\n \n"}
{"id": "148960", "url": "https://cs.wikipedia.org/wiki?curid=148960", "title": "Adam Brzezina", "text": "Adam Brzezina\n\nAdam Brzezina (* 30. října 1978 v Třinci) je bývalý český fotbalový útočník. Odchovanec třineckého fotbalu se ve 14 letech dostal do Olomouce, kde zůstal do svých 20 let. Následujících šest let hrál v Hranicích, Třinci a Neratovicích. V roce 2002 se dostal do kádru Pardubic. Po roce přestoupil do Mostu, se kterým se probojoval do 1. české ligy. Momentálně pracuje ve své vlastní truhlářské firmě.\n\n"}
{"id": "148962", "url": "https://cs.wikipedia.org/wiki?curid=148962", "title": "Martin Suchý", "text": "Martin Suchý\n\nMartin Suchý (* 2. prosince 1982, Bratislava, Československo) je slovenský fotbalový obránce, který momentálně působí v klubu MFK Dubnica.\n\nOdchovanec bratislavského fotbalu přišel ze Slovanu do tehdy prvoligového českého klubu FK SIAD Most v létě 2006, aby posílil obranu. Podzimní část sezóny 2007/08 strávil na hostování v Jihlavě.\nZ Mostu poté zamířil do nizozemského klubu AGOVV Apeldoorn, který hrál druhou holandskou ligu (Eerste Divisie). V září 2009 přestoupil do MFK Karviná.\n"}
{"id": "148964", "url": "https://cs.wikipedia.org/wiki?curid=148964", "title": "Alexandre Mendy", "text": "Alexandre Mendy\n\nAlexandre Noël Mendy (* 14. prosince 1983 Paříž, Francie) je francouzský fotbalový útočník, který působí v klubu FC Hansa Rostock.\n\nDo české ligy přišel v červenci 2003 z francouzského prvoligového klubu FC Les Lilas a odehrál dvě a půl sezony za Příbram. V létě 2005 sháněl angažmá v zahraničí, ale vrátil se zpět do Čech. V lednu 2006 měl nakročeno do Mladé Boleslavi, ale nakonec se rozhodl pro Most. V Mostě působí i jeho mladší bratr Vincent. Alexandre přišel do Mladé Boleslavi v létě 2007 na hostování, které se v létě 2008 změnilo v přestup.\n\n"}
{"id": "148965", "url": "https://cs.wikipedia.org/wiki?curid=148965", "title": "Benjamin Klička", "text": "Benjamin Klička\n\nBenjamin Klička, vlastním jménem Benjamin Fragner, (20. listopadu 1897, Praha – 26. prosince 1943, Praha) byl český lékař a spisovatel.\nPocházel ze staré pražské patricijské rodiny Fragnerů, jeho bratr Jaroslav Fragner byl architektem, bratr Jiří Fragner významných chemikem a farmaceutem. Působil jako praktický a pokladenský lékař na Smíchově. Psal beletrii.\n\nNapsal mnoho knih s různou tematikou, nejčastější tvorba byly románové novely pschologicky, sociálně a demokraticky zaměřené. Psal také dětské knížky a napsal jeden protifreudistický pamflet. Ve svých sociálních románech s přídomkem „čistá epika“ se nejčastěji rozepisoval o člověku jeho doby, a o střetu čestných lidí s komplikovanou dobou.\n\n\n"}
{"id": "148966", "url": "https://cs.wikipedia.org/wiki?curid=148966", "title": "Eliáš Ladiver", "text": "Eliáš Ladiver\n\nEliáš Ladiver (okolo roku 1633, Žilina – 2. duben 1686, Prešov) byl slovenský profesor Prešovské školy, filozof a dramatik.\n\nNarodil se v učitelské rodině, vzdělání získal v Levoči, Bratislavě a Sárospataku (Blatném Potoku, Maďarsko), kde se jeho učitelem stal Jan Amos Komenský, a na německých univerzitách ve Wittenbergu a Erfurtu. V roce 1655 se stal rektorem školy v Žilině, v roce 1661 přešel na bardějovské gymnázium. Krátce působil jako evangelický farář, později na evangelickém kolegiu v Prešově působil jako profesor logiky. Spolu se starými scholastickými metodami výuky uplatňoval i některé Komenského zásady.\n\nJako exulant žil v Toruni, Gdaňsku, Královci (území dnešního Ruska, Lešně (Polsko) a Jeně (Německo). V letech 1678 - 81 byl rektorem školy v Sedmihradsku. Poté se vrátil do Prešova na znovuzřízené kolegium.\n\nByl přívržencem aristotelské filozofie a protestantské scholastiky. Psal filozofické rozpravy a školní divadelní hry, které mají polemický charakter. Věnoval sa taktéž otázkám logiky, etiky, rétoriky a metafyziky.\n\n\n"}
{"id": "148967", "url": "https://cs.wikipedia.org/wiki?curid=148967", "title": "Vincent Mendy", "text": "Vincent Mendy\n\nVincent Mendy (22. ledna 1988 Paříž, Francie) je francouzský fotbalový záložník, který momentálně působí v klubu FK SIAD Most.\n\nDo Mostu přišel v srpnu 2006 z francouzského FC Versailles, podobně jako jeho starší bratr Alex, který v Mostě také působí.\n\n\nJeho starší bratr už v mostě nehraje, protože jeho hostování v Klubu FK Mladá Boleslav se změnilo v přestup.\n"}
{"id": "148974", "url": "https://cs.wikipedia.org/wiki?curid=148974", "title": "Ezequiel Horacio Rosendo", "text": "Ezequiel Horacio Rosendo\n\nEzequiel Horacio Rosendo (* 6. března 1985 Gerli, Buenos Aires, Argentina) je argentinský fotbalový záložník, který momentálně působí v českém klubu FK Baník Most.\n\nV Argentině začínal v týmu El Porvenir, odtud ho získal argentinský prvoligový klub Argentinos Juniors. V létě 2006 trénoval v Blšanech a v srpnu si ho z farmy vzal Most do ligového mužstva, ovšem na podzim hrál jen za divizní B-tým. V zimě byl uvolněn na půlroční hostování do druholigových Blšan, ze kterého se v létě 2007 vrátil.\n\n"}
{"id": "148976", "url": "https://cs.wikipedia.org/wiki?curid=148976", "title": "Libor Vykoupil", "text": "Libor Vykoupil\n\nLibor Vykoupil (* 6. srpna 1956 Brno) je český historik a vysokoškolský učitel.\nV letech 1975 až 1980 vystudoval historii a ruský jazyk na Filozofické fakultě Masarykovy univerzity (tehdy Univerzity Jana Evangelisty Purkyně) a od roku 1979 je zaměstnán na Historickém ústavu této fakulty.\n\nV roce 1982 získal titul PhDr. a v roce 1999 Ph.D. V minulosti byl členem Komise pro zkoumání událostí roku 1968. Spolupracuje též s Českým rozhlasem Brno, kde má svůj vlastní pořad Ecce homo, v němž uvádí výročí dne.\n\nVe svých dílech i ve své pedagogické činnosti se specializuje na moderní české dějiny, období první republiky a vzájemné vztahy Čechů a Němců. Vyučuje však i dějiny Nizozemí do 17. století a dějiny Spojených států amerických v 18. století.\n\n\n"}
{"id": "148977", "url": "https://cs.wikipedia.org/wiki?curid=148977", "title": "Akademičeskaja (stanice metra v Moskvě)", "text": "Akademičeskaja (stanice metra v Moskvě)\n\nAkademičeskaja () je stanice moskevského metra. Svůj název má podle nedaleké Akademie nauk. Veřejnosti slouží již od 13. října 1962.\n\nAkademičeskaja je podzemní, hloubená stanice s ostrovním nástupištěm. Založena je 8,5 m hluboko. Navržena a postavena byla podle jednotného projektu pro stanice tohoto typu. Výstupy má dva, vycházejí do vestibulů (po pevných schodištích, na jižním výstupu je umístěn jeden eskalátor), umístěných pod Ho Či Minovým náměstím a Profsojuzné třídě. Denně jimi projde 67 000 cestujících (2002), což řadí Akademičeskou mezi stanice středně vytížené.\n\nJejí nástupiště podpírají dvě řady sloupů, obkládaných mramorem, stěny za nástupištěm jsou obložené od roku 2003 hliníkovými panely v bílé a modré barvě (původně dlaždicemi ve stejných barvách).\n\n"}
{"id": "148978", "url": "https://cs.wikipedia.org/wiki?curid=148978", "title": "Akademičeskaja", "text": "Akademičeskaja\n\nAkademičeskaja je stanice metra, která se nachází ve více městech v Rusku:\n\n"}
{"id": "148982", "url": "https://cs.wikipedia.org/wiki?curid=148982", "title": "Levoča", "text": "Levoča\n\nLevoča (maďarsky \"Lőcse\"; německy \"Leutschau\"; polsky \"Lewocza\") je historické město na východním Slovensku. Leží v Prešovském kraji na hlavní silnici spojující Žilinu a Košice. Město je sídlem Levočského okresu. Žije zde necelých 15 tisíc obyvatel. 28. června 2009 bylo historické centrum zapsáno do Seznamu světového kulturního dědictví UNESCO.\n\n\nLevoča vznikla ze dvou původních slovanských osad, které pravděpodobně zpustošili Tataři v roce 1241. Nejstarším písemným dokladem, v němž se objevuje název Levoča (jako „Leucha“), je listina Bély IV. z roku 1249. V roce 1271 se Levoča stala hlavním městem Společenstva spišských Sasů. Již v roce 1317 je připomínána výslovně jako královské město.\n\nRozvoji města podstatně pomohla výsada práva skladu, udělená Levoči Karlem Robertem v roce 1321. Tato výsada nutila zahraniční kupce zůstat ve městě 15 dní a poskytnout své zboží k prodeji. Král Zikmund Lucemburský osvobodil roku 1402 levočské kupce od práva skladu v jiných městech a roku 1411 rozšířil levočské právo skladu i na domácí kupce. Roku 1419 byli Levočané osvobozeni od placení třicátků v celém Uhersku. Tím došlo k otevření neobyčejných možností svobodného obchodování.\n\nPříznivý vývoj města vyvrcholil na přelomu 15. a 16. století a umožnil vznik takových uměleckých skvostů, jakými je dílo mistra Pavla z Levoče v městském kostele svatého Jakuba. Slibný vývoj města přerušil v 16. století rozsáhlý požár a v 17. století protihabsburské povstání. Přesto Levoča v tomto období zůstala centrem Spiše a v 19. století se stala střediskem slovenského národního obrození.\n\nBylo zde založeno známé Levočské lyceum, na které přišli v roce 1844, po sesazení Ľudovíta Štúra z katedry, jeho žáci z Bratislavy v čele s Jankom Franciscim. Z významných slovenských básníků a národních buditelů, kteří v Levoči studovali a nebo působili je třeba připomenout Jána Botta, Janka Kráľe, Ľudovíta Kubániho, Pavla Dobšinského, dr. Vavra Šrobára, Alberta Škarvana a jiné.\n\nLevoča si svou urbanistikou a hradbami zachovala charakter středověkého města. Je městskou památkovou rezervací a díky množství památek a uměleckých skvostů patří mezi nejkrásnější historická města na Slovensku.\n\nNejvýznamnější a jedinečnou památkou je gotický Kostel svatého Jakuba, obsahující 11 gotických a renesančních křídlových oltářů, včetně nejvyššího dřevěného gotického oltáře na světě (18,6 m), jehož autorem je pozdněgotický řezbář Pavel, zvaný Mistr Pavel z Levoče. Město má největší obdélné středověké náměstí na světě o stranách v poměru 1:3, obklopené řadou cenných renesančních domů. Kromě městského kostela svatého Jakuba stojí v prostoru náměstí také známá renesanční radnice. Ve městě jsou i další dva vzácné kostely s barokními interiéry, klasicistní budovy župního domu a evangelického kostela. Historické centrum obklopuje mohutný hradební systém o délce 2,5 km.\n\n\n\n\n\n"}
{"id": "148984", "url": "https://cs.wikipedia.org/wiki?curid=148984", "title": "Devširme", "text": "Devširme\n\nDevširme (známé také jako Daň v krvi, srbsky Danak u krvi/Данак у крви) byla daň, kterou bylo povinno platit nemuslimské obyvatelstvo Balkánu Osmanským Turkům, kteří kraji vládli. \n\nSpočívalo v odvedení mladých chlapců od svých rodin do centrálních částí Říše. Tam byli odloučeni, nicméně naučeni novým poměrům a zvyklostem a dostali vzdělání a výcvik v duchu „Nové armády“ – yeni çeri (známí jako Janičáři). \n\nOdvedení mladíků probíhalo v určitých časových intervalech a vždy se setkávalo přirozeně s odporem místních rodin, které se mu pokoušely za každou cenu různými způsoby vyhnout. Mnohdy se ale odevzdání potomka stávalo spíše privilegiem, protože v této době plné nejistot mu takto bylo zajištěno slušné živobytí a možnost kariérního růstu v rámci osmanské armády. Takto vycvičení mládenci nebyli citově vázáni na místa, kde vojensky působili, a proto bylo zaručeno, že dokážou v případě rozkazu zakročit v plném rozsahu proti místnímu obyvatelstvu. .\n\nDevširme nebyl ojedinělý jev, jisté spojitosti s tímto stylem vytváření armády se dají nalézt v případě egyptských mamlúků a perských šahsevenů. \n\n"}
{"id": "148987", "url": "https://cs.wikipedia.org/wiki?curid=148987", "title": "Charisma", "text": "Charisma\n\nCharisma (řec. χάρισμα obdarování, projev přízně) je zvláštní dar nebo rys osobní přitažlivosti a kouzla. Původně náboženský pojem se používá i ve společenských vědách, v managementu a podobně.\n\nOdtud charismatický, opírající se o takové mimořádné schopnosti, vyzařující charisma.\n\nPojem charisma vznikl v židovsko-křesťanské tradici, vyskytuje se u Filóna Alexandrijského a pak zejména u svatého Pavla. Označuje nápadné a mimořádné schopnosti, které věřící dostávají od Boha ke prospěchu církevní obce, a to podle Ježíšova příslibu \"znamení\" (). Apoštol Pavel takové schopnosti oceňuje, zároveň ale varuje před jejich přeceněním: i mimořádné dary mají cenu, jen když prospívají ostatním ().\n\nOd poloviny 20. století se uvnitř křesťanských obcí a církví opět objevují skupiny „charismatiků“, věřících, kteří projevují zvláštní schopnosti (zejména tzv. glosolálie, mluvení jazyky). Od roku 1960 v protestantských církvích v USA a od roku 1967 i v římskokatolické církvi, zejména v Latinské Americe vznikají poměrně rozsáhlá hnutí charismatické obnovy. V současné době se počty věřících křesťanských charismatických skupin odhadují na stovky milionů.\n\nPojmu charisma odpovídají obdobné pojmy v jiných náboženských tradicích, například aura v řeckém pohanství, \"baraka\" v islámském súfismu, \"baruch\" v judaismu nebo \"daršan\" v hinduismu.\n\nV sociologii použil Max Weber označení „charismatické panství“ pro způsob vlády, založený zcela na mimořádných schopnostech vůdce a na jejich víceméně nadšeném uznání ostatními.\n\nPokud se charismatické panství osvědčí a udrží, dostaví se časem jisté zevšednění a z mimořádného „charismatického panství“ se vyvine panství tradiční nebo racionální. Vytvoří si pravidla a instituce, zejména způsob předávání vlády, v charismatickém panství velmi obtížný. Je velmi pravděpodobné, že něčím podobným kdysi začínaly dnešní státy a charismatické rysy měla řada revolucionářů. Podle německého sociologa D. Kaeslera lze tento Weberův model použít i pro výklad Hitlerova vzestupu k moci.\n\nTento pojem je jen velice obtížně definovatelný. S jistotou ale můžeme říci, že charisma je výjimečná vlastnost osobnosti člověka, který se vyznačuje osobním kouzlem a přitažlivostí. Takový člověk má vysoce vyvinuté komunikační a přesvědčovací schopnosti, kterými dokáže ovlivňovat ostatní lidi a budit jejich nadšení. Podle britského psychologa R. Wisemanna se charismatická osobnost vyznačuje velkou vnímavostí pro emoce druhých, mimořádnou schopností takové emoce vyvolávat a značnou odolností proti ovlivnění druhými.\n\nVýznam charismatu pro vedení a management zdůrazňují v poslední době různé školy. Podle školy \"Transformational leadership\" je tvoří „čtyři I“: Idealizovaný vliv, inspirační motivace, intelektuální stimulace a individuální pozornost k podřízeným.\n\n\n"}
{"id": "148989", "url": "https://cs.wikipedia.org/wiki?curid=148989", "title": "Síran železnatý", "text": "Síran železnatý\n\nSíran železnatý (FeSO) je anorganická sloučenina, železnatá sůl kyseliny sírové. Jeho heptahydrát FeSO·7HO je znám také pod triviálním názvem zelená skalice, dříve i jako zelený vitriol. Tvoří jemné světle zelené krystalky, které při delším skladování na vzduchu ztrácejí vodu (větrají), postupně tvrdnou a vlivem povrchové oxidace dvojmocného železa na trojmocné mění barvu do žlutého až hnědého odstínu. Roztoky této látky delším stáním taktéž hnědnou kvůli vznikající železité soli.\n\nVyrábí se rozpouštěním železných odpadů ve zředěné kyselině sírové, jak je vidět na této rovnici:\n\nDá se také získat z roztoku modré skalice pomocí železa, které z ní vytěsní měď :\n\nJe obtížným (a ekologicky nebezpečným) odpadem například při výrobě titanové běloby (TiO) z ilmenitu (FeTiO).\n\nV přírodě vzniká samovolně zvětráváním pyritu (FeS), kde se pak nachází v několika stupních hydratace.\n\n\nPoužívá se k úpravě pitných, povrchových a technologických vod (nejúčinněji v zásadité oblasti pH) a k čištění odpadních vod.\n\nLze použít i jako dezinfekci při onemocnění paznehtů dobytka\n\nZelená skalice se někdy podává při anémii z nedostatku železa, ale taková léčba má několik vedlejších příznaků, jako je nevolnost a zvracení\n\nTato látka poskytuje při reakcích barevné sloučeniny, čehož se využívá k barvení. Organokovová sloučenina s kyselinou gallovou se v minulosti používala jako inkoust.\n\nRozpustit, přecedit a aplikovat nejlépe postřikovačem na chemickou ochranu.\n\nZelená skalice je prokazatelně známá od prvního století našeho letopočtu, nejstarší rozdělení skalic ale pochází ze šestého století před naším letopočtem ze sumerského slovníku. (Sumerský jazyk byl v té době chrámovým jazykem.) Skalice se získávala především z dolů, kde se zvětráváním uvolňovala z hornin a vytvářela bílé povlaky. Síran železnatý se v přírodě vyskytuje i jako minerál melanterit.\n\n"}
{"id": "148993", "url": "https://cs.wikipedia.org/wiki?curid=148993", "title": "Erwin Geschonneck", "text": "Erwin Geschonneck\n\nErwin Geschonneck (27. prosince 1906, Bartenstein – 12. března 2008 v Berlíně) byl německý herec, který byl populární hlavně v dobách NDR.\n\n\n"}
{"id": "148995", "url": "https://cs.wikipedia.org/wiki?curid=148995", "title": "Morleyova věta o kategoričnosti", "text": "Morleyova věta o kategoričnosti\n\nMorleyova věta o kategoričnosti je jednou z nejdůležitějších vět teorie modelů. Dokázal ji roku 1962 americký matematik Michael Darwin Morley ve své disertační práci s názvem „Categoricity in Power“. Tuto větu později zobecnil Saharon Shelah.\n\nŘekneme, že teorie \"T\" je kategorická v kardinalitě formula_1 (formula_1-kategorická), jsou-li každé dva modely \"T\" mohutnosti formula_1 izomorfní.\n\nPůvodní znění Morleyovy věty z roku 1962 je následující:\n\n\"Nechť T je teorie v jazyce spočetné kardinality a nechť T je kategorická v nějaké nespočetné kardinalitě. Pak je T kategorická v každé nespočetné kardinalitě.\"\n\nSaharon Shelah zobecnil původní Morleyovu větu i na teorie s nespočetným jazykem:\n\n\"Nechť T je teorie v jazyce kardinality formula_4 a nechť T je kategorická v nějaké kardinalitě formula_5. Pak T je kategorická v každé kardinalitě formula_5.\"\n\n„existuje nekonečně mnoho \"x\" takových ,že \"E(x)\"“, „existuje nekonečně mnoho \"x\" takových, že formula_10“ je formula_8-kategorická, ale není kategorická v žádné nespočetné kardinalitě.\n\n\n"}
{"id": "148997", "url": "https://cs.wikipedia.org/wiki?curid=148997", "title": "Insolace", "text": "Insolace\n\nInsolace je tok sluneční energie na osvětlený povrch Země bez atmosféry. Závisí na výšce Slunce, maximální insolace je pro Slunce v zenitu. Výška slunce závisí na zeměpisné šířce, části dne a části roku. Její jednotka je W.m, značka je Is.\n\nDenní insolace závisí na úhlu dopadu slunečních paprsků a době expozice. Na rovníku existují dvě maxima, která jsou v době rovnodennosti. Od rovníku k obratníkům se postupně přibližují, až splynou v jednou maximum, které je v době letního slunovratu. Od polárního kruhu k pólům je minimum nulové, postupně se rozšiřující na půl roku.\n\nRoční insolace plynule klesá od rovníku k pólům. Na pólu je asi 40% insolace oproti rovníku. Vlivem sklonu zemské osy je insolace přerozdělena od rovníku k pólům tak, že se ve vyšších zeměpisných šířkách v důsledku pravidelných ročních odchylek v insolaci mohou střídat roční období.\n\n"}
{"id": "148998", "url": "https://cs.wikipedia.org/wiki?curid=148998", "title": "Měsíce Pluta", "text": "Měsíce Pluta\n\nKolem trpasličí planety Pluto obíhá podle současných (2013) znalostí pět měsíců. Největší z nich je Charon, za ním následují Nix a Hydra, Styx a Kerberos.\n\nKvůli velikosti Charonu se často pochybuje, zda je označení měsíc vůbec na místě, Charon má průměr větší než je polovina průměru Pluta a společné těžiště této soustavy se nachází mimo Pluto (na rozdíl např. od soustavy Země–Měsíc, jejíž společné těžiště je uvnitř Země). Proto se často mluví o dvojici Pluto–Charon jako o dvojplanetě.\n\nMěsíc Charon, největší z Plutonových měsíců, objevil 1978 americký astronom James Christy. Jeho průměr je 1 207 km. Byl pojmenován po převozníkovi Charónovi v Plutově říši mrtvých.\n\nV roce 2005 objevil Hubbleův vesmírný dalekohled dva drobné měsíčky Nix a Hydra. Jejich průměr je 30 km a 70 km. Jas je 5000krát slabší než Plutonův, což vysvětluje, proč zůstala jejich existence dlouho utajena.\n\nV roce 2011 byl opět pomocí Hubbleova dalekohledu pozorován další, v pořadí 4. měsíc. Stalo se tak 28. června 2011 a objev byl potvrzen dalším pozorováním 3. a 18. července 2011. Nově objevený satelit Pluta dostal předběžné označení S/2011 (134340) 1, nebo taky P4, v roce 2013 dostal jméno Kerberos. \n\nPrůměr Kerberose byl odhadnut na 13 až 34 km a doba oběhu stanovena na 32 dní.\n\nDne 11. července 2012 bylo oznámeno, že byl na snímcích z Hubbleova dalekohledu nalezen další měsíc Pluta, označený S/2012 (134340) 1 či P5, v roce 2013 obdržel jméno Styx.\n\nStyx má dle odhadů zakládajících se na znalosti zdánlivé velikosti a na předpokladu albeda v rozmezí od 0,35 do 0,4 průměr 10 až 25 kilometrů. Odhadovaná doba oběhu je 20,2 ± 0,1 dní, tedy 5,4 % od dráhové rezonance 1:3 s dobou odběhu Charona kolem Pluta.\n\n"}
{"id": "149008", "url": "https://cs.wikipedia.org/wiki?curid=149008", "title": "Hydra", "text": "Hydra\n\nHydra má více významů:\n\n"}
{"id": "149017", "url": "https://cs.wikipedia.org/wiki?curid=149017", "title": "Žalud", "text": "Žalud\n\nŽalud má více významů:\n\n\n"}
{"id": "149024", "url": "https://cs.wikipedia.org/wiki?curid=149024", "title": "Bambini di Praga", "text": "Bambini di Praga\n\nBambini di Praga byl český dětský pěvecký sbor, pod tímto názvem působící od roku 1973 do roku 2011. Kolektiv byl složen převážně z dívek, které byly vybírány ze \"Školy sborového zpěvu při Bambini di Praga\". Sídlo měl sbor v Praze 6, náměstí Svobody 2/930.\n\nV roce 1943 založil Bohumil Kulínský starší v Hrabůvce (součást Moravské Ostravy) dětský pěvecký sbor \"Hrabůvští zpěváčci\". Ten vyhrál roku 1945 pěveckou soutěž, která byla vyhlášena Školským rozhlasem protektorátu Čechy a Morava.\n\nDíky svému úspěchu se \"Hrabůvští zpěváčci\" stali až do roku 1973 \"Dětským pěveckým sborem Československého rozhlasu\", známým i pod jménem \"Kulínčata\". Během období v rozhlasu popularita sboru vzrůstala. Navštěvovalo jej mnoho později známých osobností, např. Zdena Salivarová-Škvorecká, Marta Vančurová, Jiří Korn, Jana Koubková, Věra Nováková, Zdeňka Lorencová, Petr Janda, Jaroslav Uhlíř i bývalý prezident Václav Klaus.\n\nRoku 1973 byla spolupráce s Československým rozhlasem přerušena. Proto sbor pod vedením sbormistrů Blanky a Bohumila Kulínských začal zkoušet v základní škole v Praze-Karlíně na Lyčkově náměstí. Zde bylo jejich sídlo až do záplav roku 2002. Dne 1. května 1973 se sbor přejmenoval na \"Bambini di Praga\".\n\nKolem roku 1975, ve svých 16 nebo 17 letech, vytvořil Bohumil Kulínský mladší druhý sbor, \"Bimbi di Praga\", do nějž patřili ti nejmenší a nejtalentovanější zpěváci. Mezi ně se řadili např. Lenka Dusilová, Martina Čechová a Jana Boušková. Roku 1977 se Bohumil Kulínský mladší stal také sbormistrem velikého souboru \"Bambini di Praga\". Bohumil Kulínský starší v roce 1988 zemřel.\n\nV tomto období vedla Blanka Kulínská \"Chlapecký sbor Pražského mužského sboru FOK\". Do tohoto chlapeckého kolektivu chodil: David Koller, Petr Malásek, Jan Čenský, Tomáš Trapl, Martin Kumžák a Radek Krejčí.\n\nV současné době patří sbor \"Bambini di Praga\" ke špičkovým tělesům sborového umění. Do sboru jsou vybíráni ti nejlepší absolventi \"Školy sborového zpěvu při Bambini di Praga\". Kolektiv spolupracuje s předními českými orchestry, např. Pražskými symfoniky, Pražskou komorní filharmonií, Českou filharmonií. Členové sboru \"Bambini di Praga\" se nesmějí v zájmu jednotné hlasové techniky školit u jiných hlasových pedagogů.\n\nSbor je zván do mnoha zemí světa na turné. Celkem dosud navštívil 22 zemí. V posledních letech je cílem jeho cest hlavně Polsko, Německo, USA, Jižní Korea, Taiwan, Hongkong a Japonsko.\n\n28. června 2011, nedlouho po podmínečném propuštění Bohumila Kulínského z výkonu trestu, sbor oznámil, že závěrečným koncertem v Městské knihovně v Praze v úterý 28. června v 18 hodin sbor ukončil svou činnost. Důvody ukončení činnosti nebyly na webu zveřejněny, podle televizních zpráv z téhož dne je důvodem neúspěch náboru nových členů po aféře sbormistra.\n\n\"Škola sborového zpěvu při Bambini di Praga\" je soukromá škola, která vznikla šest měsíců po sametové revoluci v Československu. Zakladateli ŠSZ jsou sbormistři Blanka Kulínská a její syn Bohumil Kulínský mladší. Děti jsou zde vzdělávány v předmětech sborový zpěv, hudební nauka, zobcová flétna, angličtina a pohybová výchova.\n\nDěti jsou přijímány vždy jednou ročně ve vypsaném termínu pro zkoušky, při nichž zazpívají jednu předem připravenou píseň. Přijímají se zpěváčci od 4 do 10 let; přijetí staršího dítěte je obtížnější a takový zpěvák by musel disponovat výjimečným talentem.\n\nPřijatí žáci jsou rozřazeni do tříd. Takzvané P-sbory jsou přípravkou pro předškolní děti. Dále následuje 1. až 6. ročník. Každý ročník má v průměru 4 až 6 tříd, značených písmeny A až F. Žáci školy, kteří chtějí zpívat dále, i když již vychodili všech 6 tříd, pokračují do B-sborů. Ty jsou rovněž rozčleněny do rozličných skupin. Z B sboru se pokračuje do A sboru. A2 je Sbor Českého rozhlasu. V něm je zhruba 40 členů. Mají svůj stejnokroj a účastní se nahrávání a figurují jako doplněk hlavního sboru. A1 je hlavní sbor \"Bambini di Praga\", koncertní oddělení. Jeho členové mají rovněž svůj stejnokroj, účastní se turné po světě, nahrávají CD, účinkují na koncertech.\nCílem členů \"Školy sborového zpěvu při Bambini do Praga\" je dostat se do koncertního oddělení A1. Za tímto účelem se snaží být ve všech předmětech školy nejlepší, snaží se zviditelnit. Jejich snaha je hodnocena písemnou formou, toto hodnocení odpovídá vysvědčení. Dvakrát ročně se koná koncert školy i hlavního sboru pro rodiče, většinou v Obecním domě ve Smetanově síni.\n\nMezi nejznámější tvorbu \"Bambini di Praga\" patří soubor písní s názvem \"Letem světem s Bambini di Praga\". Tento repertoár je takzvaným tajemstvím sboru a skládá se z lidových písní celého světa. Dále, díky spolupráci s Hradišťanem, vznikla CD \"Zpívání o lásce\" a \"Moravské koledy\". V letech 1994–1999 vznikala tzv. pentalogie s názvem \"Já písnička I–V\". Následuje nespočetné množství CD s vánočními koledami a vážná tvorba, například Mozartova \"Ukolébavka\", Gabriela Beňačková a \"Carolling\", \"Ave Maria\" a \"Moravské dvojzpěvy\" od Antonína Dvořáka.\n\nBohumil Kulínský mladší byl v roce 2004 a následujících postupně obviněn z pohlavního zneužívání, ohrožování výchovy mládeže a trestného činu útisku, jejichž oběťmi mělo být 49 sboristek v letech 1984–2004. Od té doby nepůsobil jako aktivní sbormistr Bambini di Praga.\n\n\n"}
{"id": "149026", "url": "https://cs.wikipedia.org/wiki?curid=149026", "title": "Hydra (měsíc)", "text": "Hydra (měsíc)\n\nHydra je nejvzdálenější měsíc trpasličí planety Pluta. Byl objeven spolu s dalším měsícem Pluta Nix v červnu 2005 pomocí Hubbleova teleskopu. Má orientační nepravidelné rozměry 43 X 33 km a obíhá kolem Pluta ve vzdálenosti asi 64 738 +/- 3 km po téměř kruhové dráze.\n\nJméno Hydra dostal měsíc až 21. června 2006. Byl pojmenován po příšeře Hydra z řecké mytologie, která hlídala Hádovo království smrti.\n\nOkolo Pluta a jeho měsíců proletěla v polovině července 2015 sonda New Horizons. Ta pořídila množství vědeckých dat a fotografií, které jsou v současné době stále zpracovávány.\n"}
{"id": "149027", "url": "https://cs.wikipedia.org/wiki?curid=149027", "title": "Scarlett Johanssonová", "text": "Scarlett Johanssonová\n\nScarlett Johanssonová, rodným jménem Scarlett Ingrid Johansson (* 22. listopadu 1984 New York) je americká herečka a zpěvačka. Debutovala ve filmu \"Všude dobře, doma nejlíp\" (1994). O dva roky později byla nominována na Independent Spirit Award v kategorii Nejlepší herečky v hlavní roli za svůj výkon ve snímku \"Manny & Lo\". Kladný ohlas kritiky získala také za snímky \"Zaříkávač koní\" (1998), \"Přízračný svět\" (2001), \"Dívka s perlou\" (2003) a \"Ztraceno v překladu\" (2003). Za oba poslední byla nominována na Zlatý glóbus, za \"Ztraceno v překladu\" získala cenu BAFTA.\n\nRole ve snímcích \"Píseň lásky samotářky\" (2004) a \"Match Point – Hra osudu\" (2005) jí vynesly nominace na další dva Zlaté glóby. V následujících letech se představila například ve filmech \"Ostrov\" (2005), \"Černá Dahlia\" (2006), \"Dokonalý trik\" (2006), \"Králova přízeň\" (2008), \"Vicky Cristina Barcelona\" (2008) a \"Až tak moc tě nežere\" (2009). Za výkon v broadwayské inscenaci \"Pohled z mostu\" získala v roce 2010 cenu Tony. Roku 2014 obdržela čestného Césara.\n\nV superhrdinských filmech série Marvel Cinematic Universe ztvárňuje od roku 2010 postavu Black Widow / Nataši Romanovové – \"Iron Man 2\" (2010), \"Avengers\" (2012), \"\" (2014), \"\" (2015), \"\" (2016), \"\" (2017), \"\" (2018), \"Captain Marvel\" (2019) a \"\" (2019).\n\nVydala také dvě hudební alba: \"Anywhere I Lay My Head\" (2008) a \"Break Up\" (2009).\n\nNarodila se New Yorku do rodiny Karstena Johanssona a Melanie Sloan. Má starší sestru Vanessu, která se také věnuje herectví, staršího bratra Adriana, dvojče Huntera a staršího nevlastního bratra Christiana z otcova prvního manželství. Má dánské, židovské, polské a ruské předky.\n\nV roce 2002 odmaturovala na Professional Children's School na Manhattanu.\n\nS herectvím začala v průběhu svého dětství, když ji její matka, producentka, začala brát na konkurzy. V devíti letech debutovala ve filmu \"Všude dobře, doma nejlíp\". Následovaly role ve snímcích \"Vražedné alibi\" (1995), \"Ztraceni na Manhattanu\" (1996) a \"Manny & Lo\" (1996). Za roli Amandy ve filmu \"Manny & Lo\" byla nominována na Independent Spirit Award v kategorii Nejlepší herečka v hlavní roli. V roce 1997 si zahrála ve filmech \"Milostné vzplanutí\" a \"Sám doma 3\". Průlom v její kariéře nastal v roce 1998 účinkováním ve snímku \"Zaříkávač koní\" režiséra Roberta Redforda. V roce 1999 se objevila ve filmu \"Můj brácha čuník\" a o tři roky později ve snímku \"Muž, který nebyl\".\n\nV roce 2003 přestala hrát teenagerovské role a objevila se po boku Billa Murraho ve filmu \"Ztraceno v překladu\". Za svůj výkon získala cenu BAFTA a nominaci na Zlatý glóbus. V 18 letech si zahrála Griet ve filmu \"Dívka s perlou\", za což byla nominována na Zlatý glóbus v kategorii Nejlepší herečka v dramatickém filmu a na cenu BAFTA v kategorii Nejlepší herečka v hlavní roli. V roce 2004 propůjčila svůj hlas postavě v animovaném snímku \"\" a za výkon v roli ve filmu \"Píseň lásky samotářky\" získala svoji třetí nominaci na Zlatý glóbus.\n\nV červenci 2005 si zahrála po boku Ewana McGregora ve sci-fi filmu \"Ostrov\" a po boku Jonathana Rhys Meyerse ve filmu \"Match Point – Hra osudu\". Za roli ve \"Hře osudu\" získala další nominaci na Zlatý glóbus. V roce 2007 se představila s Laurou Linney ve filmu \"Holka na hlídání\".\n\nV roce 2008 se objevila ve snímku \"Králova přízeň\", který získal smíšené reakce kritiky, a také ve filmu \"Vicky Cristina Barcelona\", který byl natočen ve Španělsku a kde hráli i Javier Bardem a Penélope Cruz. V roli Anny se následujícího roku objevila ve hvězdně obsazeném filmu \"Až tak moc tě nežere\", postavu Kelly si další rok zahrála v úspěšném snímku \"Koupili jsme ZOO\". V roce 2010 se filmu \"Iron Man 2\" poprvé představila v roli Nataši Romanovové, kterou si zopakovala roku 2012 ve snímku \"Avengers\". Na začátku roku 2012 byla obsazena do životopisného filmu \"Hitchcock\".\n\nDne 2. května 2012 získala hvězdu na Hollywoodském chodníku slávy. V roce 2012 si také zahrála v režisérském debutu Josepha Gordon-Levitta \"Don Jon\", který měl premiéru na filmovém festivalu Sundance. V dalších letech se znovu představila jako Nataša Romanovová, tentokrát ve snímcích \"\" (2014), \"\" (2015), \"\" (2016), \"\" (2017), \"\" (2018), \"Captain Marvel\" (2019) a \"\" (2019). V květnu 2019 začalo natáčení filmu \"Black Widow\".\n\nV roce 2014 byla oceněna čestným Césarem.\n\nV divadle si poprvé zahrála ve věku osmi let ve hře \"Sophistry\" po boku Ethana Hawkea. Svůj broadwayský debut zažila v roli Catherine Carbone v dramatu \"Pohled z mostu\" od Arthura Millera, přičemž za tuto roli získala cenu Tony. Na začátku roku 2013 se objevila v broadwayské inscenaci \"Kočka na rozpálené plechové střeše\".\n\nV roce 2006 měla hrát Marii v londýnské inscenaci muzikálu \"The Sound of Music\", roli nakonec získala Connie Fisher.\n\nV květnu 2006 vydala svůj první singl „Summertime“. Ten byl v květnu 2008 následován debutovým albem \"Anywhere I Lay My Head\", které bylo časopisem \"NME\" označeno jako 23. nejlepší album roku 2008. O rok později vydala album \"Break Up\", na kterém spolupracovala s Petem Yornem.\n\nV únoru 2015 vytvořila dívčí skupinu \"The Singles\", jejíž první vydaný singl byl pojmenován „Candy“.\n\nV roce 2007 se sblížila s hercem Ryanem Reynoldsem, kterého si v září 2008 vzala. V prosinci 2010 se však pár rozešel a v červenci 2011 rozvedl. Po rozchodu měla Johanssonová krátký vztah s hercem Seanem Pennem.\n\nV listopadu 2012 začala chodit s vlastníkem reklamní agentury Romaniem Dauriacem. V září 2014 se jim narodila dcera Rose Dorothy a v říjnu téhož roku měl pár ve Philipsburgu v Montaně svatbu. V roce 2016 se ale jako pár odloučili a v září 2017 se rozvedli.\n\nV prosinci 2017 bylo oznámeno, že začala chodit s Colinem Jostem, tvůrcem pořadu \"Saturday Night Live\". V květnu 2019 se pár zasnoubil.\n\n"}
{"id": "149030", "url": "https://cs.wikipedia.org/wiki?curid=149030", "title": "Síran zinečnatý", "text": "Síran zinečnatý\n\nSíran zinečnatý ZnSO je chemická sloučenina, která krystaluje ze svých roztoků nejčastěji jako heptahydrát (ZnSO·7 HO), který je znám také pod triviálním názvem bílá skalice, dříve i jako bílý vitriol. Je to bezbarvá krystalická látka, která na vzduchu zvětrává – ztrácí vodu. V přírodě se nachází v podobě anhydridu jako minerál zinkosit a heptahydrátu jako minerál goslarit.\n\nSíran zinečnatý se připravuje rozpouštěním zinku Zn, oxidu zinečnatého ZnO nebo hydroxidu zinečnatého Zn(OH) ve zředěné kyselině sírové (viz rovnice níže). Z roztoku ZnSO poté krystalizuje jako heptahydrát.\n\nTato látka je technicky nejdůležitější vyráběná zinečnatá sůl.\n\nSlouží jako:\nVelmi zředěného vodného roztoku této soli se využívá jako emetika, adstringentního (stahující) a dezinfekčního prostředku (např. v očním lékařství).\n\n"}
{"id": "149031", "url": "https://cs.wikipedia.org/wiki?curid=149031", "title": "Nix", "text": "Nix\n\nPojem Nix má několik významů, mimo jiné:\n\n\n"}
{"id": "149036", "url": "https://cs.wikipedia.org/wiki?curid=149036", "title": "Nix (měsíc)", "text": "Nix (měsíc)\n\nNix je měsíc trpasličí planety Pluto. Nejdetailnější snímky měsíce pořídila sonda New Horizons, která proletěla kolem systému Pluta v červenci 2015.\n\nNix byl objeven spolu s dalším měsícem Pluta Hydrou v červnu 2005 pomocí Hubbleova vesmírného teleskopu, a to jako druhý z pěti dosud známých měsíců Pluta.\nPojmenován byl 21. června 2006 podle řecké bohyně tmy a noci Nyx, která je matkou Charóna. Aby nedošlo k záměně jmen s asteroidem 3908 Nyx, byl vybrán egyptský přepis jejího jména.\n\nSnímky ze sondy New Horizons ukázaly na nepravidelné rozměry měsíce (ca 50 km × 35 km × 33 km), přičemž kolem Pluta obíhá ve vzdálenosti 48694 km po kruhové dráze podobné hlavnímu měsíci Charonu. Detailní snímek měsíce také ukazuje na nejméně 6 impaktních kráterů na jeho povrchu, z nichž největší má průměr ca 15 km. Samotný povrch Nixu je pak převážně ledový regolit, s tím, že zrna vodního ledu jsou pravděpodobně velmi čistá.\n\nPodobně jako měsíc Hydra rotuje kolem Pluta chaoticky, přičemž bylo zjištěno, že perioda rotace vzrostla o 10% od doby objevu měsíce po dobu pozorování sondou New Horizons.\n\n\n"}
{"id": "149042", "url": "https://cs.wikipedia.org/wiki?curid=149042", "title": "Vědec", "text": "Vědec\n\nVědec je jedinec systematicky usilující o poznání skutečnosti. Podle jiných definic je vědec profesionální badatel, osoba, která studuje nebo má odborné znalosti o jedné nebo více přírodních nebo fyzikálních vědách či která má výjimečné kompetence v jedné nebo více vědeckých disciplínách.\n\nPředpokladem vědecké práce je užívání vědecké metody.\n\n\n\n"}
{"id": "149047", "url": "https://cs.wikipedia.org/wiki?curid=149047", "title": "Rhino (javascriptový engine)", "text": "Rhino (javascriptový engine)\n\nRhino je javascriptový engine napsaný v programovacím jazyce Java. Projekt začal Netscape v roce 1997 a v roce 1998 jej převedl na Mozilla.org. Poté byl engine uvolněn jako open-source. V současné době jej spravuje Mozilla Foundation.\n\nMírně upravená verze Rhino 1.6r2 byla obsažena v Java SE 6, která byla vydána v prosinci 2006. To usnadňuje integraci JavaScriptu jako součást programů v jazyce Java. Jiné implementace Java 6 se mohou lišit. Od Java SE 8 byl nahrazen javascriptovým enginem od Oraclu jménem Nashorn.\n\nUkázka kódu v Javě spouštějící příkaz codice_1.\n\n\n"}
{"id": "149050", "url": "https://cs.wikipedia.org/wiki?curid=149050", "title": "XPInstall", "text": "XPInstall\n\nXPInstall je technologie používána Mozilla Firefoxem, Mozilla Thunderbirdem a dalšími aplikacemi Mozilla pro instalaci doplňků do aplikací, které jim přidávají novou funkčnost (rozšíření) či mění jejich vzhled (motivy vzhledu). Z hlediska uživatele je tato technologie vnímána jako XPI soubor, který si nainstaluje z Internetu či lokálního disku, potvrdí dialog a po restartu aplikace má k dispozici funkcionalitu, které daný balíček přidává.\n\n"}
{"id": "149052", "url": "https://cs.wikipedia.org/wiki?curid=149052", "title": "Audioslave (album)", "text": "Audioslave (album)\n\nAudioslave je první album stejnojmenné americké rockové kapely Audioslave z roku 2002.\n\n"}
{"id": "149055", "url": "https://cs.wikipedia.org/wiki?curid=149055", "title": "Sféra", "text": "Sféra\n\nSlovo sféra není jednoznačné a vymezuje více různých entit:\n\n\n\n\n\n"}
{"id": "149093", "url": "https://cs.wikipedia.org/wiki?curid=149093", "title": "Interference", "text": "Interference\n\nInterference (interferenční jev) znamená vzájemné ovlivňování, prolínání nebo střetávání jevů či hmoty. Nejčastěji se jedná o charakteristickou vlastnost vln. Při jejich pohybu a prolínání se v určitém bodě vzájemně zesilují, zatímco v jiných bodech vzájemně ruší. Tyto jevy se zobrazují pomocí interferenčního obrazu (interferenčního obrazce), kde je vidět střídající se projevy zesilování a zeslabování.\n\nJestliže se nějakým prostředím šíří současně více vlnění z různých zdrojů, šíří se každé z vlnění tak, jako by v daném prostředí jiná vlnění neexistovala. Tato charakteristická vlastnost vlnění se nazývá \"principem nezávislosti šíření vlnění\".\n\nVzhledem k principu nezávislosti šíření vlnění dochází v dané oblasti, kde se různá vlnění setkávají, k jejich skládání. Principy skládání vln jsou obdobné jako při skládání kmitů. Výsledkem skládání vln je složené vlnění. Jevy, které jsou spojeny se skládáním vlnění se označují jako interferenční jevy. Hovoří se pak o interferenci vlnění.\n\nVýsledný kmitavý pohyb v daném místě je dán principem superpozice kmitání jednotlivých vlnění. V důsledku interference vlnění tedy dochází v některých místech ke zvýšení (zesílení) amplitudy a v některých místech k jejímu snížení (zeslabení).\n\nUrčení výsledného vlnění je v obecném případě značně složitý proces, neboť skládaná vlnění se mohou odlišovat amplitudou, frekvencí, fází nebo směrem šíření. O vlastnostech interference však můžeme získat určitou představu prostřednictvím jednoduchého případu skládání dvou vlnění se stejnou frekvencí a fází nebo se stálým fázovým rozdílem. Takové vlnění se nazývá \"koherentní\".\n\nUvažujme dvě koherentní vlnění s fázovým rozdílem formula_1, které se od zdrojů vlnění šíří se stejnou fázovou rychlostí formula_2 ve směru osy formula_3. Vlnová délka obou vlnění je stejná, formula_4. Vzdálenost zdrojů vlnění označme formula_5. Zdroje vlnění nechť vykonávají harmonické kmity, které lze zapsat vztahy\nZ těchto vztahů je vidět, že v čase formula_8 procházejí body, které kmitají ve zdrojích svými rovnovážnými polohami, tzn. formula_9 a formula_10.\n\nZvolme nyní nějaký bod ležící mimo zdroje záření, např. ve vzdálenosti formula_11 od prvního zdroje a formula_12 od druhého zdroje, a předpokládejme, že sledovaný bod neleží mezi zdroji vlnění. V takovém případě bude platit formula_13. Proveďme pro zjednodušení volbu bodu tak, aby platilo formula_14.\n\nKmity v daném bodě formula_3 vyvolané zvlášť každým vlněním lze popsat vztahy\nVýsledné vlnění lze získat superpozicí těchto vln, tzn.\nOznačíme-li vzdálenost zvoleného bodu od středu spojnice mezi zdroji jako formula_19 a použijeme-li vzdálenost mezi zdroji formula_5, pak lze předchozí vztah psát jako\nkde bylo pro zjednodušení zavedeno\n\nAmplituda formula_23 nezávisí na čase ani na poloze zvoleného bodu, takže je konstantou. Tato amplituda je však závislá na vzájemné vzdálenosti formula_5 zdrojů vlnění. Mezní hodnoty amplitudy formula_23 dostaneme, pokud položíme formula_26 rovno nule nebo jedné. V závislosti na vzdálenosti zdrojů a vlnové délce může tedy amplituda A dosahovat hodnot od formula_27 (tzn. vlnění nevzniká), kdy mezi vzdáleností formula_5 a vlnovou délkou vlnění formula_29 platí vztah formula_30 pro formula_31, až po formula_32, kdy mezi vzdáleností zdrojů vlnění a vlnovou délkou platí formula_33 pro formula_31.\n\nUvedený vztah říká, že zvolený bod koná kmity se stejnou periodou formula_35 jako je perioda zdrojů a s fázovým posunem formula_36, který závisí na poloze sledovaného bodu.\n\nPokud sledovaný bod leží mezi zdroji, přicházejí k němu jednotlivá vlnění z opačných směrů. Výsledné vlnění lze popsat obdobně, avšak nyní má formula_37 konstantní hodnotu, kdežto rozdíl formula_38 se mění.\n\nZavedeme-li\npak lze výsledné vlnění dvou protisměrných vln zapsat ve tvaru\n\nUvažujme nyní případ interference dvou polarizovaných vlnění o rozdílných, ale blízkých frekvencích formula_42 a formula_43, které se šíří ve stejném směru stejnou fázovou rychlostí formula_2 a obě vlnění mají stejnou amplitudu. Taková vlnění lze popsat rovnicemi\nVýsledné vlnění, které získáme interferencí těchto vln je\n\nPokud se frekvence formula_42 a formula_43 od sebe příliš neliší, tzn. formula_50 je malá veličina, pak lze položit formula_51. Z předchozího vztahu pak dostaneme\n\nInterferencí tedy vzniká postupná vlna s amplitudou formula_53, která se s časem mění. Ve výsledném vlnění se tedy vyskytují rázy.\n\nJe tedy vidět, že vlnění je určitým způsobem rozděleno na skupiny (grupy) vln, které se nacházejí mezi body, v nichž je amplituda formula_54 nulová. Vzdálenost mezi těmito body získáme tak, že položíme kosinus ve výrazu pro formula_54 roven nule, čímž dostaneme řešení formula_56 pro formula_57. Nulové body se tedy nacházejí na souřadnicích formula_58, odkud pro vzdálenost nulových bodů můžeme s využitím fázové rychlosti dostat formula_59. Tato místa však současně postupují ve směru vlnění. Vlny jsou tedy rozděleny do určitých skupin (vlnových balíků), které mají délku formula_60, a šíří se vpřed tzv. grupovou rychlostí.\n\nPod pojem interference světla jsou zahrnovány jevy, které jsou projevem skládání světelných vln. Interference světelných vln se projevuje podobnými jevy jako interference mechanických vln, především tedy zesilováním a zeslabováním intenzity světla v různých místech. Velmi malá vlnová délka světelného vlnění však může způsobit výskyt interferenčního jevu, aniž by došlo k odklonu od přímočarého šíření světla. To umožňuje odlišovat jevy ryze interferenční, při nichž nedochází k ohybu světla, od jevů ohybových, při nichž se světlo šíří i do oblastí, které nejsou přímočarým šířením světla dostupné.\n\nPozorovatelný interferenční jev nastává pouze mezi koherentními vlnami. Interferují samozřejmě také vlny, jejichž fázový rozdíl se s časem mění. U světelného vlnění je vzhledem k velké frekvenci tato změna tak rychlá, že ji nelze pozorovat.\n\nPro popis interference světla lze využít obecných závěrů pro interferenci vlnění. Interferenci světla lze ilustrovat na několika jednoduchých příkladech.\n\nPokud dopadá monochromatické světlo o vlnové délce formula_29 kolmo na rovinné zrcadlo, dochází po odrazu tohoto světla ke vzniku stojatého vlnění. Při tomto jevu dochází ke skládání dvou samostatných vln, vlny dopadající a vlny odražené. Jedná se tedy o dvě proti sobě postupující vlny, které mají stejnou fázovou rychlost. Výsledné vlnění má pak charakter stojatého vlnění.\n\nPrvní maximum intenzity vlnění se nachází ve vzdálenosti formula_62 od rovinného zrcadla. Další maxima jsou od prvního vzdáleny vždy o formula_63, kde formula_64 .\n\nNejčastěji lze interferenční jevy pozorovat na tenkých vrstvách, jako např. na mýdlových bublinách, kde pozorujeme různé duhové barvy, nebo podobně na tenkých vrstvách oleje na vodní hladině, na mokré dlažbě, na prasklinách v ledu apod. Obecný případ tenké vrstvy lze zjednodušit na tzv. planparalelní desku (vrstvu), což je tenká rovinná vrstva, jejíž obě strany jsou vzájemně rovnoběžné.\n\nPři dopadu rovinné světelné vlny na planparalelní desku dochází současně k odrazu i lomu vlny, což je příčinou vzniku interference vlny.\nPředpokládejme, že na planparalelní desku o indexu lomu formula_65 dopadá pod úhlem formula_66 rovinná vlna. Tato vlna se částečně odráží a částečně se láme do planparalelní vrstvy. Lomený paprsek se na spodním rozhraní planparalelní vrstvy opět odráží zpět, a poté se láme zpět do původního prostředí. V původním prostředí pak vzniká fázový rozdíl mezi odraženou vlnou a vlnou lomenou. Toto fázové zpoždění lze určit ze vztahu formula_67, kde formula_68 je rychlost světla, formula_69 je časové zpoždění mezi odraženým a lomeným paprskem, formula_29 je vlnová délka a formula_71 označuje dráhový rozdíl v planparalelní desce. Jako dráhový rozdíl se označuje vzdálenost, o kterou se liší vzdálenosti uražené dvěma různými paprsky. Dráhový rozdíl formula_72 v planparalelní desce lze převést na dráhový rozdíl v původním prostředí pomocí vztahu formula_73, kde formula_74 je relativní index lomu.\n\nPro dráhový rozdíl formula_72 v planparalelní desce platí formula_76. Použijeme-li zákona lomu, dostaneme formula_77. Pokud označíme formula_78 a formula_79, dostaneme pro dráhový rozdíl výraz\nPro určení výsledného dráhového rozdílu, je nutno ke tomuto vztahu připočíst polovinu vlnové délky vlny, tzn. formula_81. Důvodem je skutečnost, že paprsek se na hustším prostředí odráží s opačnou fází, a na prostředí řidším se stejnou fází (podobně jako při odrazu na volném a pevném konci). Výsledný dráhový rozdíl mezi dvěma paprsky má tedy hodnotu\n\nV důsledku interference vlnění dojde k zesílení tehdy, bude-li dráhový rozdíl formula_83 roven sudému počtu půlvln, tzn.\npro formula_64.\n\nPři kolmém dopadu světla na planparalelní desku, tzn. formula_86, dojde tedy v odraženém světle k zesílení pro\na k zeslabení pro\nTyto vztahy odpovídají případu stojatých vln.\n\nV případě světla se spojitým spektrem, lze zobecnit předchozí závěry, které byly získány pro monochromatické světlo. Výsledkem interference bílého světla na planparalelní vrstvě je světlo zbarvené v závislosti na tloušťce planparalelní vrstvy. Důvodem zabarvení světla je to, že při určité tloušťce planparalelní vrstvy se budou některé vlnové délky světla zesilovat a jiné zeslabovat, což vede ke změně spektra.\nPodobné jevy lze pozorovat také při interferenci na klínové vrstvě nebo na tzv. Newtonových sklech, což je plankonvexní čočka s velkým poloměrem křivosti, která je svojí vypuklou stranou položena na rovinné skleněné destičce. Na klínové vrstvě pozorujeme v monochromatickém světle soustavu světlých a tmavých proužků, jejichž vzdálenost je závislá na velikosti klínu. Pokud světlo není monochromatické, objeví se na klínové vrstvě duhově zbarvené proužky. Podobný jev lze pozorovat také na Newtonových sklech, kde vznikají tzv. Newtonovy kroužky.\n\nK interferenci dochází také v případě, že máme dva bodové zdroje světla, jejichž záření se v oblasti pozorování překrývá. K zajištění koherence obou zdrojů se v optice využívají soustavy zrcadel nebo hranolů, které způsobují změnu směru vlnění, které pochází z jednoho zdroje. Příkladem mohou být Fresnelova zrcadla nebo Fresnelův dvojhranol, Loydův pokus, popř. Youngův experiment.\n\n\n"}
{"id": "149099", "url": "https://cs.wikipedia.org/wiki?curid=149099", "title": "Úplav", "text": "Úplav\n\nÚplav je oblast zvířeného proudění za překážkou v médiu, přičemž překážka a médium se vzájemně pohybují. V úplavu se laminární proudění média mění na turbulentní. Pojem se užívá pro tekutá média - kapaliny a plyny, (popisuje například místo na řece, kde je proud odstíněn překážkou a kde vzniká protiproud a víry, nebo pro brázdu za lodí, typicky pro oblast turbulencí za letícím letadlem).\n"}
{"id": "149103", "url": "https://cs.wikipedia.org/wiki?curid=149103", "title": "Klokan rezavý", "text": "Klokan rezavý\n\nKlokan rezavý (\"Petrogale concinna\") je člen rodu skalních klokanů. Vzhledem se podobá klokanu skalnímu (\"Petrogale penicillata)\".\n\n\nKlokan rezavý se vyskytuje v Austrálii na dvou místech, na severovýchodě Západní Austrálie v regionu Kimberley a v Arnhemské zemi.\n\nV období sucha klokan]] rezavý opouští svou noru jen v noci a živí se kapradinou nardoo (\"Marsilea crenata\"), která roste na okraji tůní. Ta přitom obsahuje více než 20 % oxidu křemičitého (suché váhy). Tato velmi tvrdá potrava vede k silnému opotřebování zubů, které mu však po celý život dorůstají. Opotřebené zuby vypadávají, nové zuby se v čelisti posouvají dopředu a nahrazují je, zatímco vzadu se mezitím vytvářejí další. Tento způsob výměny zubů je společný všem klokanům, obvykle však končí pátou stoličkou.\n\nKlokana rezavého často loví orel bělobřichý.\n"}
{"id": "149105", "url": "https://cs.wikipedia.org/wiki?curid=149105", "title": "Santiago Ramón y Cajal", "text": "Santiago Ramón y Cajal\n\nSantiago Ramón y Cajal (1. května 1852 – 17. října 1934 Madrid) byl španělský histolog, lékař a nositel Nobelovy ceny za fyziologii a medicínu (1906), a to za práce o struktuře nervového systému. Cenu získal spolu s Camillo Golgim. Definoval neuron.\n\nVyučil se ševcem. Studoval na výtvarné škole, odkud byl vyhozen pro karikování profesorů. Otec anatom přitáhl syna k medicíně. Vystudoval lékařství na Univerzitě v Zaragoze, absolvoval roku 1873. V letech 1884–1887 působil jako profesor deskriptivní anatomie na univerzitě ve Valencii, v letech 1887–1892 profesorem histologie a patologické anatomie na univerzitě v Barceloně a v letech 1892–1922 zastával stejný post na univerzitě v Madridu. V roce 1920 nechal král Alfonso XIII. v Madridu zřídit Cajalův ústav, kde pak Cajal působil až do smrti.\n\nJeho nejdůležitější práce se týkají struktury centrálního nervového systému. \n\nV mikroskopické anatomii byl po něm pojmenován typ neuronů mozkové kůry – \"horizontální nervové buňky Ramóna y Cajal\". Také popsal struktury uvnitř jádra, dnes známé jako Cajalova tělíska.\n\n"}
{"id": "149107", "url": "https://cs.wikipedia.org/wiki?curid=149107", "title": "Odpočívej v pokoji", "text": "Odpočívej v pokoji\n\nOdpočívej v pokoji (v anglickém originále Six Feet Under) je americký televizní seriál, natočený v letech 2001-2005 v produkci společnosti HBO. První série se ve Spojených státech amerických začala vysílat 3. června 2001 a poslední pátá série skončila 21. srpna 2005. V Česku byl seriál uváděn v českém znění na stanicích HBO a ČT2.\n\nTvůrcem seriálu je Alan Ball, známý filmovým divákům jako scenárista oscarového snímku Americká krása (1999). Jeho tvůrčí otisk je také na seriálu víc než patrný, v kresbě postav, střídání humorných scén s tragickými výjevy. Pilotní díl Odpočívej v pokoji je jeho režijní debut a hned byl za něj nominován na cenu Emmy a DGA. Kromě Alana Balla se na seriálu podíleli další zajímaví režiséři, např. Miguel Arteta, Lisa Cholodenková a Alan Taylor, dále Rodrigo García (syn spisovatele Gabriela Garcíi Márqueze) nebo známá herečka Kathy Batesová, která si v seriálu zahrála přítelkyni Ruth Fisherové.\n\nDěj se odehrává okolo rodiny Fisherů, kteří žijí na předměstí Los Angeles. Ve stejném domě provozují rodinný podnik: pohřební ústav Fisher & synové. První díl začíná 24. prosince 2000. Prvorozený syn Nate Fisher mladší se po dlouhé době vrací domů na svátky. Před lety odešel, protože nechtěl převzít rodinný podnik a nepohodl se proto s otcem. Avšak tento den má jeho otec Nathaniel Fisher starší smrtelnou automobilovou nehodu. Syn se díky otcově závěti stane partnerem v pohřebním podnikání se svým bratrem Davidem. Do rodinného klanu Fisherů patří také matka Ruth a nejmladší dcera Claire.\n\nTento seriál není jen obyčejné drama jedné rodiny. Tím hlavním okolo čeho se zde vše točí je téma smrti. Na začátku každého dílu někdo zemře a tato smrt udává atmosféru celému dílu. Druhy úmrtí jsou různé od těch nejčastějších jako infarkt nebo utonutí až po syndrom náhlého úmrtí kojenců. Klade se tu otázka, jak je vůbec možné vyrovnat se se smrtí blízké osoby nebo vlastního dítěte.\n\nDalší zajímavostí a jedinečností tohoto seriálu je to, že hrdinové mohou mluvit s mrtvými osobami. Tyto dialogy, které by měly být pouze v mysli hrdinů, zde dostávají reálnou podobu. Proto například Fisherovi mohou mluvit se svým zesnulým otcem, ale i s jinými mrtvými. Podobně nereálná může být konverzace žijících postav. Nikdy nejde přesně poznat, kdy se reálný dialog změní v imaginární. Divák se to vždy dozví až zpětně.\n\nDěj se povětšinou odehrává v domě Fisherů, kde všichni bydlí. Nachází se tu i obřadní místnost pro pohřby, místnost pro přijímání zákazníků a pod domem je přípravna a mrazák pro mrtvé. Tento dům je skutečně situovaný v Los Angeles ve čtvrti West Adams.\n\n\nÚvodní melodii k seriálu s výrazným hobojovým partem vytvořil známý skladatel filmových melodií Thomas Newman.\n\nV průběhu let 2001 a 2005 bylo odvysíláno pět řad seriálu, první tři po 13 dílech, zbylé dvě po 12 dílech. Celkem tak vzniklo 63 dílů.\n\n"}
{"id": "149118", "url": "https://cs.wikipedia.org/wiki?curid=149118", "title": "Tomáš Janů", "text": "Tomáš Janů\n\nTomáš Janů (* 17. září 1973 v Příbrami) je bývalý český fotbalový obránce a trojnásobný vítěz 1. české ligy, který naposledy působil v FC Slovan Liberec. Původně hrál na pozici středního defenzivního záložníka, poté byl přeškolen na post levého obránce. Po sezóně 2012/13 Gambrinus ligy ukončil aktivní hráčskou kariéru. Mezi jeho fotbalové vzory patřil Argentinec Diego Maradona. Jeho zálibou je cyklistika.\n\nOd léta 2013 hraje v divizním klubu FK Pěnčín Turnov.\n\nPříbramský odchovanec působil v FC Slovan Liberec od roku 1998. V sezóně 2001/02 byl kapitánem severočeského klubu, který vyhrál ligový titul. Podruhé slavil titul v ročníku 2005/06 a potřetí v sezoně 2011/12. Na konci srpna 2010 odešel hostovat do FK Ústí nad Labem, za půl roku se vrátil zpět do Slovanu Liberec.\n\nNastoupil v dvojutkání předkola play-off (resp. 4. předkolo) Evropské ligy 2012/13 proti ukrajinskému týmu Dněpr Dněpropetrovsk. 23. srpna 2012 remizoval Liberec doma 2:2, v odvetě 30. srpna na Ukrajině prohrál 2:4 a do skupinové fáze Evropské ligy se nekvalifikoval. Tomáš nastoupil v základní sestavě v obou střetnutích.\n\nV sezóně 2012/13 skončil s Libercem na třetím místě. Poté ukončil hráčskou kariéru.\n\n"}
{"id": "149133", "url": "https://cs.wikipedia.org/wiki?curid=149133", "title": "Pogy", "text": "Pogy\n\nPogy ( Pogs nebo \"víčka od mléka\" – Milkcaps) je hra, která byla populární v první polovině 90. let. Svoje jméno dostala podle ovocného džusu POG, jehož víčka se původně používala ke hře. Pogy vznikly ve 30. letech na Havajském ostrově Maui, poté byly repopularizovány společností Canada Games, která je uvedla na americký trh na začátku 90. let, nejpopulárnější se staly mezi dětmi do 10 let. Je také možné, že kořeny této hry sahají k japonské karetní hře zvané Menko. Do Anglie byly pogy importovány z USA Susan Robertsovou v roce 1990. Někdy okolo roku 1997 se v Česku objevila stejnojmenná hra s kartonovými kolečky, na kterých byl obrázek podle druhu pogu. Tato verze je ještě prodejná v některých obchodech.\n\nKromě sbírání různých sad pogů (jako například tzv. „tvaráče“, neboli pogy jiného tvaru než kruhu, kolekce The Simpsons apod.) se s pogy hrála hra: Hráči vsadili (po domluvě) určitý počet pogů a postavili je do „komínku“ na sebe tak, aby rubovou stranou byly nahoře. Poté se tzv. kiny (či házítky), tedy plastovou či kovovou verzi pogu, strefovali do komínku pogů. Hráč, kterému se podařilo úderem kina některý z pogů otočit (lícní stranou nahoru), tento pog získává. Takto se hráči střídali, dokud nezbyl v komínku ani jediný pog.\n\n"}
{"id": "149137", "url": "https://cs.wikipedia.org/wiki?curid=149137", "title": "Seznam produktů Mozilla", "text": "Seznam produktů Mozilla\n\nToto stránka obsahuje přehled produktů Mozilla Corporation a hostujících projektů Mozilla Foundation. Všechny produkty, pokud není uvedeno jinak, jsou multiplatformní.\n\n\n\n\n\n\n\n\n"}
{"id": "149140", "url": "https://cs.wikipedia.org/wiki?curid=149140", "title": "Zákruticha", "text": "Zákruticha\n\nZákruticha (\"Vallisneria\") je rod jednoděložných rostlin z čeledi voďankovité (\"Hydrocharitaceae\").\n\nJedná se o vytrvalé vodní (sladkovodní až brakické) rostliny, kořenící ve dně, výběžky i oddenky jsou vyvinuty. Listy jsou jen ponořené, jsou jednoduché. Čepele jsou celistvé a čárkovité až páskovité, někdy až 1 m dlouhé, stonek je poměrně krátký. Jedná se většinou o dvoudomé rostliny s jednopohlavnými květy. Květy jsou v květenstvích, vrcholících, květenství vyrůstá z paždí toulcovitého listenu. Květy jsou velmi drobné, samičí jsou na dlouhých stopkách a vykvétají na hladině. Samčí květy jsou přisedlé, umístěné v paždí listu, ale za zralosti se uvolňují a vyplouvají na hladinu, kde jsou stabilizovány pomocí roztažených kališních lístků. Okvětí je rozlišeno na kalich a korunu. Kališní lístky jsou 3 v jednom přeslenu, korunní jsou také 3 v 1 přeslenu, jsou většinou bílé až zelenavé. Tyčinky jsou nejčastěji 1-2. Gyneceum je synkarpní. Semeník je spodní. Plodem je tobolka.\n\nJe známo asi 26 druhů, rozšířeny skoro po celém světě mimo chladnější oblasti.\n\nV ČR není původní žádný druh. Zákruticha šroubovitá (\"Vallisneria spiralis\") je tropická až subtropická vodní rostlina, která je často pěstována jako akvarijní rostlina a byla nalezena přechodně zplanělá i ve volné přírodě. Další druhy jsou pěstovány jako akvarijní rostliny.\n\n\nKvětena ČR: 8 nebo 9 díl\n\n\n \n"}
{"id": "149142", "url": "https://cs.wikipedia.org/wiki?curid=149142", "title": "Jan Procházka (fotbalista)", "text": "Jan Procházka (fotbalista)\n\nJan Procházka (* 2. prosince 1978, Kladno) je český fotbalový obránce, který momentálně působí v klubu FK Baník Most 1909.\n\nJedná se o odchovance kladenského fotbalu.\n\n"}
{"id": "149143", "url": "https://cs.wikipedia.org/wiki?curid=149143", "title": "Ťoplij Stan (stanice metra v Moskvě)", "text": "Ťoplij Stan (stanice metra v Moskvě)\n\nŤoplij Stan () je stanice moskevského metra. Nachází se v jižní části oranžové linky, na jihovýchodě města, pod Profsojuznou ulicí. Název má podle stejnojmenného rajónu.\n\nŤoplij Stan je podzemní, hloubená stanice, vybudovaná podle jednotného projektu pro stanice tohoto typu. Její ostrovní nástupiště podpírají dvě řady sloupů, ty jsou obložené bílým mramorem. Stěny za kolejištěm pak obkládají keramické dlaždice v cihlové barvě, které jsou uspořádány podobným způsobem, jako například ve stanici Chodov v pražském metru.\n\nŤoplij stan má dva výstupy, jež denně využije 73 400 cestujících. Slouží veřejnosti již od 6. listopadu 1987, do roku 1990 pak plnil funkci jižní konečné šesté linky metra. Jižním směrem dále za jejím nástupištěm se nacházejí odstavné koleje, pak se trať lomí směrem na východ k Bitcevskému parku.\n\n"}
{"id": "149146", "url": "https://cs.wikipedia.org/wiki?curid=149146", "title": "Ťoplij Stan", "text": "Ťoplij Stan\n\nŤoplij Stan může znamenat:\n\n"}
{"id": "149147", "url": "https://cs.wikipedia.org/wiki?curid=149147", "title": "Marie Jančáková", "text": "Marie Jančáková\n\nMarie Jančáková (rozená Přibilová, 13. července 1887 – 2. dubna 1959) byla zakládající členka Spolku sběratelů a přátel exlibris, přítelkyně malíře a grafika Josefa Váchala a Františka Tichého.\n\nV roce 1911 se zúčastnila ustavující valné hromady Uměleckého sdružení Sursum v restauraci U Choděrů (Ferdinandka), kde na doporučení Váchala byla přijata za přispívající členku. V roce 1922 se provdala za PhDr. Ladislava Jančáka, bohemistu, absolventa filozofické fakulty. Pronajimatele kavárny Union, hlavního centra pražské umělecké avantgardy, a později výletní restaurace Nebozízek v sadech na Petříně. Jančáková byla určitě jednou z prvních velkých sběratelek exlibris. Její exlibris vznikala v letech 1911 – 1958. Počet mně známých autorů, kteří exlibris pro ni vytvořili, byl úctyhodný – 52 autorů. Na její jméno bylo vytvořeno více jak 200 exlibris. \n\n\n"}
{"id": "149148", "url": "https://cs.wikipedia.org/wiki?curid=149148", "title": "Brigáda socialistické práce", "text": "Brigáda socialistické práce\n\nBrigáda socialistické práce (zkratka BSP) byla formou socialistického soutěžení a socialistické pracovní iniciativy za komunistického Československa.\nMyšlenka vzniku BSP přišla ze SSSR, kde v roce 1958 vznikl první pracovní kolektiv soutěžící o titul Brigáda komunistické práce. V ČSSR se soutěžení o titul BSP plně rozvinulo až v dobách normalizace.\n\nDle tehdejší terminologie bylo hnutí BSP „nejvyšší formou socialistického soutěžení. Plnilo náročné úkoly při soc. výstavbě, upevňovalo soc. výrobní vztahy a zvyšovalo kulturní úroveň pracujících. Pomáhalo i při intenzifikaci národního hospodářství, rozvoji vědy, techniky, kvality a efektivnosti práce, a nabádalo členy hledat ještě účinnější formy a metody práce pro společnost.“\n\nRoku 1984 bylo v tomto hnutí zapojeno na 200 tisíc kolektivů, ve kterých působilo přes 2,7 milionu pracujících, především dělníků.\n\nDělníci na jednotlivých dílnách (kancelářích) se vyhlásili kolektivem, který soutěží o titul BSP. Pak probíhalo tzv. hodnocení, které bylo veskrze formální. Za 1–2 roky byla tato dílna vyhlášena jako kolektiv, nesoucí hrdé jméno Brigáda socialistické práce. Zároveň se stali držiteli bronzového odznaku. Potom soutěžili o stříbrný a zlatý odznak.\n\nVše probíhalo formou drobných výhod pro členy brigád. Někdy vyšším ohodnocováním, jindy lepší možností využívat rekreační objekty podniku.\n\n\n"}
{"id": "149150", "url": "https://cs.wikipedia.org/wiki?curid=149150", "title": "Martin Zbončák", "text": "Martin Zbončák\n\nMartin Zbončák (* 21. července 1975 v Třinci) je český fotbalový obránce nebo záložník. Začínal v Třinci, od roku 1996 do prosince 2001 odehrál za Brno 122 zápasů. V zimní přestávce přestoupil do Liberce, se kterým získal titul mistra ligy. Koncem ledna 2003 ho pražská Sparta koupila za 23 milionů korun a po půl roce s ní také vyhrál ligu. Na podzim se však stal nepotřebným, a proto odešel za trenérem Jaroslavem Hřebíkem do Dynama Moskva. Když byl ale trenér Jaroslav Hřebík z ruského klubu vyhozen, tak skončili i ostatní čeští hráči. V srpnu 2004 získala Zbončáka Slavie. Po nevýrazném podzimu odešel v zimě 2006 do Mostu. Následovalo krátké angažmá v Soluni a poté návrat do druholigového SK Hradec Králové. Zde před sezonou 2008/2009 skončil a zakotvil ve střížkovské Bohemce, kde odehrál svých posledních 6 prvoligových zápasů na podzim 2008. Jaro 2009 strávil ve druhé lize v rodném Třinci. V nejvyšší soutěži odehrál celkem 249 zápasů a vstřelil 15 branek. Od poloviny sezony 2009-2010 nastupoval za divizní FK Dobrovice. V současnosti je trenérem v RFA Moravskoslezského kraje v Karviné\n"}
{"id": "149152", "url": "https://cs.wikipedia.org/wiki?curid=149152", "title": "Dušan Uhrin (1943)", "text": "Dušan Uhrin (1943)\n\nDušan Uhrin (* 5. února 1943 Nová Ves nad Žitavou) je český fotbalový trenér. Narodil se na Slovensku, ale již od mládí žije v Praze.\n\nDušan Uhrin hrál aktivně fotbal za Admiru Praha, kde působil pět sezón. Následovala jedna sezóna v týmu TJ Slavia Karlovy Vary.\n\nJako trenér vedl řadu českých fotbalových týmů a byl i reprezentačním trenérem České republiky. Jeho největším úspěchem s reprezentací bylo druhé místo na Euru 96. Působil též v zahraničí, např. ve Švédsku, na Kypru či v Gruzii, kde získal v roce 2008 s klubem FC Dinamo Tbilisi po třech letech mistrovský titul. Roku 2007 získal Cenu Václava Jíry.\n\nCelkem 5× vyhrál českou anketu Trenér roku. V roce 1996 byl zvolen technickou komisí UEFA Nejlepším trenérem Evropy ( Trenér trenérů )\n\nVstoupil do síně slávy Olympijského výboru, AC Sparty Sparta Praha, FK Rudá Hvězda Cheb, Fotbalová asociace České republiky\n\nSpartu Praha dovedl ke třetímu místu v nultém ročníku Ligy mistrů. V tomto ročníku Sparta mimo jiné porazila na Letné Barcelonu 1:0 brankou Horsta Siegla.\n\nV roce 1994 zakoupil společnost s ručením omezeným, kterou o dva roky přejmenoval na současný název Sanatorium Mariot, s.r.o. Společnost aktuálně provozuje nestátní zdravotnické zařízení poskytující lázeňskou a rehabilitační péči prováděnou pod odborným lékařským dohledem se zaměřením především na léčbu pohybového ústrojí. Jméno wellness hotelu bylo vybráno podle hotelu, kde bydlela fotbalová reprezentace během Eura 1996 v Anglii.\n\nJeho synem je Dušan Uhrin, který působí také jako fotbalový trenér. Neteří je Pavlína Žipková, filmová producentka.\n\n\n"}
{"id": "149154", "url": "https://cs.wikipedia.org/wiki?curid=149154", "title": "Granulární konvekce", "text": "Granulární konvekce\n\nGranulární konvekce čili efekt paraořechu je název pro fenomén, při kterém největší částice zůstávají na povrchu materiálu složeného z granulí, s kterým se třese a který obsahuje různě velké objekty. Termín je založen na pozorování nádoby s různými druhy ořechů, ve které jsou po protřepání paraořechy vždy nahoře. Stejný efekt je pozorován například v balíčku cereálií, müsli nebo hrnku s instantní kávou a cukrem, kdy je káva nahoře, protože granulát je větší než krystaly cukru. Tento efekt se projevuje u materiálů, kde jsou jednotlivé objekty různě velké, ale mají přibližně stejnou hustotu.\n\nExistuje více možných vysvětlení tohoto efektu, zde je jedno z nich:\nTento efekt má důležitý dopad na určité výrobní operace. Při produkci homogenní směsi granulátu je obvykle nežádaným efektem oddělení různých typů částic. Působení efektu paraořechu ovlivňuje několik faktorů, včetně velikosti a hustoty částic, tlaku plynu mezi nimi a tvaru nádoby. Obdélníková (jako například na cereálie) nebo válcovitá (jako na oříšky) krabice je pro tento efekt velmi příhodná, avšak v kónických nádobách se vyskytuje tzv. \"obrácený efekt paraořechu\".\n\n"}
{"id": "149157", "url": "https://cs.wikipedia.org/wiki?curid=149157", "title": "Multiplatformní software", "text": "Multiplatformní software\n\nMultiplatformní software je termín, který je nejčastěji užíván ve spojení s počítačovými programy, operačními systémy či programovacími jazyky, které mohou běžet na více počítačových platformách. To například znamená, že napsaný program může běžet jak pod Microsoft Windows na architektuře x86, tak například pod Mac OS X na architektuře PowerPC. Pojem \"multiplatformní\" však ještě neznamená, že program musí běžet pod jakoukoliv platformou. Za multiplatformní software se obecně považuje takový software, který je spustitelný pod více jak jednou platformou.\n\nPod pojmem platforma se obecně míní kombinace hardware a software, která je nutná pro spuštění softwarového produktu. Platformou může být tedy míněn jak použitý operační systém, tak hardwarová platforma.\n\nPříklady operačních systémů:\n\nPříklady hardwarových platforem:\n\nSoftware, který je veden jako multiplatformní, je buď:\n\nKaždá uváděná forma má své výhody a nevýhody. Software, uložený v mezikódu (např. Java či .NET), ke své funkčnosti potřebují runtime, který je nutné nainstalovat. Takový kód je pak po spuštění překládán do instrukcí pro danou platformu; běh je pak často pomalejší než v ostatních uvedených variantách.\n"}
{"id": "149159", "url": "https://cs.wikipedia.org/wiki?curid=149159", "title": "Jozef Chovanec", "text": "Jozef Chovanec\n\nJozef Chovanec (* 7. března 1960 Dolné Kočkovce) je československý fotbalista, český trenér a manažer slovenského původu, v současnosti bez angažmá.\n\nV 1.československé lize debutoval 25.září 1978 v dresu Sparty Praha ve věku 18 let. Soupeřem Sparty v 6.kole byla Slavia Praha. Sparta zvítězila 1:0 vlastním gólem Miroslava Pauříka. Na tomto gólu měl Chovanec lví podíl, když po Slaného rohovém kopu se míč odrazil od debutujícího Jozefa Chovance, který clonil brankáře Zlámala, k slávistovi Pauříkovi a od něho do branky. Po krátkém působení v Rudé Hvězdě Cheb se nejvíce prosadil jako hráč pražské Sparty, s níž získal osm ligových titulů (6 československých, 2 české). V roce 1986 vyhrál anketu Hráč roku. Jako fotbalista československé reprezentace hrál na mistrovství světa v roce 1990 v Itálii. V letech 1988–1991 působil v nizozemském PSV Eindhoven, kde vyhrál dvakrát nizozemskou ligu a dvakrát Nizozemský fotbalový pohár.\n\nJeho první trenérské angažmá byl krátký záskok v roce 1994, kdy působil v klubu AC Sparta Praha jako hrající trenér. Po ukončení hráčské kariéry v roce 1995 pokračoval ve fotbale jako manažer a trenér. Na podzim 1996 nahradil na lavičce Sparty odvolaného Vlastimila Petrželu a dovedl klub k ligovému druhému místu. V následné sezóně 1996/97 už slavil jako trenér svůj první ligový titul.\n\nPo podzimu 1997 odešel trénovat českou reprezentaci, kde působil do roku 2001, ve Spartě ho nahradil trenér Zdeněk Ščasný. Stal se prvním trenérem na světě, který se svým týmem ovládl kvalifikační cyklus (kvalifikaci na Euro 2000) s maximálním počtem bodů (tj. 30 bodů za 10 výher). Na samotném Euru 2000 ale český tým skončil v základní skupině na nepostupovém třetím místě. Poté, co byla reprezentace vyřazena Belgií v baráži o účast na fotbalovém mistrovství světa 2002, byl z funkce reprezentačního trenéra odvolán a nahradil ho Karel Brückner, dosavadní asistent.\n\nKe klubové práci se vrátil v létě 2002 jako trenér Příbrami, se kterou ale bojoval jen o záchranu. Následně působil krátce v ruském Krasnodaru, v roce 2006 se stal prezidentem pražské Sparty. Na jaře 2008 vedl krátce A-tým jako hlavní trenér a dosáhl na vítězství v českém poháru. Na podzim 2008 se znovu vrátil k týmu jako hlavní trenér, když nahradil odvolaného Vítězslava Lavičku. Zde působil tři roky, v nichž dovedl klub pouze jedenkrát k mistrovskému titulu v sezóně\n2009/10. V roce 2010 vyhrál v prvním ročníku českého Superpoháru, čímž jako první trenér v historii dokázal vyhrát všechny tři české fotbalové trofeje. V prosinci 2011 byl odvolán z důvodu neuspokojivých výsledků.\n\nV roce 2014 krátce působil jako trenér klubu MFK Ružomberok. Od poloviny října 2014 do začátku dubna 2015 působil jako trenér fotbalového klubu ŠK Slovan Bratislava. V soutěžních zápasech měl s týmem zápornou bilanci 9 výher, 1 remíza a 11 proher. Dne 6. dubna 2015 byl odvolán z funkce trenéra v týmu ŠK Slovan Bratislava. Spolu s ním skončil i jeho asistent Horst Siegl.\n\n\n\n\n\n"}
{"id": "149163", "url": "https://cs.wikipedia.org/wiki?curid=149163", "title": "Vyšší územní samosprávný celek", "text": "Vyšší územní samosprávný celek\n\nVyšší územní samosprávný celek je větší celek než základní územní samosprávný celek, jímž je zpravidla obec, ale nižší než stát. V České republice jsou podle článku 99 Ústavy vyššími územními samosprávnými celky kraje, původní znění ústavy připouštělo i to, že by jimi byly země. \n\nV různých zemích mohou mít územní samosprávné celky střední či vyšší úrovně různé názvy, například:\n\n"}
{"id": "149165", "url": "https://cs.wikipedia.org/wiki?curid=149165", "title": "Jiří Novotný (fotbalista)", "text": "Jiří Novotný (fotbalista)\n\nJiří Novotný (* 7. dubna 1970, Praha) je český fotbalový obránce, bývalý český a ještě také československý reprezentant. V současnosti nastupuje ve Viktorii Vestec v 1.A třídě, Středočeský kraj.\n\nS fotbalem začínal ve Stochově. Od čtrnácti let hrál za Spartu, kterou opustil pouze na jaře 1999, kdy hostoval ve Slovanu Liberec. Proto se také může pyšnit čtrnácti ligovými tituly, což je český rekord. V únoru 2003 byl uvolněn do ruského prvoligového týmu FK Rubin Kazaň. Po dvou letech se vrátil do Česka, do druholigového Mostu, kterému pomohl k postupu do 1. ligy. Pod trenérem Ščasným si v Mostě téměř nezahrál, a tak v lednu 2007 odešel na půlroční hostování do Blšan. Poslední dvě sezóny své profesionální kariéry odehrál ve slovenském Ružomberoku a druholigové Dukle.\n\nV nejvyšší československé a české fotbalové lize odehrál 405 zápasů, čímž mu patří 8. místo v historické tabulce hráčů s nejvíce prvoligovými starty. Za Spartu odehrál v první lize celkem 366 zápasů a vstřelil 31 branek, v evropských pohárech odehrál v rudém dresu 83 zápasů a dal 5 gólů, na hostovaní v Liberci odehrál 9 utkání, v ruském Rubinu Kazaň odehrál 46 zápasů a dal 9 branek, v dresu Mostu odehrál 30 zápasů a v dresu slovenského Ružomberoku 29 utkání a přispěl třemi brankami.\n\n"}
{"id": "149166", "url": "https://cs.wikipedia.org/wiki?curid=149166", "title": "Roman Gavalier", "text": "Roman Gavalier\n\nRoman Gavalier (* 30. května 1971) je bývalý slovenský hokejový obránce.\n\nV minulosti hrál ve slovenském extraligovém celku HK Aquacity ŠKP Poprad, kde strávil celkem devět let. V sezóně 2006/07 hrál severoirském klubu Belfast Giants v nejvyšší hokejevé soutěži ve Velké Británii.\n"}
{"id": "149168", "url": "https://cs.wikipedia.org/wiki?curid=149168", "title": "Lukáš Schut", "text": "Lukáš Schut\n\nLukáš Schut (* 9. prosince 1985) je český fotbalový záložník, který momentálně působí v klubu FC Zenit Čáslav.\n\nProšel blšanskou i mosteckou mládeží. V létě 2005 přišel do Mostu. Technický a přitom také důrazný záložník s dobrým pohybem, jeho předností je jednoduchost řešení herních situací, umí nebezpečně vystřelit z větší vzdálenosti. Momentálně patří k nejzkušenějším hráčům v týmu a dokonce navlékl i kapitánskou pásku. V létě 2009 se vedení s hráčem dohodlo o přestupu do klubu hrající rovněž 2. ligu FC Zenit Čáslav.\n\n"}
{"id": "149169", "url": "https://cs.wikipedia.org/wiki?curid=149169", "title": "Letní olympijské hry 1988", "text": "Letní olympijské hry 1988\n\nXXIV. letní olympijské hry se uskutečnily v době od 17. září až do 2. října 1988 v Soulu v Jižní Koreji. Zúčastnilo se jich 8 465 sportovců (6 279 mužů a 2 186 žen) ze 159 zemí. Soutěžilo se v 263 disciplínách 27 sportů. Poprvé v historii byl do olympijského programu zařazen stolní tenis. Tenis se na soulských hrách objevil po 64 letech, když došlo ke zmírnění olympijských pravidel ohledně účasti profesionálů. Tenisté však nedostali peníze ani body do žebříčku, proto se řada předních hráčů jako tehdejší světová jednička Mats Wilander turnaje nezúčastnila.\n\nCentrem olympijského dění byl Seoul Sports Complex ve čtvrti Songpa s olympijským stadionem pro sedmdesát tisíc diváků. Maskotem her byl tygr Hodori, ústřední píseň „Hand in Hand“ složili Giorgio Moroder a Tom Whitlock.\n\nPořadatelské město bylo vybráno v roce 1981 a dostalo přednost před dalším zájemcem, japonskou Nagojou. Ani těmto hrám se nevyhnul bojkot (podobně jako v roce 1976, 1980 a 1984), své sportovce nevyslala Severní Korea, Kuba, Etiopie a Albánie.\n\nPo bojkotu olympiády v Los Angeles vyvstaly obavy o osud her v Soulu: Jižní Korea byla dosud oficiálně ve válce se Severní Koreou a neudržovala diplomatické vztahy s komunistickými státy. Juan Antonio Samaranch dosáhl toho, že v listopadu 1984 byla v Ciudad de México přijata deklarace odmítající politicky motivované bojkoty her. Sovětský svaz poté zrušil zákaz startu svých sportovců na jihokorejském území. V roce 1985 navrhla KLDR, aby oba korejské státy uspořádaly hry společně. Jihokorejci původně souhlasili a nabídli Pchjongjangu uspořádání části fotbalového turnaje a soutěže v lukostřelbě a stolním tenise. Severokorejci však toto symbolické gesto odmítli a požadovali pořadatelství poloviny všech soutěží, stejně jako společný organizační výbor a právo nazývat svoji část programu „Pchjongjangská olympiáda“. K dohodě proto nedošlo, když SSSR a Čína v rámci zlepšování vztahů se Západem neposkytli KLDR očekávanou podporu. Nakonec se zástupci severní části poloostrova her vůbec nezúčastnili.\n\n\nHer se zúčastnili sportovci ze 159 zemí. Následující země se zúčastnily poprvé v historii: Aruba, Americká Samoa, Cookovy ostrovy, Guam, Jižní Jemen, Maledivy a Svatý Vincenc a Grenadiny. Naposledy se her zúčastnila Německá demokratická republika a Sovětský svaz.\n\nČísla v závorkách udávají počty sportovců zastupujících zemi.\n\n\n"}
{"id": "149171", "url": "https://cs.wikipedia.org/wiki?curid=149171", "title": "Jiří Krejčí", "text": "Jiří Krejčí\n\nJiří Krejčí (* 22. března 1986, Chlumec nad Cidlinou) je český fotbalový obránce, od srpna 2013 působící v českém prvoligovém klubu 1.FC Slovácko. Mimo Česka působil v Řecku, Rumunsku a Maďarsku.\n\nOd června 2017 je členem širšího vedení Hráčské fotbalové unie, která se stará o zájmy aktivních i bývalých fotbalistů.\n\nTento sparťanský odchovanec poprvé dostal příležitost v dresu Blšan v sezoně 2004/05. V lednu 2005 ho koupil Jablonec, za něj neodehrál žádný zápas, a tak se v lednu 2006 vrátil do Blšan. V červenci 2006 přišel do Mostu. Po roce stráveném v mužstvu se opět vrátil do FK Jablonec 97. Z Jablonce nakonec v roce 2010 zamířil do řeckého klubu Iraklis Soluň, který tou dobou trénoval Jozef Bubenko ze Slovenska. Bubenko byl ještě v průběhu přípravy odvolán a Krejčí ho záhy následoval. Bez angažmá dlouho nebyl, v kariéře pokračoval v Rumunsku. Ani zde se na hráče štěstí neusmálo. Jeho klub totiž sužovaly finanční potíže a kvůli dluhům byl přeřazen až do třetí ligy. Fotbalista tedy v roce 2011 přišel zpět do 1. ligy. Tentokrát oblékl dres 1. FK Příbram. V roce 2012 však zamířil opět do ciziny, tentokrát do maďarského Pécsi MFC. V červenci 2013 ho testovala SK Slavia Praha. V následujícím měsíci se stal hráčem FC Vysočina Jihlava.\n\nJiří Krejčí v roce 2010 vystudoval na Vysoké škole ekonomické v Praze bakalářské studium obor Informatika. (Bc.) Kvůli svému působení v Řecku musel další studium na čas přerušit, po návratu domů ovšem ve studiu pokračoval. V září 2012 úspěšně ukončil vysokoškolské studium s titulem inženýr (Ing.). Mluví plynně anglicky a rusky. Člen Opinion Leaders v Hráčské fotbalové unii (HFU). Má syna.\n\n"}
{"id": "149173", "url": "https://cs.wikipedia.org/wiki?curid=149173", "title": "Jaroslav Škoda", "text": "Jaroslav Škoda\n\nJaroslav Škoda (23. května 1975 Mělník) je český fotbalový záložník, který momentálně působí v klubu FK SIAD Most.\n\nTéměř celou svou dosavadní kariéru prožil v Neratovicích. Pouze na vojnu odešel do VTJ Žamberk a poté jednu sezonu hostoval v FSC Libuš. Do Mostu přišel v létě 2002 a pomohl týmu probojovat se do 1. ligy.\n\n"}
{"id": "149177", "url": "https://cs.wikipedia.org/wiki?curid=149177", "title": "Petr Jendruščák", "text": "Petr Jendruščák\n\nPetr Jendruščák (27. dubna 1981 v Příbrami) je český fotbalový záložník, který v současnosti hraje za klub FC Písek. Příbramský odchovanec si svou ligovou premiéru odbyl už v roce 1998, poté byl půl roku v Mladé Boleslavi. Na sever Čech, konkrétně do FK SIAD Most zamířil v lenu 2005. Na léto 2007 odešel na půlroční hostování do FC Bohemians Praha. V zimě se vrátil, ale v zimě 2008 se s ním již nepočítalo a byla mu dána možnost najít si nové angažmá, které našel v píseckém klubu, hrajícím aktuálně ČFL.\n\n"}
{"id": "149180", "url": "https://cs.wikipedia.org/wiki?curid=149180", "title": "Tomáš Pešír", "text": "Tomáš Pešír\n\nTomáš Pešír (* 30. května 1981, Praha, Československo) je bývalý český fotbalový útočník. Rekreačně hraje v týmu FC Přední Kopanina. V únoru 2017 se stal předsedou nově vzniklé Hráčské fotbalové unie. Post předsedy obhájil i v demokratických volbách na 1. řádné valné hromadě Unie.\n\nPřed tím působil i jako sportovní ředitel České asociace fotbalových hráčů (ČAFH). V květnu 2014 kritizoval ČAFH a její předsedkyni Markétu Haindlovou, která na něj podala trestní oznámení pro pomluvu.\n\nJe členem týmu Real TOP Praha, v jehož dresu se zúčastňuje charitativních zápasů a akcí.\n\nPešír začínal v Horních Měcholupech a v deseti přestoupil do Slavie Praha. V kategorii mužů začínal v roce 2000 v tehdy druholigové Mladé Boleslavi. V červenci 2001 přišel na hostování do Blšan, které se časem změnilo v přestup. V roce 2002 se v anketě Talent roku umístil na 4 místě. V lednu 2005 odešel do tureckého Kayserisporu. Sice podepsal dlouholetou smlouvu, ale už za půl roku odešel. V létě byl nejprve na testech ve Stoke City, ale nakonec přestoupil do Slavie, kde mimo jiné odehrál kvalifikační dvojzápas o postup do Ligy mistrů proti Anderlechtu Brusel a 6 zápasů Poháru UEFA. V lednu 2006 odletěl na angažmá do řeckého celku Iraklis Soluň, ale nedohodl se na podmínkách. Nevrátil se však do Slavie, ale odešel do Blšan. V létě 2006 si ho vybral Most. Podzim 2007 odehrál za skotský Livingston FC. Poté se vrátil do Mostu. Celkem v první české lize nastoupil do 139 zápasů, vstřelil jedenáct gólů. V mezinárodních prvních ligách odehrál celkem 65 zápasů a vstřelil 16 golů.\n\nSezónu 2008/09 odehrál v polském týmu Jagiellonia Białystok. Léto 2009/2010 ve slovenském MFK Ružomberok. Na podzim roku 2009/10 podepsal smlouvu s kyperským klubem Nea Salamina Famagusta. O rok později v srpnu 2010 se opět přestěhoval do Polska a sice do klubu Górnik Łęczna, kde skončil v roce 2013 a vrátil se do ČR.\n\nTomáš Pešír působil v mládežnických reprezentačních výběrech České republiky od kategorie do 15 let.\nZúčastnil se Mistrovství světa ve fotbale hráčů do 20 let 2001 v Argentině, kde ČR prohrála ve čtvrtfinále 0:1 s Paraguayí.\n\nGóly Tomáše Pešíra v české reprezentaci do 21 let\nTomáš Pešír patřil mezi řadu známých fotbalových osobností, kteří v roce 2014 ostře kritizovali Českou asociaci fotbalových hráčů (ČAFH) v čele s Markétou Haindlovou pro nedůvěryhodnost, nečinnost a nepřehledné hospodaření. V únoru 2017 jako odpověď na stále silnější kritiku ČAFH z řad hráčů spoluzaložil novou asociaci, která bude doopravdy hájit zájmy aktivních i bývalých fotbalistů- Hráčskou fotbalovou unii (HFU), jejíž se stal dočasným předsedou. V červnu roku 2017 na 1. řádné valné hromadě post předsedy úspěšně obhájil.\n\n"}
{"id": "149182", "url": "https://cs.wikipedia.org/wiki?curid=149182", "title": "Aleš Pikl", "text": "Aleš Pikl\n\nAleš Pikl (* 2. dubna 1975) je český fotbalový záložník. Začínal ve Mšených Lázních, dále prošel mládežnickými kluby Roudnice a Blšan. V roce 1995 přestoupil do Ostravy, sezonu 1998/99 odehrál za Teplice. Od léta 1999 působil na Žižkově, po sestupu do druhé ligy v létě 2004, klub opustil a od ledna 2005 působil v řeckém Niki Volos. Začátkem září 2005 přestoupil do Zlína. V lednu 2006 si ho vzal kouč Ščasný do Mostu, o rok a půl později se dostal do Sparty Krč. Začátkem roku 2012 ho přivedl Ivan Horník do FC Chomutov na hostování z Mostu. V současné době je zpátky v klubu FK Baník Most 1909, kde působí jako hrající asistent trenéra.\n\n"}
{"id": "149185", "url": "https://cs.wikipedia.org/wiki?curid=149185", "title": "Ondřej Prášil", "text": "Ondřej Prášil\n\nOndřej Prášil (6. května 1978 Písek) je český fotbalový záložník nebo obránce, který momentálně působí v jihočeském klubu Protivín.\n\nZačínal ve Vodňanech a prošel budějovickým dorostem. Dále působil také v Krči a Neratovicích. Svůj ligový debut si odbyl v dresu žižkovské Viktorky, kam přišel koncem roku 2000. V létě 2006 přestoupil do Mostu.\n\n"}
{"id": "149194", "url": "https://cs.wikipedia.org/wiki?curid=149194", "title": "Giuseppe Mazzini", "text": "Giuseppe Mazzini\n\nGiuseppe Mazzini (22. června 1805, Janov – 10. března 1872, Pisa) byl italský vlastenec, filozof, právník a politik. Byl jedním z mužů risorgimenta; pomohl vybudovat moderní italský stát namísto mnoha státečků. Měl dvě hlavní vize: „\"Každému národu jeho stát\".“ a „\"Pouze jeden stát pro každý národ\".“ Vyhlásil Římskou republiku a dosadil se do triumvirátu. \n\n\n\n"}
{"id": "149196", "url": "https://cs.wikipedia.org/wiki?curid=149196", "title": "Severočeský kraj", "text": "Severočeský kraj\n\nSeveročeský kraj byl ustaven 11. dubna 1960 vyhlášením zákona č. 36/1960 Sb., o územním členění státu, a jako územní jednotka existuje dosud, třebaže nemá vlastní obecné správní orgány ani samosprávu. Název kraje je odvozen od jeho polohy na severu Čech. Sídlem kraje je Ústí nad Labem.\n\nJe vymezen územím okresů Česká Lípa, Děčín, Chomutov, Jablonec nad Nisou, Liberec, Litoměřice, Louny, Most, Teplice, Ústí nad Labem. Okresy Děčín, Chomutov, Litoměřice, Louny, Most, Teplice a Ústí nad Labem tvoří území samosprávného Ústeckého kraje, okresy Česká Lípa, Jablonec nad Nisou a Liberec (společně s okresem Semily, který územně patří do Východočeského kraje) tvoří území samosprávného Libereckého kraje.\n\nPůvodně byl Severočeský kraj i správní jednotkou, která měla také vlastní volený orgán - krajský národní výbor. V r. 1990 byly krajské národní výbory zrušeny a jejich kompetence přešly na stát a okresní úřady. Ústavním zákonem č. 347/1997 Sb. o vytvoření vyšších územně samosprávných celků a zákonem č. 129/2000 Sb. o krajích vznikly samosprávné kraje, na které přešly kompetence z rušených okresních úřadů a ze státní úrovně. Na území Severočeského kraje vznikl Ústecký kraj a většina Libereckého kraje a původní Severočeský kraj zůstal jen jednotkou územního členění.\n\nPoštovní směrovací čísla míst v Severočeském kraji začínají číslicí 4. Čísla dopravních závodů ČSAD v Severočeském kraji začínala číslicí 4.\n\n"}
{"id": "149203", "url": "https://cs.wikipedia.org/wiki?curid=149203", "title": "Karl Renner", "text": "Karl Renner\n\nKarl Renner (; 14. prosince 1870 Dolní Dunajovice – 31. prosince 1950 Vídeň) byl rakouský sociolog a marxisticky orientovaný politik Sociálně demokratické strany Rakouska. V letech 1918–1920 byl prvním kancléřem Rakouské republiky. V letech 1945–1950, až do své smrti, zastával funkci prvního spolkového prezidenta druhé Rakouské republiky.\n\nPocházel ze zchudlé rolnické rodiny z Moravy z dvojčat - jako druhý v pořadí je v matrice zapsán bratr Anton. Studoval na mikulovském gymnáziu. V letech 1889–1894 studoval práva na Vídeňské univerzitě. Roku 1898 získal titul doktora práv. Působil jako domácí učitel a roku 1895 nastoupil jako knihovník do Říšské rady.\n\nPoliticky aktivní byl již za Rakouska-Uherska. Sblížil se se sociálně demokratickým hnutím a začal publikovat v jejich tisku (zpočátku pod pseudonymem \"Synopticus\", aby neriskoval svou úřední dráhu). Zaměřoval se na otázky národohospodářské i národnostní. Napsal známou knihu \"Staat und Nation\", v které se vehementně zasazoval za „národnostní princip“. Federalismus považoval za logické uspořádání mnohonárodního státu, jakým bylo Rakousko-Uhersko. Pro jednotlivé národnosti doporučoval širokou míru kulturní a školské autonomie, centrální vláda měla disponovat správními, hospodářskými a bezpečnostními kompetencemi. Místo teritoriálního rozhraničení prosazoval personální autonomii. V tomto ohledu s ním souhlasil například i český sociální demokrat Bohumír Šmeral.\n\nPoté, co bylo zavedeno rovné a všeobecné volební právo, vstoupil do aktivní politiky. Ve volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Dolní Rakousy 42. Usedl do poslanecké frakce Klub německých sociálních demokratů. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie. Kromě toho byl také poslancem Dolnorakouského zemského sněmu.\n\nJeho politická kariéra vyvrcholila po zániku monarchie. Od 30. října 1918 do 7. července 1920 zastával úřad rakouského kancléře a v tomto období stál v čele tří po sobě jdoucích vlád (první vláda Karla Rennera, druhá vláda Karla Rennera a třetí vláda Karla Rennera). V druhé vládě (od 15. března 1919) zároveň zastával post ministra školství Rakouska a ministra vnitra Rakouska a od 26. července 1919 i ministra zahraničních věcí Rakouska. Ve své třetí vládě od 17. října 1919 již byl opět výlučně kancléřem. V čele rakouské vlády musel řešit složité vyjednávání o Saint-Germainské mírové smlouvě, která formálně ukončila existenci rakouského státu z doby před rokem 1918 a místo něj vytvořila malé Rakousko obklopené nástupnickými státy. Důraz na zahranční politiku si udržel i po odchodu z kancléřského křesla, protože v následující první vládě Michaela Mayra zastával do 22. října 1920 nadále pozici ministra zahraničních věcí.\n\nPak ustoupil do pozadí, ale nadále zůstával občasným parlamentním řečníkem své strany při významných událostech. V roce 1927 uvažoval o možnosti velké, pravolevé koalice, ale nakonec tuto variantu zamítl, stejně jako při opakovaných úvahách o takovém uspořádání v roce 1931. Až do roku 1933 byl opatrným stoupencem připojení Rakouska k Německu v rámci práva na sebeurčení, zároveň ale usiloval o nové a korektní vztahy s Československem a Itálií. V roce 1931 ho sociální demokracie navrhovala na funkci rakouského prezidenta, od téhož roku byl předsedou Národní rady Rakouska (rakouský parlament). V březnu 1933 na tuto funkci ovšem na přání své strany rezignoval.\n\nPoté, co v roce 1934 skončila parlamentní vláda v Rakousku a začal austrofašistický režim, se zpočátku neúspěšně snažil o smírné řešení politické krize využitím svých kontaktů v Křesťansko-sociální straně, pak byl po jistou dobu vězněn a následně se zcela stáhl z veřejného života. V referendu v roce 1938, konaném zpětně po provedení anšlusu, podporoval připojení Rakouska k Německu a na podzim toho roku uvítal také Mnichovskou dohodu a připojení Sudet k Říši. Válečné roky strávil ve městě Gloggnitz a zabýval se sociologickými a právními otázkami.\n\nDo vrcholové politiky se vrátil na konci války. Od 27. dubna 1945 do 20. prosince 1945 byl opět kancléřem (čtvrtá vláda Karla Rennera) a reprezentoval obnovený rakouský stát vůči spojeneckým okupačním orgánům. Následně se stal prezidentem Rakouska a úřad zastával až do své smrti 31. prosince 1950. Podobně jako po roce 1918 i nyní se významně zasloužil o obnovu země a parlamentní vlády v Rakousku.\n\n"}
{"id": "149226", "url": "https://cs.wikipedia.org/wiki?curid=149226", "title": "Necko", "text": "Necko\n\nNecko je platformově nezávislé API pro několik vrstev síťového modelu od transportní po prezentační vrstvu. Vyvíjí jej Mozilla Corporation, která jej používá v produktech Mozilla, ale lze jej využít i v jiných produktech.\n\n\n"}
{"id": "149227", "url": "https://cs.wikipedia.org/wiki?curid=149227", "title": "Cyklus do-while", "text": "Cyklus do-while\n\nCyklus do-while je řídicí struktura počítačového programu a označuje cyklus, který testuje podmínku opakování cyklu vždy na konci průběhu těla cyklu (srovnej s cyklus while-do). Počet průchodů cyklem je vždy alespoň jeden, vzhledem k testování podmínky na konci cyklu. Toho se dá využít například v dlouhých procesech, při kterých se například ověřují vstupní údaje. Při neplatnosti kteréhokoli z nich je třeba proces ukončit ihned. \n\nPokud zajistíme hned na počátku nesplnění podmínky cyklu, cyklus se vykoná jen jednou (a na výstup vypíše hodnotu proměnné \"i\"). Pokud zajistíme, že podmínka cyklu bude vždy splněna, cyklus se stává nekonečným a ukončit jeho běh jde jen násilně.\n\nPodobný cyklus cyklu do-while je cyklus repeat-until, který vypadá a probíhá naprosto stejně, jen závěrečná podmínka je opačná. Při její nesplnění se cyklus opakuje a naopak při její splnění program z cyklu vyskočí. Tato struktura je využita v jazyce Pascal. \n\nPříklad v jazyce C:\n\nvypíše text:\n\nJednoduchý příklad v jazyce PHP:\nudělá to stejné, jako program v jazyce C\n"}
{"id": "149228", "url": "https://cs.wikipedia.org/wiki?curid=149228", "title": "Cyklus while-do", "text": "Cyklus while-do\n\nCyklus while-do je řídicí struktura počítačového programu a označuje cyklus, který testuje podmínku opakování cyklu vždy na počátku průběhu těla cyklu (srovnej s cyklus do-while), takže pokud zajistíme hned na počátku nesplnění podmínky cyklu, cyklus se ani jednou nevykoná. Počet průchodů cyklem může být nulový, pokud při prvním vykonání cyklu je podmínka neplatná.\n\nZvláštním případem cyklu while-do je for cyklus.\n\nVšechny tyto programy vypíší čísla od 0 do 2 včetně.\n"}
{"id": "149229", "url": "https://cs.wikipedia.org/wiki?curid=149229", "title": "Laurent-Désiré Kabila", "text": "Laurent-Désiré Kabila\n\nLaurent-Désiré Kabila (27. listopadu 1939 - 16. ledna 2001 ) byl prezident Konžské demokratické republiky od května 1997, kdy svrhl Mobutua Sese Seko, až do své násilné smrti v lednu 2001. Prezidentský úřad po něm převzal jeho syn Joseph Kabila.\n\nKabila se narodil v Jadotville (dnešní Likasi) v provincii Katanga Belgického Konga. Vystudoval politickou filozofii ve Francii a v Tanzanii.\n\nV 60. letech bojoval v mládežnických oddílech Patrice Lumumby proti katangským separatistům vedeným Moisem Tshombem. Po Lumumbově smrti se Kabila zapojil do protimobutuovských sil. Vedl například útok povstalců z tanzanské Kigomy. V tomto období krátce spolupracoval i s Che Guevarou, který však Kabilu považoval za nespolehlivého. Povstání bylo brzy potlačeno.\n\nV roce 1967 se Kabila se svými bojovníky přesunul do hornaté oblasti Fizi Baraka v Jižním Kivu, kde založil Lidovou revoluční stranu (LRS). Za podpory Čínské lidové republiky v Jižní Kivu vytvořil marxistický stát postavený na kolektivním zemědělství, vydírání a pašování nerostných surovin. V průběhu 70. a 80. let se díky tomu Kabilovi podařilo nashromáždit značné bohatství. V tomto období se navíc postupně seznámil s Yowerim Musevenim, budoucím prezidentem Ugandy, tanzanským prezidentem Juliem Nyererem a Paulem Kagamem, pozdějším prezidentem Rwandy.\n\nKabila byl zastřelen 16. ledna 2001 členem vlastní ochranky, který byl zabit, když se pak snažil z místa uprchnout. Kabila svým zraněním podlehl o dva dny později.\n\nPřed zvláštním vojenským soudem pak stanulo 135 lidí; 26 jich bylo v lednu 2003 odsouzeno k smrti (rozsudek však nebyl vykonán), 64 skončilo ve vězení s tresty od 6 měsíců po doživotí, 45 bylo zproštěno obvinění.\n"}
{"id": "149230", "url": "https://cs.wikipedia.org/wiki?curid=149230", "title": "Babylon", "text": "Babylon\n\nPůvodním významem slova Babylon (Babylón) bylo pojmenování historického sídla citovaného v bibli:\nVe spojitosti s událostmi popisovanými v bibli se výraz „Babylon“ používá ve smyslu – neorganizované a nepřehledné shromáždění lidí.\n\nNovodobě slovo Babylon bylo použito:\n\njako místopisný název často užívaný v křesťanském světě v Česku: sídla:\n\n\nkopce:\n\nrozhledny:\n\na další místa:\n\nnebo je součástí názvu:\n\n"}
{"id": "149233", "url": "https://cs.wikipedia.org/wiki?curid=149233", "title": "Peugeot Boxer", "text": "Peugeot Boxer\n\nPeugeot Boxer je lehké užitkové vozidlo – dodávka, vyráběná automobilkou Peugeot.\n\nVozy se vyrábí v italském městě Val di Sangro v továrně Sevel od roku 1994, kdy řada Boxer nahradila předchozí model Peugeot J5. Existuje mnoho verzí, jak pro přepravu osob tak verze pro dopravu nákladů i jen základní šasi pro různé užitkové přestavby. Jednotlivé typy se liší i délkou a výškou nástavby. Továrna v Sevel byla založena firmami Peugeot a Citroën patřícími do koncernu PSA a italským Fiatem. Vyrábí se tu proto i vozy Citroën Jumper a Fiat Ducato, které jsou s Boxerem konstrukčně shodné. V červenci 2006 byly uvedeny do výroby nové modelové řady těchto tří výrobců.\n\n"}
{"id": "149235", "url": "https://cs.wikipedia.org/wiki?curid=149235", "title": "Bařička", "text": "Bařička\n\nBařička (\"Triglochin\") je rod jednoděložných rostlin z čeledi bařičkovité (\"Juncaginaceae\").\n\nJedná se o vytrvalé rostliny s oddenky a někdy i s hlízami. Listy jsou jednoduché, přisedlé, nahloučené na bázi, s listovými pochvami. Čepele jsou celistvé, čárkovité. Jedná se většinou o jednodomé rostliny s oboupohlavnými květy. Květy jsou v květenstvích, v hroznech až klasech. Okvětí není rozlišeno na kalich a korunu, skládá se ze 6 okvětních lístků v 2 přeslenech, okvětní lístky brzy opadávají, jsou žlutozelené barvy či narůžovělé až červené. Tyčinek je nejčastěji 4-6, nebo vzácněji jen 1 či 3, prašníky jsou skoro přisedlé. Gyneceum je apokarpní až synkarpní, složené ze 6 plodolistů, 3 jsou ale někdy sterilní, jindy nikoliv. Semeník je svrchní. Plodem je nažka, často se ale jedná se ve skutečnosti o poltivý plod.\n\nJe známo asi 19 druhů, rozšířeny hlavně v mírném až subtropickém pásu, ale i v horách tropů.\n\nV ČR rostou ve volné přírodě pouze 2 druhy. Bařička bahenní (\"Triglochin palustre\") je vzácný a kriticky ohrožený (C1) druh vlhkých luk až rašelinišť. Ještě vzácnější je bařička přímořská (\"Triglochin maritimum\"), také kriticky ohrožený druh (C1). Je to druh zasolených půd, v Čechách už vyhynul, na Moravě byl považován také za vyhynulý, ale v poměrně nedávné době byl znovu nalezen u rybníku Nesyt na Mikulovsku. Běžně se dosud vyskytuje u Neziderského jezera v Rakousku.\n\n\nKvětena ČR: 8 nebo 9 díl\n\n"}
{"id": "149236", "url": "https://cs.wikipedia.org/wiki?curid=149236", "title": "Cyklus for", "text": "Cyklus for\n\nCyklus for je řídicí struktura počítačového programu a je svou činností podobný cyklu while-do s testováním podmínky na začátku cyklu.\n\nTypicky se cyklus skládá z inicializátoru, podmínky, inkrementu a těla cyklu. V různých programovacích jazycích existují různé modifikace for cyklu, kde je např. místo inicializátoru, podmínky a inkrementu uveden výčet hodnot, které se budou přiřazovat nějaké proměnné (nejčastěji ordinálního typu).\n\nJazyk C / C++ / Java / C# používá konstrukce \"inicializátor\", \"podmínka\", \"inkrement\" a \"tělo cyklu\":\nviz složitější příklad, který počítá \"k\"=2:\nPascal používá výčet intervalu:\nV jazyku PHP můžeme použít i více variant:\n\n"}
{"id": "149238", "url": "https://cs.wikipedia.org/wiki?curid=149238", "title": "Bílý dům", "text": "Bílý dům\n\nBílý dům je oficiálním sídlem a pracovištěm prezidenta Spojených států amerických, se kterým zde žije jeho rodina.\n\nJedná se o stavbu v pozdně georgiánském stylu. Stojí v městě Washington, D.C., na adrese 1600 Pennsylvania Avenue NW. Termín \"Bílý dům\" se běžně používá nejen pro samotnou stavbu, ale i pro administrativu prezidenta USA. Dům je starý více jak 200 let, prvním prezidentem, který sídlil v Bílém domě byl John Adams, který byl druhým prezidentem USA. Výstavba Bílého domu začala 13. října 1792 a od této doby proběhlo mnoho renovací. Poprvé byl vymalován bílou barvou po Britsko-americké válce (též válka roku 1812, druhá americká válka za nezávislost), kdy Britové Bílý dům 24. srpna 1814 podpálili. Zásadní oprava nastala v roce 1961 a renovace celého domu byla zvládnuta během jednoho roku. Manželka tehdejšího presidenta Kennedyho Jacqueline Kennedyová nakoupila mnoho historických i nových bytových zařízení. Vytvořila zde muzeum americké historie se sbírkou prezidentských portrétů. Bílý dům obsahuje i lékařskou a zubní ordinaci, televizní studio, solárium, vnitřní bazén a úkryt proti jaderným bombám. Od ledna 2017 v něm bydlí 45. prezident USA Donald Trump.\n\nBílý dům byl podle návrhu irského architekta Jamese Hobana postaven v roce 1792. Po úpravách a rozšířeních dnes zabírá plochu přes 5100 metrů čtverečních na pozemku o výměře více než sedmi hektarů.\n\nBílý dům má 132 pokojů, tři kuchyně, 35 koupelen, 16 ložnic, 412 dveří, 147 oken, 28 krbů, 12 komínů, osm schodišť a tři výtahy, tenisové hřiště, bowlingovou dráhu , kino, plavecký bazén a podzemní úkryt. Kromě jiných zde pracuje například pět celodenních kuchařů.\n\nBílý dům navštíví až 30 000 návštěvníků týdně, tedy přes jeden a půl milionu návštěvníků ročně.\n\nNejznámějším pokojem je Oválná pracovna – oficiální pracovna prezidenta USA.\n\nNa zahradě je vysazeno více než 300 druhů rostlin a přes 678 květin. Zahrada obklopuje celý objekt. Děti se každý rok na Velikonoční pondělí účastní tradičního koulení vajíček na trávě.\n\nPřed Bílým domem se nachází šest metrů široký altán, který je umístěn před hlavním vchodem ve „Vchodové zahradě“.\n\n"}
{"id": "149239", "url": "https://cs.wikipedia.org/wiki?curid=149239", "title": "Bílý dům (rozcestník)", "text": "Bílý dům (rozcestník)\n\nBílý dům může být:\n\n"}
{"id": "149241", "url": "https://cs.wikipedia.org/wiki?curid=149241", "title": "Černý rybník", "text": "Černý rybník\n\nNázev Černý rybník má více rybníků:\n\n\n"}
{"id": "149246", "url": "https://cs.wikipedia.org/wiki?curid=149246", "title": "Nexusdb", "text": "Nexusdb\n\nNexusDB je komerční databázový stroj pro Delphi, C++Builder a .NET vyvíjený australskou firmou Nexus Database Systems Pty Ltd. Databáze byla vytvořena jako nástupce databáze Flash Filer pro Turbo Pascal. Databáze podporuje jazyk SQL včetně standardu .\n"}
{"id": "149247", "url": "https://cs.wikipedia.org/wiki?curid=149247", "title": "MG 08", "text": "MG 08\n\nMaschinengewehr 08 neboli MG 08 (08 = rok vzniku 1908) je vodou chlazený typ těžkého kulometu ráže 7,92, který používala německá armáda zejména v první světové válce. MG 08 se vyráběl v mnoha variantách, z nichž nejznámější byla MG 08/15. MG 08 zůstaly ve službě i do druhé světové války, hlavně z důvodu nedostatku jeho nástupce, modelu MG34 a vyřazeny byly až v roce 1942.\n\nTato zbraň byla z velké části kopií kulometu H. S. Maxima z roku 1885. První modely nesly označení MG 01 a MG 03. Model 08 vyvinutý v roce 1908 se vyráběl v továrně v berlínské čtvrti Spandau. MG 08 byl vodou chlazený a byl montován na lafetě. Do začátku první světové války bylo vyrobeno 4 919 kusů. Díky velké hmotnosti se kulomet ukázal vhodným pouze pro zákopovou válku, takže bylo potřeba dalšího vývoje. Dodatečná označení -/15 -/16 -/17 -/18 určují rok inovace a zavedení modelu. Speciálně pro stíhací letadla byly vyvinuty mnohem lehčí vzduchem chlazené verze lMG 08 a lMG 08/15 (l z německého \"luftkampf\"). Tyto typy se používaly i v následující válce.\n\nPrvní modifikace následující v roce 1915, byla lehčí MG 08/15 na dvojnožce, s opěrkou ramene a pistolovou rukojetí. Podle továrny se také nazýval Spandau M1908/15. Měl stejný závěrový systém jako Maxim´08 a jeho charakteristickým vnějším znakem byl plášť hlavně, opatřený ventilačními otvory u letadlových verzí. Spandau M1908/15 se totiž vyráběl pro pozemní používání i používání v letadlech (letounové verze byly nazývány Lehký Maxim). Ten dosahoval vyšší kadence než pozemní kulomet díky nástavci na ústí hlavně, jehož úkolem bylo zvýšení rychlosti zákluzu. Kulomet Spandau často sloužil jako výzbroj německých jednoplošníků Fokker, ještě více se však uplatnil v roli výzbroje pozemních jednotek. Pro pozemní útočné použití byl však i tento model příliš těžký, takže hlavní využití kulomet našel jen v zákopech. Nasazení tohoto typu kulometů spolu s překážkami z ostnatého drátu bylo příčinou velkého počtu obětí v první světové válce. Takové ztráty byly také důsledkem vysoké kadence těchto kulometů, pro které byla útočící pěchota snadným terčem. Po skončení války byly mnohé kulomety rekalibrovány a vybaveny vodním chladičem, se kterým sloužily jako střední kulomet.\n\nKoncem války byla verze MG 08/15 nahrazena nově zavedenou vzduchem chlazenou MG 08/18. Tento typ byl už dostatečně \"lehký\" pro útok, ale díky době svého nasazení byl použit většinou už jen ke krytí ústupu německých jednotek.\n\nNěmecký průmysl vyrobil téměř 130 000 MG 08, z toho nejvíce verze 08/15.\n\n\n"}
{"id": "149248", "url": "https://cs.wikipedia.org/wiki?curid=149248", "title": "Betonový most přes Rokytku (Zenklova)", "text": "Betonový most přes Rokytku (Zenklova)\n\nBetonový most přes Rokytku v Zenklově ulici v pražské čtvrti Libeň, s jedním klenebním obloukem, se nalézá mezi náměstím Dr. Václava Holého a Elsnicovým náměstím na dohled od Libeňského zámečku, paláce Svět a Libeňské sokolovny. Jedná se o nejstarší betonový silniční most v Čechách a proto je chráněn jako kulturní památka. Od počátku most slouží jak silniční, tak tramvajové dopravě. \n\nMost byl postaven na tehdejší Pražsko-rumburské silnici v roce 1896 za 35 dní podle návrhu architekta Antonína Lose. Slavnostně byl otevřen 28. září 1896. Od 4. října 1896 po něm byla zprovozněna nová odbočka Křižíkovy Elektrické drobné dráhy Praha – Libeň – Vysočany, od Palmovky k Libušáku. \n\nŠlo o první silniční most z dusaného betonu v Čechách. Na východní straně směrem k náměstí Dr. Václava Holého je na mostě osazena litinová pamětní deska s nápisem: \"\"První betonový most silniční v Čechách. Na maximální zatížení pohyblivé 1000 kg/m projektoval a v 35 dnech vystavěl Ingenieur Antonín Los, ingenieur, stavitel a geometr. 28. 9. 1896.\"\" Původní most má jednu klenbu s rozpětím 13,30 metru, vzepětím 2,75 metru a tloušťce 0,95 metru. Betonové je i zábradlí, tvořené balustrádou s kuželkami. Model původní podoby libeňského silničního mostu včetně fungujícího elektrického osvětlení je vystaven v Muzeu silnic a dálnic ve Velkém Meziříčí.\n\nPodle webu městské části byl v roce 1909 most na západní straně rozšířen o zakrytí Rokytky v oblasti Elsnicova náměstí (web mylně uvádí, že byla Rokytka zakryta až k jejímu ústí do Vltavy). I s tímto pásem tak dosahuje šířky 99,3 metru. Podle Pražského uličníku byla Rokytka v prostoru náměstí zakryta až v roce 1945. \n\nV září 2011 mluvčí městská části Praha 8 oznámila, že městská část v rámci rozsáhlé opravy Elsnicova náměstí, která má být zahájena na jaře 2013 v návaznosti na rekonstrukci Paláce Svět a trvat asi půl roku, má v úmyslu potok opět odkrýt, protože překrytí větší části potoka vytváří podle místostarosty Michala Šustra nedefinovaný prostor, který není ani náměstím ani například parkem. Podle návrhu rekonstrukce, který pro městskou část zpracoval ve třech variantách ateliér zahradní a krajinářské architektury A05 a Šépka architekti, mají být před Palácem Svět rošty, umožňující pohled na vodní tok Rokytky, a na náměstí mají být různé vodní prvky, které například umožní dětem za pomoci šroubovic vyhnat vodu do trubic umístěných v prostoru náměstí, schodiště k Rokytce, periskop či kavárna se sálem pro 60 osob v novém mostě. Na přelomu listopadu a prosince 2011 měly být všechny tři návrhy zveřejněny. Celkově mají úpravy náměstí stát kolem 25 milionů Kč.\n\n"}
{"id": "149254", "url": "https://cs.wikipedia.org/wiki?curid=149254", "title": "Letecká základna Ramstein", "text": "Letecká základna Ramstein\n\nLetecká základna Ramstein ( Ramstein Air Base) je největší základnou USAF mimo území Spojených států a nachází se na ní hlavní velitelství sil USAF v Evropě. Je také základnou jednotek NATO. Název základny, postižené tragédií v roce 1988, zaznívá i ve jméně hudební skupiny Rammstein.\n\nLeží východně od německého Ramstein-Miesenbachu asi 10 kilometrů západně od Kaiserslauternu ve spolkové zemi Porýní-Falc. Letectvo Spojených států ji používá hlavně k transportu jednotek a vojenského materiálu, při evakuaci Američanů z různých válečných konfliktů. Stejně tak je využívána k přepravě raněných do nedaleké vojenské nemocnice v blízkém městě Landstuhl, která je největší americkou nemocnicí mimo území USA.\nV roce 2004 zde sloužilo 35 000 vojáků a přes 6000 civilních zaměstnanců.\n\nZákladna má dvě hlavní vzletové a přistávací dráhy. Delší 08/26 měří 3200 metrů a kratší 09/27 má 2830 metrů.\n\nZákladna Ramstein je také jedním ze dvou míst v Německu, kde jsou uloženy nukleární zbraně USA. Spolu s nedalekým letištěm Büchel v pohoří Eifel je na obou základnách uloženo 150 jaderných hlavic. Základna není německým územím, ani nepodléhá německému právu. \n\nBěhem druhé světové války používala Luftwaffe jako vzletovou a přistávací dráhu úsek dálnice nedaleko Ramsteinu. Koncem války bylo příslušenství provizorního letiště zabaveno postupujícími americkými jednotkami. V dubnu 1951 začali Američané společně s Francouzi (v jejichž okupační zóně se území u Ramsteinu nacházelo) s rozšiřováním letiště. V jižní části se od roku 1952 nacházela základna Landstuhl s vlastním letištěm, zatímco na severu vznikla roku 1953 \"Ramstein Air Force Installation\" s velitelstvím a administrativní správou. Obě základny se 1. prosince 1957 sloučily do \"Ramstein-Landstuhl Air Base\" a jméno bylo později ještě zjednodušeno na současné.\n\nNejprve zde byla umístěna bojová letadla F-84 a F-4 Phantom. Od roku 1971 k nim přibyly také transportní stroje \"Military Airlift Command (MAC)\" (v současnosti Air Mobility Command (AMC)). Hlavní velitelství amerických sil v Evropě sem bylo přeloženo v březnu roku 1973 z letiště Wiesbaden – Erbenheim.\n\n\nV roce 1994 ze základny odletěly poslední zde umístěné bojové stroje F-16.\n\nPo uzavření \"Rhein-Main Air Base\" k 31. prosinci 2005 se letiště Ramstein stalo nejdůležitější evropskou základnou pro transport amerických vojenských sil. Všechny v Evropě umístěné jednotky přilétají i odlétají do USA odsud. Novým požadavkům se základna přizpůsobila vybudováním druhé vzletové a přistávací dráhy i nových terminálů pro přepravované osoby i náklad. Také byly postaveny nové administrativní budovy. Poté byla stará vzletová dráha rekonstruována a prodloužena.\n\nV prosinci 2005 údajně využívala CIA základnu při přepravě zajatců v souvislosti s 11. zářím 2001 a válkou proti terorismu.\n\n"}
{"id": "149259", "url": "https://cs.wikipedia.org/wiki?curid=149259", "title": "Jaroslav Císař", "text": "Jaroslav Císař\n\nJaroslav Císař (19. února 1894, Jemnice – 17. dubna 1983, Brno) byl český astronom, matematik, publicista, básník, překladatel, manažer a jazykovědec.\n\nNarodil se v Jemnici, v rodině obchodníka Rudolfa Císaře a jeho manželky Boženy, rozené Mácalové.\nMatematicko-fyzikální studia absolvoval v letech 1912–1917 v New Yorku. Během první světové války byl činný v zahraničním odboji. V Kanadě působil od září 1916, kde připravoval vytvoření československých jednotek v kanadské armádě. Od 27. 10. 1916 byl zařazen do kanadské armády, do americké od 4. 5. 1917 a do československé legie ve Francii od 6. 3. 1918. Posledním útvarem v legiích byla čs. divize ve Francií, kde byl zařazen jako dobrovolník.) Od roku 1918 do roku 1919 pracoval jakožto osobní tajemník T. G. Masaryka.\nPo návratu do vlasti pak působil jako ředitel vydavatelského a tiskařského koncernu v Brně. V roce 1938 opět emigroval, v Londýně byl zapsán do československé zahraniční armády 17. ledna 1940.\n\nPo roce 1948 republiku opět opustil, poté působil jako astronom v St. Andrews ve Skotsku, získal tak druhé, britské občanství. Jako řada dalších byl za svou emigraci vládnoucím komunistickým režimem vytěsňován z povědomí národa (o tom svědčí i domněnka vydaná ve \"Věstníku Astronomické společnosti\" z roku 2005, že snad podlehl nacistům ).\n\nPo krátkém návratu v roce 1967 zase odcestoval. Natrvalo se vrátil do vlasti roku 1980.\n\nPsal populárněvědecké práce i poezii, veřejnosti je znám jeho překlad \"Alenčina dobrodružství v říši divů a za zrcadlem\" od Lewise Carrolla. Obzvláště se ujal jeho novotvar, titulární Žvahlav (Jabberwock) Carrollovy básně \"Jabberwocky\".\n\n\n"}
{"id": "149278", "url": "https://cs.wikipedia.org/wiki?curid=149278", "title": "Bílý dům (Libeň)", "text": "Bílý dům (Libeň)\n\nBílý dům je zvykové označení administrativní budovy Úřadu městské části Praha 8, která stojí mezi ulicemi U Meteoru a Zenklova. Své jméno získala podle barvy kamene, kterým je obložena její fasáda.\n\nBílý dům byl postaven na konci 80. let 20. století pro účely obvodního výboru Komunistické strany Československa. Ještě před kolaudací proběhla sametová revoluce, díky čemuž se komunisté do domu nenastěhovali.\n\nPo sametové revoluci byl dům několik let využíván základní uměleckou školou. Ta nyní po přestěhování využívá prostory v Klapkově ulici 25.\n\nDnes zde sídlí významná část Úřadu městské části Praha 8 (zbylé odbory jsou v Libeňském zámku, v Grabově vile a v nedalekých provizorních domcích). V Bílém domě se také schází Zastupitelstvo městské části Praha 8.\n\nCelková zanedbanost veřejných prostranství v okolí Bílého domu je způsobena zejména stavební uzávěrou pro stavbu silničního Městského okruhu v úseku Pelc-Tyrolka – Balabenka a související Libeňské spojky.\n"}
{"id": "149280", "url": "https://cs.wikipedia.org/wiki?curid=149280", "title": "Pelops", "text": "Pelops\n\nPelops (řecky \"Πέλοψ\"; latinsky \"Pelops\") je v řecké mytologii syn sipylského krále Tantala, později král v Píse a dobyvatel Peloponnésu („Pelopova ostrova“).\n\nProžil si v mládí něco, co se jen tak někomu nepřihodí. Jeho otec Tantalos jej zabil, rozřezal a upekl a předložil ho bohům, které pozval k sobě na hostinu. Chtěl vyzkoušet, zda bohové jsou opravdu vševědoucí. Byli, a za tento hrůzný čin ho potrestali mukami na věčné časy (\"Tantalova muka\").\n\nPoté bohové vrátili Pelopovi život: jeho maso i kosti vložili do kotle, znovu je spojili a poté jej bůh Hermés z rozkazu nejvyššího boha Dia znovu oživil. Pelops se probral a byl ještě krásnější než dříve, jenom chybějící kousek, který nevědomky snědla bohyně Démétér, doplnili protézou ze slonoviny.\n\nPoté se Pelops ujal vlády v lýdském Sipylu jako právoplatný dědic trůnu a navíc rozšířil své panství dále do Frýgie (obě území dnes leží v Turecku). Poklidná vláda však byla záhy přerušena – vyhnal ho mocný trojský král Ílos. Po nebezpečné plavbě přes Egejské moře se dostal na poloostrov, který později nazval svým jménem, a Pelops hledal svou budoucnost ve sňatku s nějakou královskou dcerou. A vybral si krásnou Hippodameiu, dceru krále Oinomaa z Písy. Jenže Oinomaos se rozhodl, že svou dceru nikdy neprovdá, protože věštba pravila, že jeho zeť bude příčinou jeho smrti. A tak sice každého nápadníka vlídně přijal, ale vyzval ho ke zkoušce zdatnosti. Dostane jeho dceru, když zvítězí v závodě s koňmi. Ale bylo další pravidlo: vítěz poraženého probodne oštěpem a usekne mu hlavu. Před Pelopem už se o Hippodameiu ucházelo třináct nápadníků, jejichž hlavy byly napíchnuty na kůly u brány paláce.\n\nPelops brzy zjistil, že král vždy vítězí, i když dá soupeři velký náskok. Měl totiž zázračné koně, daroval mu je jeho otec, bůh války Áres. Ovšem Pelops měl zase od boha Poseidóna vůz s okřídlenými koly (nebo jej táhli okřídlení koně). Zatímco krále poháněl strach ze smrti, u Pelopa to byla láska k princezně. Navíc se pojistil tím, že obětoval bohatě bohům a obdaroval královského vozataje Myrtila, aby uvolnil zákolník v oji králova vozu. Jiná verze uvádí, že ho podplatila sama Hippodameia, protože se chtěla vdávat. Závod probíhal jako obvykle – král dal Pelopovi náskok, ovšem když ho v cílové rovince doháněl a chtěl ho probodnout oštěpem, kolo vypadlo a on si při havárii roztříštil lebku. Pelops vyslovil politování, obětoval bohům a po uplynutí doby smutku se oženil s Hippodameiou. Stal se nástupcem trůnu v Píse a prý založil na památku slavnostní hry, zasvěcené Olympskému Diovi. (Sparťané tvrdili, že je založil Héraklés.)\n\nZbývalo vyrovnání s Myrtilem, nebezpečným svědkem a už i vyděračem, který požadoval půl království za své mlčení o podvodu. Pelops ho bez váhání svrhl z vysoké skály do moře, ale Myrtilos ho před smrtí ještě proklel a bůh Hermés kletbu vyslyšel. Jenom odplatu odložil, až bude Pelops na vrcholu slávy, a potom jej zahubil prostřednictvím jeho manželky a synů.\n\nZ velkého množství jeho potomků byli nejvýznamnější Átreus a Thyestés, tvůrci nejkrvavějších příběhů řeckých bájí. Měl také syna Pitthea, pozdějšího krále v Troizéně. S milenkou nymfou Axiochou měl ještě syna Chrýsippa, ten však tragicky zahynul už v útlém mládí. Stalo se to tak, že Hippodameia nechala Chrýsippa zabít jeho staršími bratry Átreem a Thyestem, zřejmě proto, aby se tento levoboček nestal v budoucnu nástupníkem trůnu. Jiná verze však praví, že ho zabila sama Hippodameia a obvinila ze zabití thébského krále Láia, který si předtím Chrýsippa k sobě unesl. Hippodameia prý uprchla do Argolidy a tam se zabila.\n\nMezi bratry Átreem a Thyestem vypukl nejprve boj o moc a vládu v Mykénách, poté vyvražďování potomků jeden druhému a opakovalo se předložení potravy ze zabitého syna toho druhého. Nakonec Átrea zabil jeho synovec Aigisthos (navedený otcem Thyestem), jehož se v útlém dětství ujal a přijal za syna. Spory přešly do další generace, Átreův syn Agamemnón z pomsty později Thyesta zabil, Aigistha vyhnal a sám se ujal vlády.\n\nMýtus o Pelopovi se zachoval v mnoha verzích, které jsou od sebe i v detailech velmi odlišné. Výjevy z mýtu jsou zachovány na mnoha vázových malbách, z nich nejznámější je\n\n\n"}
{"id": "149289", "url": "https://cs.wikipedia.org/wiki?curid=149289", "title": "Oinomaos", "text": "Oinomaos\n\nOinomaos (latinsky \"Oenomaus\") je v řecké mytologii syn boha války Area a jeho milenky Harpiny. Byl králem v élidské Píse. \n\nMěl dceru Hippodameiu, o jejíž kráse se vyprávěly zvěsti. O její ruku se ucházela řada urozených nápadníků, ale protože nedokázali splnit podmínku jejího otce, zemřeli a jejich hlavy zdobily hradní bránu. \n\nAž přišel Pelops, syn Tantalův, král v Sipylu, odkud však byl vyhnán vojsky krále Íla. Připlul až do Písy, zalíbila se mu králova dcera a požádal o její ruku. Jenže Oinomaos byl rozhodnut, že svou dceru nikdy neprovdá, protože věštba pravila, že jeho zeť bude příčinou jeho smrti. A tak sice každého nápadníka vlídně přijal, ale vyzval ho ke zkoušce zdatnosti. Dostane jeho dceru, když zvítězí v závodě s koňmi. Ale bylo další pravidlo: vítěz poraženého probodne oštěpem a usekne mu hlavu. \n\nPelops brzy zjistil, že král vždy vítězí, i když dá soupeři velký náskok. Měl totiž zázračné koně, daroval mu ho jeho otec, bůh války Áres. Ovšem Pelops měl zase od boha Poseidóna vůz s okřídlenými koly (nebo jiní říkali, že ho táhli okřídlení koně). Zatímco krále poháněl strach ze smrti, u Pelopa to byla láska k princezně. Navíc se pojistil - obětoval bohatě bohům a obdaroval královského vozataje Myrtila, aby uvolnil zákolník králova závodního vozu. Jiná verze uvádí, že ho podplatila sama Hippodameia, protože se chtěla vdávat. Závod probíhal jako obvykle - král dal Pelopovi náskok, ale když ho v cílové rovince doháněl a chtěl ho probodnout oštěpem, kolo vypadlo a on si při havárii roztříštil lebku. Pelops vyslovil politování, obětoval bohům a po uplynutí doby smutku se oženil s Hippodameiou. Stal se nástupcem trůnu v Píse a prý založil na památku slavnostní hry, zasvěcené Olympskému Diovi. (Sparťané tvrdí, že je založil Héraklés.)\n\nVozataje Myrtila, který zradil svého krále, Pelops bez váhání svrhl s vysoké skály do moře, ale Myrtilos ho před smrtí ještě proklel.\n\nTento mýtus se zachoval v mnoha verzích, které jsou od sebe i v detailech velmi odlišné. Výjevy z mýtu jsou zachovány na mnoha vázových malbách, z nich nejznámější je\n\n"}
{"id": "149292", "url": "https://cs.wikipedia.org/wiki?curid=149292", "title": "Gastro Hradec", "text": "Gastro Hradec\n\nGastro Hradec je soutěž a zároveň již tradiční přehlídka kuchařského umění konající se v Hradci Králové. V roce 2006 byla přehlídka organizována již po jedenácté a nově k ní bylo přidáno i první mistrovství republiky kuchařů a cukrářů Gastro Hradec.\n\n\n\n\n\n"}
{"id": "149295", "url": "https://cs.wikipedia.org/wiki?curid=149295", "title": "Myrtilos", "text": "Myrtilos\n\nMyrtilos (latinsky \"Myrtilus\") je v řecké mytologii synem boha Herma. \n\nByl vozatajem krále Oinomaa v élidské Píse. \n\nMožná svému králi dlouho poctivě sloužil, ale před poslední jízdou ho zradil: na přání Pelopa, který se ucházel o ruku Oinomaovy dcery Hippodameie, uvolnil zákolník v ose vozu, kolo těsně před cílem vypadlo a král se zabil. Jiné verze ale uvádějí, že ho podplatila sama Hippodameia, která se moc chtěla za Pelopa provdat. \n\nDlouho se však z ničeho po činu neradoval. Pelops totiž v něm jednak viděl nepohodlného svědka, jednak prý se Myrtilos dožadoval tučné odměny, dokonce chtěl získat půl království, jiní si šuškali, že dokonce obtěžoval Hippodameiu. Takže v krátké době se mu přihodila „nehoda“, Pelops ho shodil se skály. \n\nKterá z pohnutek byla ta nejzásadnější, je už těžko říci, pravdou ale je, že Myrtilos stačil před svou smrtí Pelopa a celý jeho proklít. O završení kletby dbal jeho otec, bůh Hermés. Stalo se tedy, že násilnou smrtí sešli ze světa Pelopovi synové Átreus a Thyestés a v dalším pokolení i mykénští králové Agamemnón a Aigisthos. \n\n"}
{"id": "149297", "url": "https://cs.wikipedia.org/wiki?curid=149297", "title": "Směnka", "text": "Směnka\n\nSměnka je cenný papír vydaný buď ve formě \"na řad\", nebo \"na jméno\". Směnka je řazena mezi tzv. abstraktní cenné papíry, ke svému vzniku tedy nepotřebuje právní důvod (kauzu), obstojí sama o sobě. Toto je možné smluvně ošetřit (i ústně), na dlužníkovi pak ale zůstává důkazní břemeno prokázání důvod vzniku směnečného závazku. Směnka bývá také označována jako dokonalý cenný papír (=\"skriputa\"): To proto, že veškerá práva plynoucí ze směnky jsou zachycena v tomto cenném papíru.\n\nZákon stanoví náležitosti směnky v zákoně směnečném a šekovém (zákon č. 191/1950 Sb.), přičemž jejich absence má za následek neplatnost směnky.\n\nPřesná doba vzniku směnek je pouze odhadovaná. Nelze totiž určit, kterým listinám již můžeme přiznat vlastnosti dnešních směnek a kterým ještě ne. Všechny novodobé civilizace používají listiny, které ukládají jedné osobě uhradit přesně stanovený obnos jiné. Není však příliš jasné, které z nich umožňovaly převést práva na jinou osobu. Proto je za směnky nelze označit.\n\nListiny, které ukládají dlužníkovi uhradit určitou částku věřiteli nebo osobě, kterou věřitel určí, se objevily až počátkem 12. století v severoitalských městech, především v Benátkách. Jejich vznik byl motivován živým obchodním ruchem, který zahrnoval i obchod mezi italskými a dalšími evropskými městy. Obchod obvykle komplikovala různorodost měn v cizích zemích. Obchodník proto musel často svou měnu měnit za cizí. Komplikace nastávaly i kvůli zákazu vyvážet měny, a nakonec kvůli tomu, že obchodník byl nucený sebou vozit velkou sumu peněz, riskoval tedy přepadení. Proto se staly směnky vhodným nástrojem k placení. Odpadl s nimi problém se směnou za cizí měnu i riziko přepadení. Ačkoliv nebyly konkrétní náležitosti listiny zpočátku nijak předepsány, přesto byly tehdejší směnky (cambium) velmi podobné dnešním.\n\nPro účely obchodu nejprve vznikla „směnka vlastní“. Obsahovala písemný příslib vystavovatele zaplatit jejímu majiteli určitou sumu peněz. Tyto směnky tehdy plnily nejčastěji funkci dnešních cestovních šeků, zprostředkovávaly platby na vzdálená místa.\n\nAby se předešlo zneužívání směnek, bylo nutné je zabezpečit. Směnky tedy začali vystavovat zvláštní bankéři, tzv. kampsoři (bancherii campsores). Licenci jim k tomu vystavoval panovník, městská správa nebo jiná státní moc. Pokud chtěl někdo zprostředkovat platbu nebo převod peněz, musel u kampsora složit příslušnou částku a ten mu vystavil listinu, která kampsora zavazovala tuto sumu zaplatit v místě budoucí platby. Tuto platbu provedl kampsor sám nebo prostřednictvím svých obchodních partnerů v tom místě. Tak vznikla „směnka cizí“, která obsahovala platební příkaz.\n\nTakové směnky se označovaly jako vydané nebo tažené, od toho dnešní název cizí směnky, trata. Podstatou tažených směnek je tedy poukázka, asignace (převod). Vystavovatel již neslibuje platbu sám zaplatit, ale přikazuje to třetí osobě.\n\nStejně jako u vlastní směnky ani u cizí směnky neznáme přesnou dobu vzniku a můžeme ji jen odhadovat. Obvykle je uváděna první polovina 14. století. Tehdy si již kampsoři vybudovali rozsáhlou sít obchodních partnerů, kteří propláceli směnky vydané jinými bankéři. Svoje vzájemné pohledávky potom vyrovnávali formou zvláštních zápočtů na směnečných trzích. Pro hladkou realizaci transakcí začali bankéři ke směnce vydávat zvláštní doprovodný list, v němž vyzývali svého partnera v platebním místě, aby obnos slíbený ve vlastní směnce vyplatil věřiteli nebo osobě určené rubopisem. Dopis byl zpočátku jen osobní neformální dopis s doplňujícími údaji, které lépe specifikovaly závazek a osobu se směnkou, a pouze doplňoval směnku. Postupně ale zatlačil směnku do pozadí, až bylo od samostatné směnky zcela upuštěno. Postačil již pouhý dopis – platební příkaz adresovaný kampsorovu obchodnímu partnerovi (tzv. trasátovi) - a tímto odpadla nutnost vystavení původní vlastní směnky. Směnky cizí tehdy zcela vytlačily směnky vlastní.\n\nV 17. století byl založený i institut tzv. indosamentu, který sloužil k převodu směnek a který z nich vytvořil cenné papíry určené k oběhu, tzv. cenný papír cirkulační. Prvním směnečným řádem, který počítal s indosací směnky, s převodem směnek, byl neapolský Pragmatica III z roku 1607. Začala se objevovat také odpovědnost indosanta a později také možnost převádět směnku několika indosamenty. V 18. století na to navazoval vznik celosvětového obchodního trhu. Směnka se rozšířila do všech koutů světa jako jeden z nejbezpečnějších platebních prostředků. Na závěr stojí za to uvést, že zejména směnka vlastní se podílela také na vzniku a vývoji papírových peněz. Díky své spolehlivosti byly některé vlastní směnky používány jako platební prostředek na úkor reálných peněz představovaných mincovní soustavou z drahých kovů.\n\nDalším zajímavým případem směnky jsou anglické tally sticks, tzv. záznamové destičky se zářezy, které označovaly sumu. Destička se rozlomila na dvě poloviny, jednu část získal věřitel, druhou dlužník. Jméno věřitele se zapisovalo přímo na destičku a dlužníkem byla Královská pokladna. Tyto destičky zavedl Jindřich I. Anglický okolo roku 1100. Měly s nimi být placeny daně a měly vyřešit nedostatek zlata. Destičky původně představovala potvrzení o zaplacení daně. První polovinu si nechal výběrčí a druhou plátce. Postupně se z ní však stalo platidlo, které bylo v Anglii v oběhu 726 roků a bylo zrušeno až v roce 1826.\n\nTvořena na základně dvou směnečných účastníků – \"emitent\" (výstavce) a \"remitent\" (osoba, na jejíž řad nebo jméno je směnka vydána). Obsahuje bezpodmínečný platební slib („Zaplatím“).\n\nTvořená minimálně třemi směnečnými účastníky – emitent (výstavce směnky), remitent (osoba, na jejíž řad nebo jméno je směnka vydána) a směnečník (osoba, již je přikázáno platit). Cizí směnka obsahuje bezpodmínečný platební rozkaz („Zaplaťte“). Směnečný závazek vzniká směnečníkovi až po akceptaci této směnky (postačí podpis na směnce). Výstavce směnky se staví do pozice nepřímého dlužníka, ručí za to, že bude směnka směnečníkem přijata (akceptována) a zaplacena. Své odpovědnosti za přijetí se může odvolat při použití doložky „Bez postihu za přijetí“ nebo jiné formulaci zbavující postavení nepřímého (regresivního dlužníka). Nemůže se však zbavit povinnosti za zaplacení akceptované směnky. V tomto ohledu musíme rozlišovat odpovědnost za přijetí a odpovědnost za zaplacení. Protestace směnky (pokud není vyloučena doložkou „bez protestu“, případně „bez postihu“) je v tomto případě nutná, neboť opomenutím zachovávacího úkonu znamená ztrátu práva na zaplacení dlužné částky vůči nepřímým dlužníkům. Z toho tedy plyne, že opomenutí postihu u neakceptované směnky má za následek ztrátu výkonu práva z této směnky.\n\nSměnka má dva základní účely, funkce: platební a zajišťovací.\n\nV praxi tedy může sloužit jako:\n\nPlatební funkce znamená, že směnku lze použít jako platební prostředek. Majitel může směnku před okamžikem splatnosti prodat, aby tak získal peněžní prostředky. Směnka tedy v podstatě nahrazuje hotové peníze a umožňuje majiteli směnky ji proměnit v peníze.\n\nSměnka může sloužit i jako zajištění peněžitého závazku a je možno ji uplatnit poté, co povinnost na základě původního peněžitého závazku nebyla splněna.\n\nK tomu, aby byla směnka platná a umožnila tak jejímu majiteli uplatnění příslušných práv na uhrazení konkrétní finanční částky, musí obsahovat některé základní náležitosti:\n\nPro platnou směnku není vyžadován žádný tiskopis (při splnění požadovaných náležitostí platí i směnka na pivním tácku či na dveřích od stodoly) ani úřední ověření podpisů. Směnka může být napsána ručně nebo strojem. Také je možno (i když ne nutno) využít předtištěných tiskopisů, do kterých je nutno doplnit předepsané údaje.\n\nPro platnost směnky není vyžadováno úřední ověření podpisů: Ověření podpisu - (Legalizace) provádí notáři, Česká pošta a některé obecní úřady. Není pravdou, že podpis na směnce nelze ověřit, protože že ověřující osobě (např. notáři nebo úřední osobě provádějící ověření na obecním úřadě) vznikne směnečný závazek.\n\nDalší upřesňující informace na směnce (rodné číslo povinného, ručně napsané datum vedle podpisu) mohou sice pomoci, ale pokud by byly ve sporu s již uvedeným, byla by to pro povinného příležitost směnku rozporovat a pro soud důvod k jejímu zamítnutí (v krajním případě) pro zmatečnost.\n\nSplatnost směnky může být určena čtyřmi různými způsoby:\nŽádný jiný způsob určení splatnosti není přijatelný, a proto splatnost určená jiným způsobem má za následek neplatnost směnky. Nejčastějším důvodem špatně určené splatnosti je např. neexistující datum (29.2.2017), případně \"za tuto směnku zaplaťte do 20.2.2017\" - splatnost směnky musí připadnout na konkrétní den v roce, při použití \"do\" má směnka několik dnů splatnosti, což z ní činí směnku neplatnou.\n\nUrčuje den, kdy směnečná pohledávka dospívá, přičemž splatnost může připadnout na pracovní i nepracovní den - např. \"splatné první neděli v dubnu 2019\".\n\nOznačuje den, kdy může být směnka poprvé předložena k placení. Samotná splatnost směnky ještě nemusí nutně znamenat, že je možné směnku předložit k placení! Ačkoliv není v zákoně směnečném a šekovém výslovně uvedeno, kdy může být směnka placena, vycházíme z obecného ustanovení o protestaci, z čehož vyvozujeme, že veškeré směnečné úkony je možné provádět pouze v pracovní den a to v době od 9 do 18 hodin. Z toho důvodu nemusí den splatnosti odpovídat platebnímu dni.\n\nPatří sem den platební (eventuálně i den splatnosti, pokud splatnost připadne na pracovní den) a k tomu následující dva pracovní dny. V prezentační dny může být směnka předložena k placení, přičemž platí, že je zcela v moci věřitele, který z těchto tří dní vyzve dlužníka, aby zaplatil za směnku. Pokud tedy dlužník při první prezentaci směnky k placení odmítne s tím, že zaplatí jiný prezentační den, věřiteli se již aktivuje právo pro vykonání protestu pro neplacení. U směnky na viděnou platí, že má pouze jeden prezentační den - platební splývá v jeden s dnem splatnosti.\n\nKvitance směnky představuje jakési potvrzení pro dlužníka, které se vyznačí na směnce. Jde o potvrzení od věřitele, které jednoznačně utvrdí, že směnka byla již zaplacena. Obecně se pod kvitancí rozumí např. \"Zaplacena dne 1.1.2011 {podpis majitele směnky}\". Za nejvhodnější místo se považuje rub směnky, je možné ale vyznačení i na přívěsku, které se ovšem nedoporučuje - přívěsek se může oddělit od směnky. Také se může směnka skartovat, případně jinak znehodnotit. Směnečný dlužník je oprávněn vyplatit směnečnou sumu oproti vyznačení kvitance a vydání směnky.\n\nU směnky jako takové se obecně nepředpokládá, že bude úročena. Teprve doložkou o úroku je možné směnečnou jistinu úročit. Úrok je přípustný pouze u směnky, kde je stanovena splatnost na viděnou nebo na určitý čas po viděné. U takto určené splatnosti totiž nemůže výstavce ani věřitel přesně určit, kdy se směnka stane splatnou. Úrok se uvádí v procentech.\n\nU směnky splatné v určitý den případně v určité datum není úročení možné. Při takto vystavené směnce totiž věřitel i výstavce přesně ví, kdy bude směnka splatná, a mohou tedy dopočítat úrok, který bude k směnečné sumě připočten a celkovou částku uvést jako směnečnou jistinu. Použití doložky o úroku nemá v tomto případě žádný efekt a stanovené úroky se nestanou součástí směnečné jistiny. Kromě toho se věřitel vystavuje riziku, že směnka bude v určitých případech neplatná (záleží na formulaci stanovení úroků) pro neurčitost směnečné částky.\n\nVýhodou směnek je zejména to, že jsou nesporným závazkem, což znamená, že ten, kdo má v dispozici originální směnku a legitimuje se jako její oprávněný majitel, prokázal své právo na její zaplacení dostatečně; dlužník, který se hodlá své povinnosti směnku zaplatit bránit, pak musí své důvody obrany nejen tvrdit, ale i prokázat.\n\nNevýhodou směnek je to, že musí být vystavena se zákonem stanoveným obsahem a pokud některá z jejích podstatných náležitostí chybí, pak směnka není platná. Případné zfalšování směnky nemá, pokud již soud vydal směnečný platební rozkaz, a tento nabyl právní moci, vliv na platnost směnky a dlužník je nucen falešnou směnku zaplatit.\n\nIndosament (jinak též rubopis směnky) slouží k převodu směnky. Indosament je možný pouze u směnky \"na řad\" (implicitně každá). Pokud je ovšem na směnce doložka \"nikoli na řad\", indosamentem ji převést nelze: omezená obchodovatelnost. Indosament se píše na rub (zadní stranu) směnky, kde indosant převádí práva ze směnky na indosatáře. Někdy se indosant označuje jako \"žirant\" a indosatář jako \"žiratář\".\n\nIndosament tvoří řadu dat, jmen a podpisů (indosantů a jejich avalistů) tak, jak šli v čase po sobě při postupování směnky na další držitele (indosatáře). Závazek zaplatit sice stále zůstává na původním povinném, ale každý, kdo směnku postoupil dále a je zapsán na rubu směnky, se tak sám vůči dalším držitelům stává ručitelem této směnky: ovšem pouze vůči následujícím držitelům, ne zpětně.\n\nSoučástí směnky (vpředu) bývají také poznámky o postupných splátkách, ty tentokrát podepsané indosatářem (oprávněným) jako potvrzení o částečné úhradě: datum, částka, jméno, podpis. Hodnota směnky se může v čase pouze snižovat.\n\nProtože je směnka jednostranný akt/papír, vymyká se podvojnosti účetního systému: na rozdíl od párovosti přijatých/vydaných faktur nebo stvrzenek, které se u obou stran uchovávají, se směnka po vyrovnání likviduje: např. spálením. Historicky pak může být jedinou připomínkou existence směnky pouze poznámka na pokladním dokladu nebo taková poznámka nemusí zbýt vůbec žádná: směnka se pak může stát zpětně nevysledovatelnou.\n\nProtože i směnka může obsahovat úrok, stává se tento předmětem daně z příjmu. Určení daně však zůstává nejasné v situaci, kdy není určena počáteční hodnota (jistina), ale pouze konečná hodnota (povinnost), obzvláště není-li k dispozici ani žádná faktura s určením této hodnoty, ani pár stvrzenek (počáteční a koncové) o převzetí hotovosti a následném vyrovnání.\n\n\n\n"}
{"id": "149302", "url": "https://cs.wikipedia.org/wiki?curid=149302", "title": "Slovenská Wikipedie", "text": "Slovenská Wikipedie\n\nSlovenská Wikipedie byla založena v říjnu 2003, přičemž aktivní se stala v létě 2004. 15 000 hesel překonala v srpnu 2005 a 50 000 hesel v září 2006. V lednu 2007 překonala hranici 60 000 hesel. Významnou část, více než 12 000 z nich, tvoří články o astronomických objektech vygenerované z databáze automatickými skripty; díky tomu slovenská Wikipedie obsahuje mnoho základních informací o astronomických tématech. Občasné skokové nárůsty počtu článků o stovky až tisíce souvisí především s automatickým vytvářením článků pomocí internetových robotů (např. Wizzo-Bot). Na konci roku 2007 přesáhla slovenská Wikipedie počet 85 000 článků. Hranici 100 000 hesel překonala 27. 8. 2008. 5. února 2015 dosáhla počtu 200 000 článků.\n\nV lednu 2020 obsahovala přes 232 000 článků a pracovalo pro ni 9 správců. Registrováno bylo přes 182 000 uživatelů, z nichž bylo asi 530 aktivních. V počtu článků byla 39. největší Wikipedie. V roce 2012 provedli 91,6 % editací slovenské Wikipedie uživatelé ze Slovenska a 3 % z Česka.\n\nV roce 2019 bylo zobrazeno okolo 174,6 milionů dotazů. Denní průměr byl 478 397 a měsíční 14 551 244 dotazů. Nejvíce dotazů bylo zobrazeno v lednu (17 547 075), nejméně v červenci (11 466 580). Nejvíce dotazů za den přišlo v pondělí 28. října (810 151), nejméně v sobotu 29. června (294 232).\n\nNejvíce článků, respektive dotazů, ze slovenské Wikipedie je zobrazeno na Slovensku (83,1 %) a v České republice (4,1 %). Naopak na území Slovenska uživatelé používají slovenskou verzi ve 44 % případů a dalšími nejrozšířenějšími jazykovými verzemi jsou zde anglická (34,5 %), česká (12 %), maďarská (3,3 %) a ruská (1,9 %). Uživatelé na Slovensku si během měsíce zobrazí asi 23 milionů dotazů, což představuje 0,2 % celkového zobrazení v rámci celé Wikipedie.\n\n\n"}
{"id": "149303", "url": "https://cs.wikipedia.org/wiki?curid=149303", "title": "Esperantská Wikipedie", "text": "Esperantská Wikipedie\n\nEsperantská Wikipedie byla založena v listopadu 2001 jako 11. jazyková verze celosvětové encyklopedie Wikipedie. Za jejího zakladatele je považován americký esperantista Chuck Smith. Esperantisté se podíleli i na založení několika dalších jazykových verzí Wikipedie (české, slovenské, osetské, svahilské a gruzínské). Zavedení podpory esperantské abecedy na Wikipedii v lednu 2002 otevřelo cestu abecedám dalších jazyků a uspíšilo přechod celé encyklopedie ke standardu Unicode.\n\nV lednu 2020 obsahovala přes 272 000 článků a pracovalo pro ni 19 správců. V počtu článků to byla 32. největší Wikipedie. Registrováno bylo přes 166 000 uživatelů, z nichž bylo asi 340 aktivních. Podle původu redaktorů je Esperantská Wikipedie ze všech jazykových verzí nejmezinárodnější. Esperantská Wikipedie je také vůbec největší encyklopedií psanou v umělém jazyce.\n\nV roce 2019 bylo zobrazeno okolo 22,3 milionu dotazů. Denní průměr byl 61 142 a měsíční 1 859 722 dotazů. Nejvíce dotazů bylo zobrazeno v lednu (2 737 689), nejméně v červnu (1 482 150). Nejvíce dotazů za den přišlo ve čtvrtek 31. ledna (481 096), nejméně v pondělí 23. prosince (30 084).\n\nEsperantská Wikipedie volně navazuje na tradici Encyklopedie esperanta (\"Enciklopedio de Esperanto\") vydané v papírové podobě v roce 1934 v Budapešti, jejíž články zachycující stav esperantské komunity po několika desetiletích jejího vývoje byly prací českého esperantisty Miroslava Malovce všechny vloženy do esperantské Wikipedie.\n\nEsperantská Wikipedie začínala se 139 základními hesly internetové Encyklopedie kalblandské (\"Enciklopedio Kalblanda\"), které po dohodě s jejím autorem do Wikipedie vložil americký esperantista Chuck Smith, který poté také podnikl cestu po Evropě s cílem zpopularizovat Wikipedii mezi uživateli esperanta v různých zemích. O Wikipedii tak např. už v listopadu 2002 přednášel i na Konference o užití esperanta ve vědě a technice v Dobřichovicích.\n\nPři příležitosti desátého výročí vzniku Esperantské Wikipedie hostilo v říjnu 2011 Muzeum esperanta ve Svitavách mezinárodní setkání jejích redaktorů pod názvem Esperantská Wikimánie.\n\nVznik esperantské Wikipedie je významný také pro později vzniklé Wikipedie českou a slovenskou: První překlad hlavní stránky Wikipedie do češtiny vytvořil esperantista Miroslav Malovec právě na popud tvůrce esperantské Wikipedie Chucka Smithe. Podobně na počátku slovenské Wikipedie stál slovenský esperantista Viliam Búr.\n\nZajímavým dědictvím faktu, že česká Wikipedie byla přeložena z esperanta, je české slovo „wikipedista“ používané v prostředí české Wikipedie jako označení jejích redaktorů, zatímco na anglické Wikipedii se redaktoři označují slovem „user“ (odpovídá českému „uživatel“). Slovo „wikipedista“ je inspirované esperantským „vikipediisto“ (odvozenina vzniklá z názvu „Vikipedio“ příponou „-isto“), ačkoliv toto slovo se od roku 2010 již v esperantské Wikipedii nepoužívá pro označení příslušného názvového prostoru v projektech Wikimedia Foundation (zůstává však běžnou součástí jazyka).\n\nEsperantem inspirované je také samotné české pojmenování této encyklopedie, kterou Miroslav Malovec v analogii s esperantským „Vikipedio“ (veškerá podstatná jména v esperantu mají koncovku „-o“) nazval česky „Wikipedie“ (podle slova „encyklopedie“), na rozdíl od většiny jiných jazykových verzí (např. německé), které si ponechaly anglické „Wikipedia“ (ačkoliv německy je „Enzyklopädie“).\n\nV roce 2012 provedli uživatelé z České republiky 6,9 % editací v článcích esperantské Wikipedie, což dělá z českých esperantistů sedmou nejaktivnější skupinu.\n\n"}
{"id": "149304", "url": "https://cs.wikipedia.org/wiki?curid=149304", "title": "Jan Blažek (fotbalista)", "text": "Jan Blažek (fotbalista)\n\nJan Blažek (* 20. března 1988 v Trutnově) je český fotbalový útočník a bývalý reprezentant, momentálně hráč klubu MFK Frýdek-Místek. Mimo ČR prošel angažmá v Řecku, Polsku a Německu.\n\nJan Blažek prošel mládežnickými kategoriemi klubů Baník Žacléř, FK Trutnov a SK Hradec Králové až se v roce 2002 dostal do Slovanu Liberec, se kterým podepsal v roce 2005 první profesionální smlouvu. V 1. české lize liberecký odchovanec debutoval na podzim roku 2005. V roce 2008 byl poslán poprvé na hostování do Slavie Praha, se kterou získal mistrovský titul a po sezóně se vrátil do Liberce. Po dvou odehraných sezónách byl při přetlaku útočníků v libereckém klubu poslán na hostování do řeckého klubu AE Larissa. Po návratu z Řecka odešel po šesti odehraných utkání na severu Čech podruhé na hostování s opcí do SK Slavia Praha. Slavia opci na přestup nevyužila, proto se Blažek před sezónou 2012/13 vrátil do kádru aktuálního mistra Slovanu Liberec. Poté působil v SK Roudnice nad Labem v nižší lize.\n\nV létě 2013 zamířil do řeckého týmu Apollon Smyrnis, odkud v únoru 2014 odešel do polského klubu Podbeskidzie Bielsko-Biała. Podzim 2014 strávil v řeckém druholigovém klubu AP Eginiakos.\n\nPo návratu do ČR v zimě 2014 patřil smluvně Liberci, i když ten pro něj místo v kádru neměl. Blažek tak odešel v únoru 2015 po úspěšných testech do prvoligového týmu FK Dukla Praha na půlroční hostování. Na podzim 2015 působil v klubu FK Slavoj Vyšehrad ve druhé české lize. Od ledna do léta 2016 byl hráčem německého klubu BV Cloppenburg hrajícího Regionalligu Nord (čtvrté patro německých soutěží). V srpnu 2016 se vrátil do ČR a posílil druholigové mužstvo MFK Frýdek-Místek.\n\nOd roku 2004 působil v českých mládežnických reprezentacích, přišel však o účast při stříbrném tažení reprezentace do 20 let na mistrovství světa v Kanadě.\n\nS českou reprezentací do 21 let se zúčastnil Mistrovství Evropy v roce 2007, kde ČR skončila po zápasech s Anglií (0:0), Srbskem (prohra 0:1) a Itálií (prohra 1:3) se ziskem 1 bodu na poslední čtvrté příčce základní skupiny B.\n\nV A-mužstvu ČR debutoval 15. 11. 2009 na turnaji ve Spojených arabských emirátech proti domácímu týmu (remíza 0:0, porážka 2:3 na penalty). Celkem zasáhl v letech 2009–2010 do 3 zápasů českého národního týmu, gól nevstřelil.\n\n"}
{"id": "149306", "url": "https://cs.wikipedia.org/wiki?curid=149306", "title": "Jan Holenda", "text": "Jan Holenda\n\nJan Holenda (* 22. srpna 1985 v Praze) je bývalý český fotbalový útočník a bývalý mládežnický reprezentant, od ledna 2017 působící v týmu FK Dukla Praha. Důrazný útočník se silovým pojetím hry. Mimo Česko působil na klubové úrovni v Rusku. V České republice získal čtyři ligové tituly, dva s Viktorií Plzeň a po jednom se Slovanem Liberec a Spartou Praha.\n\nHolenda začal svoji kariéru v Sokolu Nebušice, odkud v průběhu mládeže zamířil nejprve do Motorletu Praha, a následně do Sparty Praha. Před jarní částí sezony 2002/03 se propracoval do seniorské kategorie, kde nastupoval za rezervu. Následně působil na hostováních, kde nastupoval za 1. FK Drnovice (2004/05), Slovan Liberec (zde v sezóně 2005/06 získal mistrovský titul), Dynamo České Budějovice (jaro 2007) a Baník Most. Od ledna 2008 se prosadil do základní sestavy A-mužstva Sparty. S mužstvem získal v sezoně 2009/10 mistrovský titul. V lednu 2010 přestoupil do ruského klubu Anži Machačkala, odkud v létě 2012 přestoupil do jiného mužstva z Ruska, konkrétně do FK Rostov. V srpnu 2013 zamířil na hostování do týmu FK Tom Tomsk. Kariéru ukončil po sezóně 2018-2019.\n\nV říjnu 2014 zamířil jako volný hráč do Viktorie Plzeň, podepsal kontrakt do konce podzimní části ročníku 2014/15. Přišel po oficiálním přestupním termínu, tedy s amatérským statutem.\n\nDebutoval za Plzeň v 1. české lize 19. října 2014 proti FK Mladá Boleslav (výhra 3:0), odehrál 8 minut. V zimním přestupovém období sezony 2014/15 prodloužil s Plzní smlouvu do léta 2015. Poprvé za Viktorii skóroval 18. března 2015 v ligové dohrávce proti SK Slavia Praha, šlo o vítězný gól na konečných 1:0, který týmu zajistil průběžný pětibodový náskok na čele ligové tabulky. Dvě kola před koncem ročníku 2014/15 získal s mužstvem mistrovský titul. V posledním 30. kole proti 1. FK Příbram (výhra 5:2) se dvakrát střelecky prosadil. Nejdříve ve 30 minutě vstřelil branku na 1-1, poté zvyšoval v 69. minutě střelou přes hlavu (\"nůžkami\") na 4-2.\n\nV létě 2015 podepsal s mužstvem nový kontrakt do konce ročníku 2016/17. 18. července 2015 se podílel na zisku Superpoháru, když Viktoria porazila FC Slovan Liberec 2:1.\n\nS Plzní se představil ve 3. předkole Ligy mistrů UEFA, kde klub narazil na izraelský celek Maccabi Tel Aviv FC. V prvním zápase na půdě soupeře Viktorka zvítězila 2-1, ale v odvetě prohrála 0-2 a vypadla. S mužstvem následně hrál 4. předkolo Evropské ligy UEFA, kde tým narazil na klub ze Srbska FK Vojvodina Novi Sad. Po výhrách 3-0 a 2-0 (v tomto zápase Holenda nenastoupil) Plzeň postoupila do základní skupiny Evropské ligy, kde bylo mužstvo nalosováno do skupiny E společně s FK Dinamo Minsk (Bělorusko), Villarreal CF (Španělsko) a Rapid Vídeň (Rakousko). Ve čtvrtém zápase na domácí půdě proti Rapidu Vídeň vyrovnával v 71. minutě na 1-1, Viktorka nakonec nerozhodný stav neudržela a prohrála 1-2. Západočeši získali ve skupině čtyři body, skončili na třetím místě a do jarní vyřazovací části nepostoupili. Fotbalista chyběl v základní skupině Evropské ligy pouze v jednom střetnutí, v prvním zápase proti Villarrealu. V ročníku 2015/16 získal tři kola před konce sezony s Viktorkou mistrovský titul, klub dokázal ligové prvenství poprvé v historii obhájit.\n\nV průběhu ročníku 2016/17 (v září) odešel na půlroční hostování do klubu Bohemians Praha 1905. Na začátku roku 2017 mu skončilo hostování. Celkem si v dresu Bohemians připsal 10 ligových startů, ve kterých vsítil jeden gól.\n\nV lednu 2017 přestoupil z Viktorie Plzeň do celku FK Dukla Praha, kde podepsal smlouvu na dva a půl roku. Po konci smlouvy ukončil i aktivní kariéru.\n\nAktuální k 17. červenci 2017\nJan Holenda nastupoval za mládežnické výběry České republiky od kategorie do 15 let. Bilance:\n\nS českou reprezentací do 21 let se zúčastnil Mistrovství Evropy v roce 2007, kde ČR skončila po zápasech s Anglií (0:0), Srbskem (prohra 0:1) a Itálií (prohra 1:3) se ziskem 1 bodu na poslední čtvrté příčce základní skupiny B. Jan Holenda nastoupil v utkání s Itálií, v 62. minutě střídal za stavu 3:1 pro Itálii Martina Kuncla.\n\nGóly Jana Holendy v české reprezentaci do 21 let\n"}
{"id": "149308", "url": "https://cs.wikipedia.org/wiki?curid=149308", "title": "Oral Fixation Vol. 2", "text": "Oral Fixation Vol. 2\n\nOral Fixation Vol. 2 je druhé anglicky nazpívané studiové album kolumbijské zpěvačky Shakiry, které vyšlo 29. listopadu 2005 u nahrávací společnosti Sony BMG. Celosvětově se alba prodalo přes 8 milionů kopií.\n\"Oral Fixation Vol. 2\" bylo vydáno 29. listopadu 2005 jako následník alba Fijación Oral Vol. 1, které bylo vydáno 7. června 2005.\n\nShakira prohlásila, že tento titul vychází ze skutečnosti, že vždy žila pomocí svých úst. To je také důvod, proč se rozhodla o jménech pro alba (Fijación Oral Vol. 1 / Oral Fixation Vol. 2) . [1]\nPředloha pro obaly obou alb Oral Fixation (Fijación Oral Vol. 1 / Oral Fixation Vol. 2), bylo inspirováno první ženou, Evou.\n\nAlbum debutovalo na pátém místě v Billboard 200, ve Spojených státech se alba prodalo 128 000 kopií.\n\n\n\"Hodnocení českých stránek\"\n\"Hodnocení anglických stránek\"\n\n"}
{"id": "149310", "url": "https://cs.wikipedia.org/wiki?curid=149310", "title": "Juraj Ančic", "text": "Juraj Ančic\n\nJuraj Ančic je bývalý slovenský fotbalový záložník, který naposledy působil v klubu 1. FC Kyjov.\n\nDříve působil v klubu MŠK Žilina, kam přestoupil v roce 2007 po hostování ve Spartě. S Žilinou podepsal 3letou smlouvu.\n\n"}
{"id": "149314", "url": "https://cs.wikipedia.org/wiki?curid=149314", "title": "Live &amp; Off the Record", "text": "Live &amp; Off the Record\n\nLive & Off the Record (případně španělsky En vivo y en privado) je CD a DVD s živým vystoupením kolumbijské zpěvačky Shakiry z roku 2004. DVD obsahuje biografii Shakiry a záběry z tour.\n\n\n"}
{"id": "149316", "url": "https://cs.wikipedia.org/wiki?curid=149316", "title": "Grandes Éxitos (album, Shakira)", "text": "Grandes Éxitos (album, Shakira)\n\nGrandes éxitos je kompilační album kolumbijské zpěvačky Shakiry z roku 2002.\n\nCD\n\nVCD\n"}
{"id": "149320", "url": "https://cs.wikipedia.org/wiki?curid=149320", "title": "Laundry Service", "text": "Laundry Service\n\nLaundry Service je první anglicky zpívané album kolumbijské zpěvačky Shakiry. Vydáno bylo roku 2001. Ve své éře se jej po celém světě prodalo přes 13 milionů kopií, do dnešního dne se pak počet celosvětově prodaných kusů vyšplhal na 20 milionů. Toto album vyšlo nazpívané i ve španělštině pod názvem Servicio de Lavandería.\n\nShakira, Kolumbijka libanonského původu, si ze svého rodného města Barranquilla odnesla jedinečnou kombinaci rytmů. V Latinské Americe proslula jako interpret žánru alternativní rock. V roce 1998 se objevila ve studiu Emilia Estefana ve snaze najít širší publikum. Estefan později řekl: \"”U Shakiry jsem rozpoznal velký talent, je to nesmírně nadané děvče. Umí se hýbat, skvěle zpívá a dokáže i komponovat.“\" Estefan hledal pro Shakiru specifickou hudbu a našel ji v jejích libanonských kořenech. Skladba \"Ojos Así\" se stala stěžejní písničkou Shakiry, taková zvuková koláž byla velice ojedinělá, nesmírně dynamická, rozbila běžnou formu. Před vstoupením Shakiry na popovou scénu platilo, že každý přesahový umělec je multikulturní a dvojjazyčný. Ovšem mladá kolumbijská hvězda nemluvila anglicky a bylo pro ni poněkud složité celosvětově se prosadit. Skladba \"Whenever, Wherever\", na níž se autorsky podílela Gloria Estefan, znamenala pro Shakiru totéž, co \"Livin' la Vida Loca\" pro Rickyho Martina. Z alba Laundry Service se stala mezinárodní senzace, která ze Shakiry udělala světově uznávanou hvězdu.\n\nAčkoli \"Laundry Service\" je primárně pop rockové album, čerpá vlivy z různých hudebních žánrů. Album je velmi ovlivněno prvky arabské hudby a hudby Středního východu, které měly velký vliv na i předchozí album (vydané pouze ve španělštině) \"¿Dónde están los ladrones?\". Je to znát především v písni \"Eyes Like Yours\" \"(Ojos Así)\".\n\nAlbum vyšlo dne 13. listopadu 2001 současně v řadě zemí po celém světě, včetně Austrálie, Francie, Itálie, Švýcarska a Spojených států. V latinskoamerických zemích jako Mexiko vyšla 1. ledna 2002 verze nazpívaná ve španělštině jako Servicio de Lavanderia. Ve Spojeném království bylo album vydáno 11. března 2002. Dne 12. listopadu 2002 byla vydána limitovaná edice s nazvaném Laundry Service: Washed and Dried. Tato edice vyšla ve třech verzích.\n\nSkladba Whenever, Wherever byla zvolena jako úvodní singl, který samostatně vyšel na začátku října 2001. Píseň byla komerčně velmi úspěšná, v mnoha zemích se vyšplhala na první příčku hitparád – v Austrálii, Rakousku, Francii, Německu, Itálii a dalších více než 14 zemích po celém světě. V USA se jednalo o první singl Shakiry, který vstoupil do hitparády Billboard Hot 100, kde se vyšplhal na šestou příčku. Bylo to její nejvyšší umístěni v teto hitparádě až roku 2006, kdy píseň \"Hips Don't Lie\" obsadila rovnou 1. místo. Ve Velké Británií se singl umístil na 2. příčce.\n\nDruhý singl Underneath Your Clothes (vydán samostatně v květnu 2002) se stal v mnoha zemích top-ten hitem, v Austrálii, Rakousku a Belgii získal ocenění platinová deska. V dalších zemích se umístil v první pětce žebříčku. V žebříčku Billboard Hot 100 se umístil na 9. místě a ve Velké Británii na 3. příčce.\n\nV rámci propagace alba \"Laundry Service\" Shakira v letech 2002 až 2003 putovala po celém světě se svým Tour of the Mongoose. Album debutovalo na 3. příčce žebříčku Billboard 200 s 200 000 prodanými kusy za první týden prodeje v USA. Za album \"Laundry Service\" nasbírala Shakira celou řadu různých ocenění. Postoj kritiků k albu byl smíšeny. Komerční úspěch alba vedl k tomu že Shakira se stala jedním z nejúspěšnějších latinskoamerických crossover umělců všech dob.\n\n\n"}
{"id": "149322", "url": "https://cs.wikipedia.org/wiki?curid=149322", "title": "Vřesina (okres Ostrava-město)", "text": "Vřesina (okres Ostrava-město)\n\nVřesina je slezská obec v okrese Ostrava-město v Moravskoslezském kraji. Obec se rozkládá na obou březích říčky Porubky, na nedalekou Ostravu je napojena městskou hromadnou dopravou. V severní části obce pak zástavba přechází plynule do sousedního ostravského městského obvodu Krásné Pole. Žije zde obyvatel. Podle tamního zdroje se obec nachází na posledním výběžku Nízkého Jeseníku.\n\nPrvní známá písemná zmínka o obci je v listině o rozdílech knížectví opavského z roku 1377, kdy byla ves Vřesina s Hýlovem v držení pana Adama a připadla k dílu opavských knížat Přemka a Václava. Je však pravděpodobné, že Vřesina existovala již před tímto datem – dobu jejího vzniku lze odhadnout na 2. polovinu 12. století až 1. polovinu 13. století, kdy v této oblasti probíhalo české osídlování. Od 14. do 17. století jsou z dochovaných archivních písemností známá jména řady držitelů Vřesiny. Od roku 1461 se stala Vřesina na poměrně dlouhou dobu součástí velkopolomského panství (postupně v držení pánů Donátů z Velké Polomě, Osinských z Žitné, Pražmů a dalších). Od roku 1702 se stala Vřesina (ves i dvůr) součástí klimkovického panství v držení Wilczků, v němž zůstala až do první pozemkové reformy, kdy byl dvůr rozparcelován.\n\nV roce 1850 byla postavena nová škola, roku 1875 byla rozšířena na dvojtřídní. Ve 2. polovině 19. století se začala Vřesina postupně měnit v dělnickou vesnici – přibývalo chalupníků a bezzemků, kteří odcházeli pracovat do ostravských dolů a vítkovických hutí. V roce 1925 přijel do obce první vlak. Obec byla během druhé světové války osvobozena Rudou armádou dne 29. dubna 1945. V roce 1998 byl v obci dostavěn kostel sv. Antonína Paduánského.\n\nVřesinským rodákem je národní buditel Msgr. Kazimír Tomášek, který se koncem 19. století podílel na rozvíjení českého kulturního a národního života v českých a slezských vesnicích.\n\nNa území obce se nachází jediná kulturní památka, evidovaná ve státním seznamu: kaple s evidenčním číslem 2116.\n\nNa ulici Osvobození se nachází Památník obětem světových válek. V protokolu z veřejné schůze zastupitelstva obce Vřesina ze dne 14. 11. 1920 se dočteme: „\"Obecní zastupitelstvo schvaluje zřízení pomníku padlým vojínům a zároveň volí 4 členy obecního výboru, kteří berou věc na vědomí, že budou pracovat a starat se o zřízení tohoto pomníku. Zvoleni jsou František Dedek, Josef Neuwirth, Jan Bárta č. 96 a Filip Vilhelm. Zastupitelstvo usnáší se, aby při tanečních zábavách a svatbách byl vybírán příspěvek pro zřízení tohoto pomníku.“\" Mohyla z menších bludných balvanů byla v roce 1923 postavena 15 vřesinským mužům, kteří padli na bojištích 1. světové války. V padesátých letech minulého století byla deska pomníku doplněna osmi jmény vřesinských občanů, kteří zahynuli během okupace, při osvobozování obce nebo zemřeli na následky svých zranění, včetně údaje o počtu 23 rudoarmějců, kteří padli při osvobozování obce ve dnech 26. – 30. dubna 1945. V sedmdesátých létech 20. století byl pomník upraven do dnešní podoby akademickým sochařem Evženem Schollerem z Vřesiny.\n\nDo Vřesiny vede tramvajová trať z Ostravy-Poruby do Kyjovic respektive tramvajová linka číslo 5 (Vřesinská–Zátiší) nebo linkové autobusy Arriva Morava. Tramvajová linka i linkové autobusy jsou integrovány v ODIS, ve kterém Vřesina tvoří zónu 9 společně s Čavisovem, Dolní Lhotou, Horní Lhotou, Olbramicemi a Zbyslavicemi.\n\nSnahy o vybudování dráhy údolím Porubky pocházejí již z období Rakouska Uherska. Vřesina neměla žádné komunikační spojení hromadnou dopravou s okresním městem, ať jím byla Opava nebo od roku 1896 Bílovec. S rozvojem průmyslu a hornictví v Ostravě bylo třeba řešit problém dopravy dělníků na pracoviště. Koncem 19. a začátkem 20. století se začalo uvažovat o vybudování železnice, která by  vedla ze Svinova údolím potoka Porubky až do Kyjovic a odtud přes Pustou Polom, Skřipov na Hradec nad Moravicí,  aby se dosáhlo spojení s Opavou.\n\nDne 4. června 1923 zahájila stavební firma bratří Špačků, která zvítězila ve výběrovém řízení, práce na stavbě slavnostním výkopem půdy u mostu přes Porubku, v blízkosti domu pana Františka Hampla ve Svinově č. 150.\n\nV neděli 2. srpna 1925 byl slavnostně zahájen provoz parního vláčku na trati Svinov – Poruba – Vřesina, vybudované nákladem 12 milionů korun. Slavnostního otevření dráhy se zúčastnilo velké množství lidí v čele se starostou obce.\n\n7. listopadu 1926 bylo dokončeno prodloužení dráhy do Dolní Lhoty. 6. listopadu 1927 už byla železniční trať dostavěna do konečné stanice  Kyjovice - Budišovice. Jednokolejná trať měla jedenáct stanic a zastávek. Křižování souprav bylo pouze možné ve stanicích Poruba-nádraží, Vřesina a Dolní Lhota. Jízdní doba mezi konečnými stanicemi činila sedmatřicet minut a za tu dobu stihla tramvaj projet přes území tří okresů.Denně bylo vypravováno deset párů osobních vlaků sestávajících zpočátku z parní lokomotivy a dvou osobních vozů. Brzy však musely být soupravy posílené o další vozy, protože již prvním rokem provozu počet denně přepravovaných osob dosáhl dvou tisíc, a překročil tak původní předpoklad trojnásobně. Nákladní doprava byla využívána k přepravě uhlí, stavebního materiálu, dřeva a zemědělských produktů. Vykládka a nakládka byla umožněna v pěti stanicích.\n\nV poválečných letech 1947 - 1948 se trať konečně dočkala elektrifikace. Ta proběhla nadvakrát. Nejprve byla zahájena 29. srpna 1947 elektrická doprava v úseku Svinov - Vřesina  a v úseku Vřesina – Kyjovice - Budišovice zůstala zachována parní doprava. Elektrifikace zbývajícího úseku do Kyjovic – Budišovic byla dokončena 29. 12. 1948. Slavnostní zahajovací jízdy se zúčastnilo mnoho významných osobností politického a veřejného života v čele s primátorem města Ostravy Josefem Kotasem. Zpočátku jezdila tramvaj z Moravské Ostravy – Těšínské ulice do Kyjovic a od 29.12.1950 byla prodloužena do Přívozu k Hlavnímu nádraží a jízdní doba činila 74 – 76 minut.\n\nDne 22. února 1986 byl slavnostně ukončen provoz dvounápravových starých tramvají, posledních na našem území. V Porubě, Vřesině, Dolní Lhotě a v Zátiší slavnou minulost tratě dodnes  připomínají bývalé výpravní budovy s bytem pro správce stanice, kanceláří, čekárnou, bufetem. Na trase dráhy můžete nalézt i patníky s označením prvního provozovatele – Slezských zemských drah.\n\nI v současnosti je trať provozována jako jednokolejná s výhybnami a normálním rozchodem, přičemž se jedná o jednu z posledních dvou jednokolejných tramvajových tratí v pravidelném provozu v České republice.\n\nDne 11. dubna 2008 došlo na této tramvajové lince k tragické dopravní nehodě. Mezi zastávkami Vřesina a Poruba koupaliště se srazily v protisměru dvě tramvajové soupravy. Řidiči se vzájemně zahlédli až sedmdesát metrů od sebe v rychlosti asi 70 km/h a srážce již nešlo zabránit. Následkem tragédie byli tři mrtví a šestatřicet zraněných.\n\nNa levém břehu říčky Porubky,  v neobydlené části Hlubočice, v lese Pohoří se německé orgány ke konci 2. Světové války rozhodly urychleně vybudovat přístřeší pro uprchlíky z vybombardovaných německých měst. Založili v r. 1944 organizaci Deutsche Nothilfe, která začala stavět v lese Pohoří 24 nouzových dvojdomků pro německé vystěhovalce. Do této akce byly zapojeny obce Vřesina, Poruba, Třebovice, Pustkovec, Krásné Pole, Velká Polom, Dolní a Horní Lhota, Čavisov, Kyjovice a Zbyslavice. Každý občan z těchto obcí musel zdarma měsíčně odpracovat 8 hodin. V případě nesplnění byl potrestán  pokutou 20 RM (říšských marek). Rolníci z těchto obcí museli veškerý materiál dovážet koňským spřežením  zdarma. Materiál, který měli občané připravený pro soukromou výstavbu, propadl ve prospěch nouzových staveb. Pracovalo se denně i o nedělích a svátcích. V době polních prací, kdy na staveništi bylo málo pracovních sil, byla i školní mládež nahnána na výpomoc. Placeny byly pouze odborné síly. Domky se nepodařilo do konce války dostavět, ale po osvobození je mohli využít k bydlení občané, kteří přišli o přístřeší při osvobozovacích bojích.\n\nZpustošené a vypálené vesnice po válce ve Slezsku potřebovaly pro svou obnovu urychlenou pomoc. V rámci akce Budujeme Slezsko byly navazovány kontakty s městy a obcemi, které zasílaly finanční a hmotnou pomoc. Kmotrovským městem Vřesiny byla Plzeň a na počest kmotra byla v roce 1951 lokalita Hlubočice přejmenována na Nová Plzeň.\n\nNa území Nové Plzně, v místě bývalého výletního místa Dělnické tělocvičné jednoty Vřesina v části obce Nová Plzeň byla v roce 1960  započata v rámci akce „Z“ výstavba letního kina Lesana. Promítání bylo zahájeno v roce 1961. Prvním promítaným filmem byl barevný, hudební film Valčík pro milion. Celkové náklady na výstavbu včetně promítacího zařízení činily 250 000,- Kčs. Kapacita kina byla 385 sedících diváků a rozměrem promítacího plátna 11 m × 6,5 m se zařadilo na čtvrté místo za letní kina na Černé louce v Ostravě, AMFI Poruba a Luna v Ostravě - Zábřehu. Prvními promítacími přístroji byly Meopton 3, usměrňovače byly s rtuťovými lampami a promítalo se na uhlíkových elektro­dách. Tyto byly později nahrazeny typem MEO 4 s křemíkovou výboj­kou a používaly se křemíkové usměrňovače. Filmový pás byl široký 35 mm a širokoúhlý for­mát byl 1:2,35.\n\nV letním kině se každoroč­ně konal Filmový festival pracujících. V roce 1989 byly naposledy v obci v provozu obě kina a bylo v nich promítnuto celkem 222 filmů, které zhlédlo 11 187 diváků. Tržba činila 58 094,- Kčs a za půjčovné se zaplatilo 30 124,- Kčs. V roce 1992 byla v letním kině československá předpremiéra amerického filmu Moucha. Jako první v republice se ve vřesinské Lesaně promítal v roce 1991 film Zdeňka Trošky – Slunce, seno, erotika. V září roku 1996 se uskutečnilo poslední promítaní ve vřesinském letním kině Lesana.\n\nNad bývalým letním kinem se nachází tzv. Dělnické hřiště. V minulosti místo sportovních a společenských akcí nejen obyvatel Nové Plzně, ale širokého okolí. V minulosti se na hřišti pravidelně konalo stavění a kácení máje.\n\nKámen pro stavební účely se těžil v Sokolské skále. Po ukončení těžby se zde ve 30. letech 20. století pořádaly divadelní představení a jiné společenské akce v přírodě členy a příznivci tehdejšího vřesinského Sokola. V současnosti je prostor zastavěn chatami.\n\nPřed založením samostatné vřesinské školy do 50. let 19. století navštěvovaly děti z Vřesiny  farní školu v Porubě společně s dětmi z Poruby, Svinova a Třebovic. První zmínka o tom, že se ve Vřesině vyučovalo, vyplývá z protokolu o vyšetřování školy v Porubě z 15. června 1791. V roce 1850 obecní zastupitelstvo ve Vřesině rozhodlo, že si postaví školu vlastní. Zápis o vzhledu školy, výchově a vzdělání zaznamenaný v kronice vřesinské školy dle vyprávění pamětníků:\n\n\"„Na místě, kde se nachází nynější škola (dnešní obecní úřad) stál baráček pokrytý došky s četnými dírami ve střeše. Měl dvě nízké místnosti s malými okénky. Všechno bylo na tehdejší dobu velmi primitivní – dveře i okna, takže za mrazu byla zima učiteli i dětem. Na zimu se přistavila kamna. Na peci se nacházela knihovna učitele, kde byla bible, katechismus a celý archiv not. Na hřebíku visely bezbarvé skřipky (housle) a starý lesní roh.“\"\n\nObecní zastupitelstvo se usneslo 29. ledna 1874, že postaví novou školní budovu na původních zdech staré školy, která bude zvýšena a rozšířena. 26. listopadu 1874 bylo nové stavení kolaudováno. V této podobě se budova uchovala prakticky dodnes.\n\n1. ledna 1875 byla vřesinská škola slavnostně otevřena. Vybavení školy bylo skromné – sestávalo se z černé desky na stěně, která sloužila za tabuli a ze školních lavic, ve kterých se tísnilo až 8 dětí. Nebylo-li dost lavic, sedělo se na zemi.  Hlavními pomůckami učitele byla křída a ukazovátko, u žáků to byla kamenná tabulka, na kterou se psalo, počítalo, kreslilo. Jen pozvolna byla škola vybavována dalším potřebným zařízením.\n\nPrvním učitelem s učitelským dekretem byl Alois Scheich, ve Vřesině učil do roku 1880. V roce 1896 přišel do Vřesiny učitel Vincenc Martinek, který v témže roce získal učitelský dekret. Stal se nadučitelem (ředitelem národní školy). Na zdejší škole působil téměř 12 let. Po něm nastoupil na místo nadučitele Gustav Kořený, který zde učil do r. 1919. Pod jeho vedením vzrostla úroveň  školské výuky, škola si kladla za cíl dát dětem nejelementárnější základy vzdělání potřebné pro tehdejší lidi.\n\nVřesinská škola byla známa v širokém okolí svým dětským divadlem „Bílá růže“ a zisk z těchto divadelních představení byl využíván k zakoupení školních pomůcek. Byl obnoven staroslovanský zvyk „Vynášení Mařáka“. Byly konány výstavky prací žáků školy spojené s přednáškou učitele, které sloužily k navázání bližšího kontaktu mezi školou a obyvateli Vřesiny a přispěly k poznání práce učitele a žáků ve škole. Busta na zdi obecního úřadu připomíná jeho působení ve Vřesině.\n\nPo vzniku Československa v roce 1918 došlo k dalšímu vzestupu úrovně školství ve Vřesině.\n\nElektrifikace obce a postavení obecního vodovodu významně ovlivnilo a vylepšilo školní vyučování.\n\n  Mnichovská dohoda z roku 1938 byla nejen počátkem konce samostatnosti Československa, ale i českého školství. 8. října 1938 přijelo do Vřesiny první německé obrněné auto s vojáky, kteří nařídili okamžité vyvěšení říšských praporů. Obecní škola dostala nápis „Volksschule“. Tento akt násilné germanizace vyvolal nepokoje, které starosta Rusitschka řešil přivoláním německých vojáků. Došlo ke střetu, při kterém byli zadrženi občané Miroslava Martiníková, Marie Teslíková, Marie Mrázková, Oldřich Martiník, František Ulrich, Václav Sedláček a Josef Bárta, kteří byli vězněni v opavské věznici čtyři týdny. Školní výuka probíhala v duchu německé a  nacistické pedagogiky.\n\nV průběhu osvobozovacích bojů v dubnu 1945 byla budova školy poškozena leteckým bombardováním a dělostřeleckými granáty. Vnitřní zařízení bylo zničeno a rozkradeno.\n\nNový školní rok byl zahájen 3. 9. 1945. Velkou pomoc poskytlo Vřesině město Plzeň. V rámci  akce „Budujeme Slezsko“ 17. července 1946 navštívila Vřesinu delegace zastupitelů města Plzně v čele s primátorem dr. Křepinským a pražským primátorem dr. Vackem. Vřesinská škola dostala darem od kmotrovského města nové vybavení – školní lavice, učební pomůcky, přírodopisné a dějepisné obrazy, knihami byla doplněna žákovská i obecní knihovna. Škola neměla šatny, tělocvičnu, učeben byl nedostatek, chodby byly úzké a tmavé. Celkově budova byla v nevyhovujícím stavu, vyučování probíhalo na směny, cvičilo se ve třídách. V roce 1954 byla přistavěna šatna, sborovna a kabinet.\n\nV roce 1960 byl vydán zákon o soustavě výchovy a vzdělávání. Povinná školní docházka byla rozšířena na 9 let, takže školní povinnost byla ukončena u všech dětí v 15 letech. Vřesinská národní škola byla přejmenována na Základní devítiletou školu pro 1. – 5. ročník ve Vřesině. Nová školní budova byla slavnostně otevřena v sobotu 28. listopadu 1970. Dne 3. 1. 1971 byla zahájena výuka v nové škole za asistence kamer Československé televize.\n\nDo uvolněné budovy byla postupně umístěna pošta, tělocvična, spořitelna, knihovna, klubovna mládeže. Nyní slouží jako sídlo obecního úřadu a České pošty.\n\n"}
{"id": "149323", "url": "https://cs.wikipedia.org/wiki?curid=149323", "title": "MTV Unplugged (album, Shakira)", "text": "MTV Unplugged (album, Shakira)\n\nMTV Unplugged je album s živým vystoupením kolumbijské zpěvačky Shakiry z roku 1999, vydané roku 2000 jako CD a roku 2002 jako DVD. Toto album je hodnoceno jako jedno z jejích nejlepších živých vystoupení, které jí otevřelo cestu i do anglicky mluvícího světa.\n\n\n"}
{"id": "149324", "url": "https://cs.wikipedia.org/wiki?curid=149324", "title": "Prismatoid", "text": "Prismatoid\n\nPrismatoid je těleso, které má přímé hrany a je ohraničeno dvěma rovinnými mnohoúhelníky, které tvoří \"podstavy\", přičemž podstavy leží ve dvou rovnoběžných rovinách. \"Bočními stěnami\" prismatoidu mohou být trojúhelníky nebo lichoběžníky.\nPrismatoid, jehož podstavami jsou mnohoúhelníky se stejným počtem vrcholů bývá označován jako prismoid.\nPokud jsou bočními stěnami pouze lichoběžníky a obě podstavy mají stejný počet hran, pak prismatoid označujeme jako obelisk. Jsou-li podstavami obelisku podobné mnohoúhelníky, pak se jedná o komolý jehlan.\n\nObelisk, jehož podstavami jsou obdélníky, které nejsou podobné, nazýváme hranolec.\nPrismatoid, jehož spodní podstavou je mnohoúhelník, zatímco horní podstava se redukuje na úsečku, označujeme jako klín.\n\nOznačíme-li délky stran jedné podstavy hranolce formula_1, délky stran druhé podstavy formula_2 a vzdálenost obou podstav formula_3, pak lze pro výpočet objemu hranolce použít vztah\n\nJe-li spodní podstavou klínu obdélník o rozměrech formula_5 a horní podstava je redukována na úsečku o délce formula_6, jejíž vzdálenost od spodní podstavy je formula_3, pak pro objem klínu platí\n\n"}
{"id": "149327", "url": "https://cs.wikipedia.org/wiki?curid=149327", "title": "Hippodameia", "text": "Hippodameia\n\nHippodameia ( , ) je v řecké mytologii dcera krále Oinomaa v élidské Píse.\n\nKráli Oinomaovi dávná věštba říkala, že zahyne rukou svého zetě. A tak jeho dcera Hippodameia, vyhlášená svou krásou, dlouho marně čekala na ženicha. Její otec totiž vyhlásil, že její ruku dostane ten muž, který ho porazí v závodech s koňmi. S dodatkem, že poraženému srazí hlavu a ještě ho probodne.\n\nKdyž do Písy dorazil Pelops, syn Tantalův, zdobily hradní bránu hlavy už osmnácti nápadníků. Pelopovi se však Hippodameia tolik líbila, že o ni i přesto hodlal usilovat. Požádal krále o její ruku a byl vyzván k závodu. Oba soupeři měli vynikající spřežení a k tomu vozy – ten Oinomaův byl od jeho otce, boha války Area stejně jako koně, kteří nikdy neprohráli, i když král svým soupeřům dokonce dával náskok. Vůz Pelopův měl křidélka na kolech, podle jiných ale\nměl okřídlené koně. Pravda je, že Pelops nechtěl nic riskovat a požádal královského vozataje Myrtila, aby pro něj udělal službu. Myrtilos kývl – poté, co si vymínil, že první noc s Hippodamií stráví on, vyměnil v králově voze bronzový zákolník za voskový a Oinomaos, který se tryskem blížil k cíli a už s napřaženým oštěpem chtěl zabít Pelopa, v cílové rovince vypadl z vozu a roztříštil si hlavu. Podle jiného podání jej uvláčeli vlastní koně.\n\nJeho pomocník Myrtilos za zradu svého krále nedostal slíbenou odměnu, chtěl prý dokonce půl království, nedočkal se ani vděku. Jeho nový král ho srazil ze skály. Posledními slovy Myrtilos Pelopa a jeho budoucí pokolení proklel. A jeho otec, bůh Hermés, dohlížel, aby prokletí došlo svého naplnění.\n\nPelops „litoval“ královy smrti, obětoval bohům, dodržel povinný smutek a pak se oženil s krásnou Hippodameiou a převzal následnictví trůnu. Měl se svou manželkou spoustu synů, z nichž ale v bájích vynikli svou krutostí Átreus a Thyestés.\n\nGeny a činy jejich děda Tantala i jejich otce jim vedly mysl i ruku, takže násilnou smrtí zemřela řada mužů Pelopova rodu, mezi nimi i Átreus a Thyestés.\n\nPelops měl také syna nemanželského, s nymfou Axiochou zplodil syna Chrýsippa. Jeho postavení v rodině bylo od počátku složité, jeho macecha i nevlastní bratři ho zrovna nemilovali. Pak se stalo, že Chrýsippa nechal unést thébský král Láios, který se do něj zamiloval. Hippodameia naváděla své syny, aby Chrýsippa utopili v studni, ale oni odmítli. Proto se sama královna vplížila v noci do ložnice krále Láia a vedle něj ležícího Chrýsippa probodla. Podezření z vraždy by padlo na Láia, ale Chrýsippova poslední slova obviňovala jeho nevlastní matku. Pohnutky k tomuto činu se hledaly v nelásce Hippodameie a jejích vlastních synů, ale také v obavách, aby Pelops neodkázal svou moc a majetek právě levobočkovi a vynechal své vlastní syny. Hippodameia údajně po činu uprchla a spáchala sebevraždu.\n\nKaždopádně po smrti Chrýsippa vyslovil Pelops další řadu prokletí – za tu vraždu proklel své syny Átrea i Thyesta a také krále Láia, aby zahynul rukou svého syna. Což se také stalo, jeho vrahem se stal jeho nepoznaný syn Oidipus.\n\n"}
{"id": "149328", "url": "https://cs.wikipedia.org/wiki?curid=149328", "title": "The Remixes (album, Shakira)", "text": "The Remixes (album, Shakira)\n\nThe Remixes (česky „\"Remix\"“) je album kolumbijské zpěvačky Shakiry z roku 1997. Obsahuje širší verze starších písniček a jejich remixy. Album bylo znovu vydáno v roce 2002 a v témže roce vyšla i rozšířená verze s písničkami v portugalštině.\n\n\n"}
{"id": "149329", "url": "https://cs.wikipedia.org/wiki?curid=149329", "title": "Aristofanés", "text": "Aristofanés\n\nAristofanés (asi 448 př. n. l. Athény – asi 385 př. n. l.), byl starořecký dramatik, hlavní představitel antické komedie.\n\nO jeho životě není mnoho známo, v letech 430–428 př. n. l. získal dramatické vzdělání a začal psát hry, první z nich ještě anonymně. Při athénských divadelních soutěžích, věnovaných bohu Dionýsovi (Dionýsie a Lénaie), získal třikrát první a třikrát druhou cenu. Aristofanés byl zřejmě váženým občanem, neboť kolem roku 390 př. n. l. zastával úřad prytana. Jeho synové, Araros, Filippos a Nikostratos (?) byli také úspěšní dramatici a inscenovali jeho poslední hry.\n\nAristofanés napsal přes 40 her, ale v úplnosti se zachovalo pouze jedenáct. Z ostatních je dnes známo celkem 968 zlomků různé délky. Zachoval se jediný antický portrét Aristofana, dvojitá busta s Menandrem, dnes v muzeu v Bonnu.\n\nAristofanovy komedie se vždy týkají aktuálních událostí a věcí, které Athéňany trápily. Řada z nich persifluje Peloponéskou válku, jiné karikují pokažené mravy mladých, kteří se vzdělávají v sofistických školách, aby pak dokázali obratnými řečmi zesměšnit své rodiče a vytáhnout z nich peníze. V komediích vystupují skutečné a veřejně známé osoby, Aristofanés například karikoval styl dramatika Euripida a v komedii \"Oblaka\" posměšně líčí Sókratovu školu. Roku 429 př. n. l., když v komedii Babyloňané nelichotivě vylíčil athénského vojevůdce Kleóna, byl obviněn z pomluvy úředníka a musel se hájit před soudem. O dva roky později se Kleón pokusil zpochybnit Aristofanovo občanství, opět bez úspěchu. Naopak Platón nechává Aristofana (v té době už zesnulého) vystupovat v dialogu \"Symposion\".\nV Athénách i později v Římě a v Alexandrii byl Aristofanés velice populární autor. Jeho dílo chválí římští básníci (Horatius) a na jeho komediální styl navazovalo mnoho římských i novověkých a moderních autorů. Aristofanova satira silně ovlivnila anglickou literaturu, hru \"Ptáci\" zpracoval Goethe a Heinrich Heine byl přesvědčen, že v jeho době by byl jistě pronásledován cenzurou. Ve 20. století se k němu vracela řada autorů, Pablo Picasso ilustroval \"Lysistratu\" a východoněmecký autor Peter Hacks měl velký úspěch s uvedením hry o míru. Dokonce byla po Aristofanovi pojmenována i planetka 2934, která byla objevena 25. září 1960.\n\nZ Aristofana pocházejí úsloví „nosit sovy do Athén“ i „kde je dobře, tam je vlast“ (\"Ubi bene, ibi patria\").\n\nVšechny Aristofanovy hry byly přeloženy i do češtiny.\n\n\n\n\n"}
{"id": "149330", "url": "https://cs.wikipedia.org/wiki?curid=149330", "title": "Pies descalzos", "text": "Pies descalzos\n\nPies descalzos (česky „\"Bosé nohy\"“) je třetí album Shakiry vydané v roce 1996.\n\n\n"}
{"id": "149331", "url": "https://cs.wikipedia.org/wiki?curid=149331", "title": "Peligro", "text": "Peligro\n\nPeligro (česky „\"Nebezpečí\"“) je druhé album zpěvačky Shakiry. Bylo vydáno v roce 1993. Shakiře bylo tehdy 15 let a album vydalo nakladatelství Sony Colombia. Název vznikl poté co byla Shakira stažena z hudebního festivalu OTI ve Španělsku, protože jí bylo teprve 15.\n\n"}
{"id": "149335", "url": "https://cs.wikipedia.org/wiki?curid=149335", "title": "Magia", "text": "Magia\n\nMagia (česky „\"Magie\"“) je debutové album kolumbijské zpěvačky Shakiry. Jedná se o kolekci písniček, které nahrála od svých osmi let. Toto album nahrála pro Sony Colombia v roce 1991, když jí bylo 13 let. Bylo vydáno pouze 900 kusů.\n\n\n"}
{"id": "149340", "url": "https://cs.wikipedia.org/wiki?curid=149340", "title": "Vlora", "text": "Vlora\n\nVlora, Vlára nebo též Valona ( nebo , \"Valona\", \"Αυλώνας\") je albánské město a druhý největší přístav v zemi po Drači na pobřeží Jaderského moře u Vlorského zálivu, 100 km jižně od Tirany. V roce 2011 zde žilo přes 79 000 obyvatel. Je zde početná řecká menšina.\n\nMěsto bylo založeno v 6. století př. n. l. jako řecká kolonie \"Aulon\" a patří tak mezi nejstarší města v Albánii. Poprvé je zmíněna v Ptolemaiově \"Geografii\".\n\nV roce 1417 obsadily město vojska Osmanské říše. Turci z Vlory vytvořili centrum správní jednotky (sandžaku), známé pod názvem \"Avlonya\". V roce 1531 zde místní správce Kara Sinan Paša Sanxhakbey nechal zbudovat u mořského pobřeží pevnost. Turecký cestopisec Evlija Čelebi ji později označil za jeden z divů osmanské architektury, a přirovnával ji k pevnosti v Soluni. V 16. století přišli do Vlory také Sefardští Židé, kteří uprchli před pronásledováním ve Španělsku. Značná část obyvatel města byla katolického vyznání, a město spadalo pod biskupství v Drači.\n\nV letech 1690–1691 byla Vlora krátce pod správou Benátské republiky. Poté, co ji znovu získala Osmanská říše, byla připojena k Beratskému sandžaku.\n\n28. listopadu 1912, během První balkánské války, zde byla vyhlášena nezávislost země a krátce byla Vlora i hlavním městem. Tehdy měla pouhých 4000 obyvatel. Nedlouho poté však město obsadila italská vojska.\n\nV roce 1944 byla Vlora osvobozena partyzánskými jednotkami Envera Hodži.\n\nOd roku 1983 má město i železniční spojení. Roku 1989 žilo ve Vloře 72 000 obyvatel.\n\nV roce 1994 byla ve Vloře založena univerzita. Roku 1997 byla Vlora centrem protestů proti pyramidovým hrám, prostřednictvím nichž získali různé společnosti nemalé peníze z rukou albánských střadatelů. Tyto protesty znamenaly také konec vlády tehdejšího premiéra Sali Berishy.\n\nPro albánskou ekonomiku má značný význam přístav ve Vloře, který se nachází v Otrantské úžině jen několik desítek kilometrů od italské pevniny. Díky tomu je dopravní ruch se západním sousedem přes Iónské moře značný. Nemalý počet obyvatel Vlory pracuje v Itálii.\n\nSeverozápadně od města se přímo na mořském pobřeží nachází rozsáhlý průmyslový komplex, který byl vybudován za časů socialistické Albánie.\n\nOd roku 2000 má díky vhodnému pobřeží po celém Vlorském zálivu stále větší roli turistika.\n\n\n"}
{"id": "149341", "url": "https://cs.wikipedia.org/wiki?curid=149341", "title": "Sériová komunikace", "text": "Sériová komunikace\n\nSériová komunikace nebo sériový přenos je v telekomunikacích a informatice proces přenosu dat postupně po jednotlivých bitech (tj. sekvenčně) pomocí komunikačního kanálu nebo sběrnice. Je v přímém protikladu s paralelní komunikací, kde je několik bitů posíláno najednou (linkou obsahující několik paralelních přenosových kanálů).\n\nSériová komunikace se používá na dálkových linkách a většině počítačových sítí, kde činí cena kabelu a synchronizační potíže paralelní komunikaci nepraktickou. Na krátké vzdálenosti se sériová komunikace v počítačových sběrnicích v poslední době prosazuje čím dál více, protože odstraňuje problémy, na které narazila paralelní komunikace (parazitní kapacity, přeslechy, problém synchronizace hodin mezi vodiči – ) a vyplatí se složitější zařízení (serializer a deserializer, tzv. SerDes). Vylepšená technologie učinila sériovou komunikaci konkurenceschopnou (například přechod od PCI sběrnice na PCI-Express).\n\nStandardní dálnopis se vyvinul do automatického telegrafního systému nazývaného Telex. Původně byl rotační mechanický komutátor (rotační přepínač) spouštěn „start bitem“. Komutátor distribuoval ostatní bity skupině elektromagnetických relé, které pomocí cívek mechanicky text vytiskly na papír. Směrování bylo automatizováno pomocí rotačního elektromechanického systému, který byl použit ve starých telefonních systémech. Do počítačů byl později tento sériový komunikační systém adaptován pomocí vstupně-výstupních zařízení nazývaných sériový port s čipy USART.\n\nVývoj telekomunikačních zařízení měl hluboký vliv na evoluci software a operačních systémů, které dodnes obvykle data zpracovávají jako sekvenci znaků.\n\nSériová sběrnice používá pro přenos dat a řízení sběrnice jeden vodič (resp. dvojici signál-nulový vodič) nebo více vodičů. Po fyzikální stránce se datová informace přenáší buď pomocí změny elektrického napětí nebo změny elektrického proudu. Realizace pomocí změny napětí je jednodušší, pomocí změny proudu je složitější, ale má větší odolnost proti elektromagnetickému rušení. Data jsou většinou přenášena v sériové posloupnosti pomocí jednoho signálu. Řízení sběrnice, je buď realizováno pomocí samostatných signálových vodičů, nebo je společně s daty přenášeno pomocí jednoho signálu.\n\nJaký je formát přenášených dat, časování přenosu, řízení přenosu atd. popisuje protokol sběrnice. Standard sběrnice popisuje také elektrické a mechanické parametry sběrnice.\n\n\n\n\n\n"}
{"id": "149342", "url": "https://cs.wikipedia.org/wiki?curid=149342", "title": "Pásovec devítipásý", "text": "Pásovec devítipásý\n\nPásovec devítipásý (\"Dasypus novemcinctus\" Linnaeus, 1758) je druh savce z řádu chudozubých žijící zejména v Jižní Americe. Do tohoto řádu patří také lenochodi a mravenečníci. Ti ale mají skutečně jen několik zubů na rozdíl od pásovce, který může mít až přes sto zubů, což nemá ve světě savců obdoby. Patří mezi zvířecí přenašeče lepry.\n\nTělo je kryté krunýřem z kostěných destiček pokrytých rohovinou. Krunýř se skládá z devíti pásů spojených navzájem měkkou kůží. Pásovec svůj krunýř používá k obraně, když hrozí nebezpečí svine se do klubíčka a je jím chráněn ze všech stran.\n\nPásovec devítipásý se vyskytuje v širokém pásu lesů a stepí od Argentiny přes Střední Ameriku až do jižní části USA.\n\nPři hledání potravy spoléhá na svůj dobrý čich. V létě je nejvíc aktivní po setmění, v zimě je aktivní pouze při nejteplejší části dne. Dokáže najednou sežrat až 40 000 mravenců. Někdy pozře i menšího savce či plaza. Oblíbenou pochoutkou pásovců jsou také zdechliny.\n\nPásovec devítipásý velice dobře hrabe a užívá toho jak při lovu, tak při stavbě svého obydlí. Vyhrabává si hluboké nory, v nichž potom ve dne přespává.\nPásovci devítipasí se páří během podzimu. Po březosti trvající asi 4 měsíce se samici narodí průměrně 4 mláďata.\n\n"}
{"id": "149343", "url": "https://cs.wikipedia.org/wiki?curid=149343", "title": "Pásovec štětinatý", "text": "Pásovec štětinatý\n\nPásovec štětinatý (\"Chaetophractus villosus\") je druh savce z řádu chudozubých žijící v Jižní Americe.\n\nPásovec štětinatý dorůstá délky až 40 cm a má tělo pokryté krunýřem z kostěných destiček. Krunýř se skládá z osmnácti pásů spojených navzájem měkkou kůží.\n\nPokud ho někdo napadne, stáhne končetiny a okraje krunýře dosednou na zem.\n\nVyskytuje se na území severní Argentiny a Paraguaye.\n\nPásovec štětinatý je chován ve více než sedmi desítkách evropských zoo. V Česku chovaly na konci roku 2017 tento druh tři zoologické zahrady sdružené v Unii českých a slovenských zoologických zahrad. Jednalo se o Zoo Brno, Zoo Olomouc a Zoo Plzeň. Český prvoodchov se však podařil v Zoo Praha, která aktuálně chová příbuzný druh – pásovce kulovitého. \n\nNa Slovensku je druh chován v Zoo Bratislava.\n\n"}
{"id": "149349", "url": "https://cs.wikipedia.org/wiki?curid=149349", "title": "Slabě kompaktní kardinál", "text": "Slabě kompaktní kardinál\n\nSlabě kompaktní kardinál je matematický pojem z oblasti teorie množin (kardinální aritmetiky). Patří mezi velké kardinály.\n\nSlabě kompaktní kardinál je takové kardinální číslo formula_1, že pro každou funkci formula_2 existuje podmnožina formula_3 mohutnosti formula_1, která je homogenní pro \"f\" (tj. formula_5 nebo formula_6).\n\n"}
{"id": "149356", "url": "https://cs.wikipedia.org/wiki?curid=149356", "title": "Berat", "text": "Berat\n\nBerat také nazývaný Albánský Bělehrad (albánsky: \"Berat\" nebo \"Berati\") je město ležící v centálně–jižní části Albánie, v údolí řeky Osum. Má obyvatel. Je hlavním městem stejnojmenného kraje. Známé je také jako \"Město tisíce oken\" (albánsky \"Qyteti i një mijë e një dritareve\").\n\nBerat leží při pravém břehu řeky Osum v místech, kde vytéká z údolí mezi pohořími Mali i Shpiragut a Mali i Tomorrit do pobřežní nížiny. Město se nachází 71 km severně od Gjirokastëru, 70 km západně od Korçë, 70 km jižně od albánské metropole Tirany a 33 km východně od Fieru. Východně od něj se nachází pohoří Tomorr vystupující do nadmořské výšky až 2 400 m n. m. Západně od města se pak nachází pláň Myzeqe, do které se postupně otevírá údolí řeky Osum.\n\nMěsto je v historii zmiňováno pod různými názvy; nejprve jako Antipatreia (Αντιπάτρεια), poté jako Poulcheriopólis (krásné město, řecky Πουλεριόπολις). Po příchodu Slovanů a obsazení města Bulhary získalo název Belograd (odtud pochází i historický český název Albánský Bělehrad). Ten je doložen i v podobách Bellagradi (1280) a Belgradi (1431). Současný název Berat vznikl z původního slovanského jména.\n\nSoučasné město tvoří tři části, které od sebe rozděluje řeka Osum: Gorica (podle slovanského označení pro malou horu), Mangalem a Kalaja (původně byzantinská pevnost, která byla přestavěna do integrální součásti města).\n\nPrvní souvislé osídlení na místě dnešního města existovalo v 6. století př. n. l., kdy se zde nacházela řecká osada. Podle tehdejších obyvatel nesl celý region název Dessaretis a samotná osada nesla jméno Antipatreia (řecky \"Αντιπάτρεια\"). Neexistují záznamy o tom, kdy osídlení přesně vzniklo. Zhruba okolo roku 200 př. n. l. osadu obsadily římské jednotky pod vedením Lucia Apustia, který zbořil při obléhání původní hradby a vyvraždil všechny muže v osadě.\n\nBerat se tak stal součástí Římské říše a později říše Byzantské. O jeho rozvoj se zasloužil především císař Theodosius II., za jehož vlády změnilo město svůj název a stalo se sídlem biskupství. V 7. století však trpělo při útocích Slovanů.\n\nV 9. století město obsadilo Bulharsko pod vedením cara Presijana. Získalo slovanský název \"Beligrad\"/\"Belgrad\" (bílé město), doložena je rovněž i jeho řecká podoba (\"Βελέγραδα\"). Stalo se jedním z klíčových sídel v regionu Kumičevica, které středověké Bulharsko ovládalo. Byzantinci jej získali zpět až v roce 1018, kdy tehdejší bulharský správce Elemag vydal město byzantskému císaři Basileiovi II. po dlouhém obléhání. V jeho rukách zůstalo až do roku 1203. Poté jej po Čtvrté křížové výpravě zabrala Druhá bulharská říše, ale pouze na krátkou dobu; v průběhu 13. století jej získali Byzantinci zpět pod svoji nadvládu. V druhé polovině téhož století bylo město součástí křižáckého Albánského království (Regnum Albanae), v jehož čele stál Karel I. z Anjou.\n\nMístní albánské obyvatelstvo se přidalo na stranu západních zemí, které útočily i během následujících křížových výprav proti Byzanci. V roce 1274 obsadil město, které bylo součástí Epirského despotátu, křižáckého státu na území dnešní Albánie, byzantský císař Michael VIII. Palaiologos. Odtud se vydal s podporou některých dalších místních Albánců zaútočit na přístavní město Drač, ale neúspěšně. V letech 1280–1281 obléhaly Berat sicilská vojska, než je dokázaly další byzantské síly odehnat. Byzantinci však opět nebyli schopni Berat udržet po delší dobu ve svých rukách; v roce 1335 jej obsadili albánští vzbouřenci; o zhruba deset let později město připadlo srbskému carství. Po jeho pádu bylo na několik desítek let spravováno místními vládci.\n\nV roce 1385 obsadili Berat Turci. Ti zde své vojsko dislokovali na jistou dobu proto, aby vybudovali opevnění pro potřeby následujícího útoku na albánské pobřeží, kde byl jejich strategickým cílem přístav Vlora. Formálně však město řídil od roku 1396 rod Muzaků, který z něj učinil hlavní město svého panství. Až roku 1417 bylo město integrováno do Osmanské říše. V roce 1455 se o jeho obsazení pokoušel neúspěšně albánský vojevůdce Skanderbeg spolu se svými spojenci z Neapole.\n\nV raných tureckých dobách procházelo město značným úpadkem. Ke konci 16. století mělo pouhých 710 domů. V následujícím století se však již podařilo obnovit původní růst. Hlavním řemeslem, které dalo Beratu ve své době věhlas, bylo řezbářství. Roku 1670 navštívil Berat turecký cestoval Evlija Čelebi, který zde napočítal 5 000 kamenných domů a 100 domů výstavních s řadou fontán. Přestože jsou Čelebiho popisy osmanských měst z dob raného novověku mnohdy nepřesné, zdokumentoval poměrně podrobně dobové uspořádání místní pevnosti Kalaja.\nV 18. století se Berat řadil mezi nejvýznamnější turecká města na území dnešní Albánie. Byl centrem beratského pašalíku, v jehož čele stál Ahmet Kurt Pasha. Po porážce Ibrahima Pashi Ali Pashou byl Berat administrativně připojen k Ioanninskému vilájetu. Získání Beratu pro něho mělo klíčový význam, neboť město se nachází v jednom z mála údolí, která umožňují přístup k úrodným polím v albánských nížinách u pobřeží z východu.\n\nVe století devatenáctém mělo město významnou úlohu při albánském národním obrození. Od roku 1835 zde existovala řecká škola. Obyvatelstvo zde bylo do značné míry pravoslavné (cca 5 000 obyvatel), ačkoliv se dominantním náboženstvím na území Albánie stal islám. Roku 1851 poškodilo Berat zemětřesení, po němž bylo město různě přestavováno.\n\nV roce 1903 zde došlo ke vzpouře místního albánského obyvatelstva proti turecké nadvládě. Protest spočíval v nespokojenosti s vysokými daněmi, které uvalila na místní obchodníky turecká správa. Nepokoje se v té době konaly i v řadě dalších albánských měst, např. v Elbasanu.\n\nBěhem první světové války okupovaly Berat nejprve ústřední mocnosti a poté jej obsadili řečtí vojáci.\nMezi 23. a 30. říjnem 1944 se zde uskutečnilo druhé zasedání Rady národního osvobození, kde byla ustanovena dočasná vláda Albánie s Enverem Hodžou v jejím čele jako premiérem a ministrem obrany. Stalo se tak nedlouho poté, co odsud byli vypuzeni němečtí vojáci (13. září 1944).\n\nVzhledem k tomu, že se město nachází stranou všech klíčových dopravních tahů na území státu, nedošlo k jeho rapidnímu růstu tak, jako tomu bylo v případě např. Drače, Elbasanu nebo Skadaru. V rámci socialistické výstavby po druhé světové válce vznikala nová výstavba jihovýchodním směrem, dále od historického centra Beratu. To zůstalo ve své podstatě nedotčené. Vzniklo zde rovněž i několik menších továren, které však byly po roce 1991 uzavřeny. Mezi ně patřila např. textilka, která nesla jméno Mao Ce-Tunga a byla dokončena roku 1970.\n\nV roce 1991 došlo v Albánii k politickým změnám, které vedly k pádu Albánské strany práce a poslední země se systémem vlády jedné strany tak přešla k demokratickému uspořádání. Během demonstrací byl nicméně Berat po dlouhou dobu loajální komunistickému vedení. Po prvních nepokojích v Tiraně byl v Beratu zřízen tzv. Výbor na obranu vlasti, v jehož čele byli důstojníci albánské armády loajální Albánské straně práce. Nedlouho před zhroucením režimu zde tito „enveristé“ skládali přísahu Enveru Hodžovi.\n\nPo otevření Albánie zbytku Evropy po roce 1991 se město stalo vyhledávaným turistickým cílem. V roce 2005 bylo město spolu s městem Gjirokastër zapsáno na seznam světového dědictví UNESCO, a to díky svému historickému centru. Od roku 1979 zde sídlí etnografické muzeum a později zde vzniklo také navštěvované muzeum ikon.\n\nVzhledem k tomu, že se v Beratu za stovky let jeho dějin vystřídaly různé mocnosti a státní útvary s vlastními náboženstvími a kulturami, dochoval se zde nemalý počet historických památek, díky nimž je Berat v celé Albánii dobře známý. Nejstarší objekty pocházejí ze 4. století před naším letopočtem a nejmladší ze století osmnáctého. Historické centrum města tvoří typické balkánské domy z přelomu 18. a 19. století. Některé nejstarší objekty se nacházejí na místní pevnosti, dochovány jsou rovněž některé byzantské kostely původem z 13. století, stejně jako mešity z raného období existence Osmanské říše. Od 60. let 19. století tvoří střed města památková zóna.\n\nMěsto se nachází na hlavním silničním tahu, který vede ve směru severozápad (Lushnjë) – jihovýchod (Poliçan) jako silnice SH 72. Město není napojeno na železniční nebo dálniční síť. Řeka Osum není splavná. Město své letiště nemá; tiranské letiště Matky Terezy se nachází 124 km severozápadně od Beratu.\n\nSilniční síť v rámci okresu má délku silnic 180 km, z toho 65 km asfaltovaných, 18 km vnitrostátních a 113 km venkovských silnic. V okrese připadá 26–50 silničních vozidel na 1 000 obyvatel.\n\nVeřejnou dopravu do města zajišťují autobusy.\n\nVe městě působí od roku 2009 soukromá Albánská univerzita v Beratu. Město má řadu základních a středních škol.\n\nMístní fotbalový tým nese název KS Tomori Berat, hraje na stadionu, který se nachází v jihovýchodní části města.\n\n\n"}
{"id": "149362", "url": "https://cs.wikipedia.org/wiki?curid=149362", "title": "AMX 30 AuF1", "text": "AMX 30 AuF1\n\nAMX 30 AuF1 (Automoteur modèle F1) je francouzská samohybná houfnice postavená na podvozku tanku AMX 30. Její vývoj probíhal v 70. letech 20. století.\n\n\"AMX 30 AuF1\" je či byla ve výzbroji armád Francie, Saúdské Arábie a Iráku. V řadách irácké armády se účastnila Irácko-íránské války v 80. letech.\n\nV současnosti (2006) slouží u francouzské armády 400 kusů AMX 30 AuF1. I když je těžší než AMX-30, uchovává si \"AuF1\" podobnou míru pohyblivosti. Během 45 sekund může vystřelit 6 nábojů.\n\n\"AMX 30 AuF1\" byly součástí francouzského kontingentu sil IFOR během obležení Sarajeva. Pomáhaly umlčet dělostřelecké pozice bosenskosrbských sil obléhajících město.\n"}
{"id": "149375", "url": "https://cs.wikipedia.org/wiki?curid=149375", "title": "Einar Haugen", "text": "Einar Haugen\n\nEinar Ingvald Haugen (19. dubna 1906 – 20. června 1994) byl americký lingvista a profesor na Wisconsinské univerzitě a Harvardově univerzitě.\n\nDílo:\n"}
{"id": "149377", "url": "https://cs.wikipedia.org/wiki?curid=149377", "title": "Auditoriologie", "text": "Auditoriologie\n\nAuditoriologie (od lat. \"auditorium\", posluchárna, hlediště) je multidisciplinární vědní obor, který se zabývá divadelními, koncertním i atd. sály. Zabývá se vzájemnými vazbami a řešením stavebně technických, materiálových, architektonických, prostorových, hygienických, ergonomických, světelných, optických, akustických a jiných podmínek divadelních, koncertních, promítacích a přednáškových sálů. \nSleduje také jejich časové vytížení i ekonomiku provozu.\n\n"}
{"id": "149381", "url": "https://cs.wikipedia.org/wiki?curid=149381", "title": "Exotermní reakce", "text": "Exotermní reakce\n\nOpakem je reakce endotermická, kde se musí teplo dodat, aby reakce mohla proběhnout.\n\nTypická exotermická reakce je hoření látek. Při tomto ději se uvolňuje teplo a světlo. Další proces (příbuzný hoření) je exploze.\n\nKonkrétním příkladem je slučování plynného vodíku s kyslíkem za vzniku vodní páry:\nReagující látky předávají teplo okolí, reakční teplo tedy má zápornou hodnotu: Q = -484 kJ.mol\n\n"}
{"id": "149385", "url": "https://cs.wikipedia.org/wiki?curid=149385", "title": "LZ 1", "text": "LZ 1\n\nLZ 1 byla první z řady ztužených vzducholodí, které sestrojil Ferdinand von Zeppelin. Provedla tři krátké lety a poté byla sešrotována.\n\nV roce 1898 vznikla za Zeppelinova přispění \"Společnost pro vzduchoplavbu\", která získala zhruba 400 000 tehdelších říšských marek. Stejnou částku přidal i sám Zepelin. Z těchto peněz byly objednány první díly vzducholodě u firmy Commerzienrath, kterou vlastnil Carl Berg v Lüdenscheidu (vyráběla předtím díly i pro vzducholoď Davida Schwarze) a 17. června 1899 začala i stavba hangáru, netypicky neseného pontony na hladině Bodamského jezera. To mělo kromě bezpečnosti význam i pro snadné natáčení proti větru. V hangáru postupně vznikala vzducholoď pod vedením samotného Zeppelina a Ludwiga Düra, schopného Zeppelinova konstruktéra.\n\nPrvní start byl plánován na 30. června 1900, ale pro špatné počasí se uskutečnil až 2. července 1900 ve 20:03 za přítomnosti přibližně 12 000 diváků. Let trval přibližně 18 minut, během nichž došlo k prohnutí tělesa, vychýlení vrtulí a dosažení jen malé rychlosti. Poté navíc selhal jeden z motorů (mechanik dal do nádrže omylem místo benzínu vodu) a při pokusu o přistání se loď poškodila o hladinu.\n\nDruhý let podnikla vzducholoď po řadě oprav a vylepšení 17. října. Po několika minutách letu praskl jeden z plynových oddílů, a poté se zhroutilo několik žeber, která nevydržela větší zátěž. Vzducholoď se prolomila v půli a dopadla na hladinu jezera. Nikdo z posádky se ale nezranil a škody byly také malé.\n\nTřetí a poslední let podnikla vzducholoď po dalších opravách 21. října. Tentokrát byl let úspěšný. Vzducholoď předvedla manévrování i let rychlostí kolem 30 km/h a úspěšný návrat.\n\nDalší lety se neuskutečnily z finančních důvodů. 13. prosince 1900 zkrachovala Společnost pro vzduchoplavbu. Kostru lodě prodal Zeppelin do šrotu při získávání prostředků na stavbu LZ 2.\n\n\n"}
{"id": "149391", "url": "https://cs.wikipedia.org/wiki?curid=149391", "title": "David Lloyd George", "text": "David Lloyd George\n\nDavid Lloyd George, 1. hrabě z Dwyforu, (17. leden 1863 – 26. březen 1945) byl britský státník a jediný premiér, který pocházel z Walesu. Byl také jediným předsedou vlády, pro něhož byla angličtina druhým jazykem (prvním byla velština).\n\nVe vládních funkcích, především jako ministr financí, sloužil dlouhou dobu a byl klíčovou postavou mnoha reforem, které položily základ sociálního státu. Byl premiérem v druhé polovině první světové války a v prvních čtyřech letech poválečného období. I když byl posledním předsedou vlády z Liberální strany, jeho koaliční vládu nepodporovalo mnoho liberálů a toto rozštěpení bylo hlavní příčinou úpadku strany.\n\nI když se narodil v Manchesteru, byl Velšan a velština byla jeho rodným jazykem. Byl synem učitele Williama Georgeho a jeho manželky Elizabeth. Jeho strýc ho podporoval ve studiu práv a vstupu do politiky. Roku 1885 si založil právnickou kancelář, do které se později zapojil i jeho bratr, a jeho praxe rozšířila svou působnost i do okolí, kde si otevřel několik kanceláří.\n\n24. ledna 1888 se oženil s Margaret Owenovou, dcerou místního statkáře. Tento rok se také stal členem rady hrabství Caernarfonshire. Od té doby se datují jeho snahy vytvořit národní stranu, která by, podobně jako Irská parlamentární strana, hájila zájmy Velšanů a snažil se prosadit spojení severního a jižního Walesu.\n\nČlenem Dolní sněmovny za obvod Caernarfon Boroughs se stal v doplňovacích volbách roku 1890. Připojil se ke skupině mladých velšských liberálů, kteří podporovali zrušení waleské církve, umírněné reformy a velšskou samosprávu.\n\nV následujících letech se v parlamentu věnoval především velšským tématům, jakými bylo zrušení velšské části Anglikánské církve. Velkou pozornost mu přinesla kritika druhé búrské války, kde poukazoval na sporné cíle a velké náklady.\nRoku 1906 vstoupil do liberální vlády Henryho Campbel-Bannermana jako ministr obchodu. V této funkci realizoval mnoho změn zákonů, ale jeho hlavním úspěchem bylo zastavení plánované celostátní stávky železničních zaměstnanců. Po Bannermanově smrti nahradil H. H. Asquitha, který se stal premiérem, na pozici ministra financí.\n\nVe volebním programu liberálů pro volby roku 1906 byl i návrh na redukci nákladů na zbrojení, jehož zastáncem byl i on sám. Navrhl, aby počet velkých bitevních lodí (Dreadnought) byl snížen na šest, což bylo odsouhlaseno i vládou. Po silné kritice konzervativců byla nucena vláda změnit stanovisko a rozpočet byl navýšen pro počet osmi bitevních lodí. To byl jeden z hlavních důvodů obratů v závodech ve zbrojení mezi Velkou Británií a Německem v předvečer první světové války.\n\nI když starobní penze byly zavedeny již Asquithem, Lloyd George byl zodpovědný za zavedení finanční podpory pro nemocné. Tyto sociální návrhy se střetly se silným odporem ve Sněmovně lordů, která jeho návrh rozpočtu odmítla. Tyto liberální reformy vytvořily základ sociálního státu. Po vyřešení krize kolem rozpočtu navrhl i systém národního pojištění (podpora v nezaměstnanosti), které se inspirovalo podobným systémem zavedeným v Německu v 80. letech 19. století.\n\nRoku 1913 byl spolu se státním zástupcem Rufusem Isaacsem zapojen do Marconiho skandálu. Byl obviněn, že spekuloval s akciemi společnosti Marconi na základě interních informací o tom, že tato společnost získá velkou státní zakázku. Tento skandál byl předehrou dalšího pozdějšího obvinění z korupčního jednání při prodeji vyznamenání.\n\nRoku 1916 se stal premiérem. Asquith nahrazen ve funkci premiéra, což Liberální stranu rozdělilo. Stal se tak závislým na podpoře konzervativců a tiskového magnáta Alfreda Harmswortha (vlastníka listů \"The Times\" a \"Daily Mail\"). To se projevilo i na sestavě válečného kabinetu a na tom, že jeho práci neměl zcela pod kontrolou.\n\nVálečný kabinet se ale ukázal jako velmi úspěšná novinka. Scházel se téměř každý den a rozhodoval o hlavních politických, vojenských, ekonomických a diplomatických záležitostech. Přídělový systém na maso, cukr a tuky byl zaveden na počátku roku 1918. Počet členů odborových organizací se v letech 1914 až 1918 zvýšil z asi čtyř na osm miliónů a v letech 1917 až 18 se zvyšoval počet zastavení práce a stávek.\n\nZajímal se také o židovskou otázku. V době, kdy byl zodpovědný za vyzbrojování, se spřátelil s Chajimem Weizmannem, prominentním ruským sionistou, který se přestěhoval do Británie. Roku 1917 byl jeho prvním počinem ve funkci premiéra útok na Osmanskou říši a dobytí Palestiny. Ministr zahraničí Arthur Balfour vydal známou Balfourovu deklaraci ve které přiznal Židům právo na vytvoření vlasti na území Palestiny.\n\nV září 1918 potvrdil T. G. Masarykovi do Ameriky skutečnost, že je v amerických skladech dostatek zbraní a materiálu pro pomoc Československým legiím na Rusi.\n\nZastupoval Velkou Británii na Pařížské mírové konferenci, kde se střetl s francouzským premiérem Georgesem Clemenceauem, americkým prezidentem Woodrowem Wilsonem a italským premiérem Vittoriem Orlandem. On sám chtěl potrestat Německo politicky a ekonomicky za zničení Evropy, ale nechtěl zcela zničit a rozvrátit jeho politický a ekonomický systém tak jak požadovali Francouzi, kteří se domáhali velmi vysokého odškodného.\n\nProblémy koalice s konzervativci se začaly projevovat po válce. Jeho rozhodnutí rozšířit od roku 1917 brannou povinnost na Irsko vedla k porážce jeho irského koaličního partnera ve volbách roku 1918, ve kterých zvítězila strana Sinn Féin, která bezprostředně poté vyhlásila nezávislost. Lloyd George řídil Anglo-irskou válku, která skončila mírovou dohodu a vznikem Irského svobodného státu.\n\nJeho koalice byla názorově příliš různorodá a brzy se v ní objevily rozpory mezi národními liberály a unionisty a mezi frakcemi konzervativců. V červnu 1922 konzervativci předložili důkazy o korupci při udělování šlechtických titulů a Řádu britského impéria, který byl vytvořen pro tyto účely. Nicméně až po kritice postupu Británie v Chancké krizi došlo k rozpadu koalice, když klub konzervativců zvolil řešení opustit koalici.\n\nVe 20. letech zůstal důležitou politickou osobností a očekávalo se, že se do funkce premiéra vrátí. Roku 1926 se stal Asquithovým nástupcem v čele Liberální strany. I když byla v té době strana až třetí nejdůležitější formací, podařilo se mu získat prostředky na masivní kampaň. Nicméně výsledky voleb roku 1929 byly pro liberály zklamáním, když obsadili asi jen 60 křesel.\n\nVe 30. letech již jeho vliv na politické scéně poklesl. Navrhl program radikálních reforem, inspirovaných americkým programem New Deal (Nový úděl), ale jeho aktivita nezískala žádnou podporu. V březnu 1936 se setkal v Berchtesgadenu s Adolfem Hitlerem a jeho komentáře po tomto jednání vyjadřovaly určité sympatie s tímto diktátorem a především s programem veřejných prací. Nicméně později se přidal na stranu Winstona Churchilla, který kritizoval britskou politiku appeasementu. V květnu 1940 v asi posledním důležitějším parlamentním projevu silně kritizoval Neville Chamberlaina, přispěl k jeho porážce a napomohl tomu, aby se předsedou vlády stal Churchill.\n\nZemřel 26. března 1945 na rakovinu. O čtyři dny později byl pohřben u řeky Dwyfor v Llanystumdwy.\n\n"}
{"id": "149393", "url": "https://cs.wikipedia.org/wiki?curid=149393", "title": "Vladimír Hulpach", "text": "Vladimír Hulpach\n\nVladimír Hulpach (* 22. dubna 1935 Praha) je český spisovatel, editor a scenárista. Věnoval se především převypravování bájí, pověstí, písní a pohádek z celého světa (knížka indiánských pohádek \"Co vyprávěl kalumet\" vyšla v jedenácti jazykových verzích). Je také autorem populárně-naučných knih a filmových scénářů. Zakládal soutěž Zlatá stuha.\n\n\n"}
{"id": "149401", "url": "https://cs.wikipedia.org/wiki?curid=149401", "title": "Joseph Ascher", "text": "Joseph Ascher\n\nJoseph Ascher (3. června 1829 Groningen - 20. června 1869 Londýn) byl nizozemský hudební skladatel a klavírista.\n\nStudoval na konzervatoři v Lipsku, od roku 1849 působil ve Francii jako dvorní klavírista císařovny Eugénie de Montijo. Později se přestěhoval do Londýna, kde zemřel ve čtyřiceti letech na následky svého zhýralého života.\n\nJoseph Ascher psal převážně skladby pro klavír. Do dnešní doby se jich dochovalo okolo dvou set.\nNěkterá z jeho děl jsou:\n"}
{"id": "149403", "url": "https://cs.wikipedia.org/wiki?curid=149403", "title": "Nov", "text": "Nov\n\nNov čili novoluní je fáze Měsíce, kdy není přivrácená část jeho povrchu k Zemi osvětlena Sluncem. Jinými slovy je to fáze, kdy je Měsíc přikloněn k Zemi pouze neosvětlenou stranou.\n\nČástečné nebo úplné zatmění Slunce nastává, jen když je Měsíc v této fázi.\n\n\n"}
{"id": "149405", "url": "https://cs.wikipedia.org/wiki?curid=149405", "title": "Thorgal", "text": "Thorgal\n\nThorgal je komiksový cyklus a zároveň jmého jeho hlavního hrdiny. Spisovatelem je Belgičan Jean Van Hamme, jehož v posledních dílech nahradil Yves Senté a kreslířem Polák Grzegorz Rosiński. První díl vyšel v roce 1980, na konci roku 2010 vyšel 32. díl.\n\nPříběhy jsou zasazeny do doby kolem roku 1000 a kombinují historické, mystické a sci-fi motivy do konzistentního fiktivního světa. Hlavní hrdina, přicházející z neznáma a je vychován Vikingy. Brzy se projeví jeho nadlidské schopnosti, ačkoliv on sám touží po klidném životě. Ožení se s princeznou Aaricií, s níž má postupně dvě děti. Ty jsou také hrdiny některých z příběhů; Sentého díly jsou již věnovány výhradně Jolanovi jako hlavní postavě.\n\n\nV závorkách jsou data prvního francouzského vydání a francouzský název, ISBN odpovídá českému vydání, pokud takové bylo. Seznam je rozčleněn na cykly, v nichž navazuje děj a postavy jednotlivých dílů pevněji na sebe. \n\n\n\n\n\n"}
{"id": "149408", "url": "https://cs.wikipedia.org/wiki?curid=149408", "title": "Chrýsippos", "text": "Chrýsippos\n\nChrýsippos (latinsky \"Chrysippus\") je v řecké mytologii synem krále Pelopa a jeho milenky, nymfy Axiochy. \n\nKrál Pelops, vládce v Píse, měl mnoho vlastních synů, z nich nejznámější jsou Átreus a Thyestés, ale později také zplodil nemanželského syna Chrýsippa. Jeho macecha, manželka krále Pelopa Hippodameia rozhodně neměla levobočka v lásce, takže netrvalo dlouho a naváděla své syny Átrea a Thyesta, aby ho zabili, aby ho utopili v studni. Když jí to odmítli, rozhodla se jednat sama. \n\nChrýsippa unesl thébský král Láios. Věštba mu stanovila, že zahyne rukou vlastního syna, tak nechtěl děti se svou manželkou Iokasté vůbec mít. Proto unesl mladého Chrýsippa, do něhož se navíc zamiloval. Královna Hippodameia vzala pomstu do vlastních rukou, vplížila se v noci do Láiovy ložnice a Chrýsippa probodla. Vražda mohla padnou na vedle ležícího Láia nebýt toho, že posledním dechem umírající Chrýsippos označil za svého vraha macechu Hippodameiu. \n\nTo je však jenom jedna z verzí, jako důvody, proč vraždila královna, se označuje její neláska k levobočkovi nebo pomsta Pelopovi za nevěru. Nebo také obavy, že by mohl král Pelops vlastní syny vydědit a svým nástupcem ustanovit Chrýsippa. Nevylučovala se ani sebevražda, kterou Chrýsippos spáchal ze studu.\n\nNásledkem toho všeho bylo, že Hippodameia z Théb uprchla a spáchala sebevraždu. Král Pelops vlastní syny proklel do budoucího pokolení a toto prokletí se plně a krvavě vyplnilo. Átreus a Thyestés se povraždili vzájemně, zahynuli také jejich synové Agamemnón a Aigisthos. Thébského krále Láia nakonec podle této kletby zavraždil nevědomky Láiův syn Oidipus. \n\n"}
{"id": "149410", "url": "https://cs.wikipedia.org/wiki?curid=149410", "title": "Červený rybník", "text": "Červený rybník\n\nNázev Červený rybník má více rybníků:\n\n\n\n"}
{"id": "149416", "url": "https://cs.wikipedia.org/wiki?curid=149416", "title": "Indický národní kongres", "text": "Indický národní kongres\n\nIndický národní kongres (v angličtině \"Indian National Congress\", odtud používaná zkratka INC), někdy také \"Indický celonárodní kongres\", \"Strana kongresu\" nebo jen \"Kongres\", je přední indická politická strana. Strana byla založena roku 1885 Allanem Humem s cílem dosáhnout většího podílu Indů na správě země. Od roku 1920 stál v čele Národního kongresu Móhandás Karamčand Gándhí, který hlásal nenásilné metody politického boje formou občanské neposlušnosti (tzv. \"satjágraha\"), která se v meziválečné době stala základem politiky Kongresu. Po nástupu mladší a radikálnější generace vůdců do čela strany jako byl Subhás Čandra Bose (od roku 1938 předseda INK) a Džaváharlál Néhrú (pozdější první ministerský předseda nezávislé Indie) se cílem stala úplná samostatnost. Po osvobození Indie (1947) se stal Kongres nejsilnější stranou v zemi. Ve volbách roku 1951 obdržel Kongres 45 % a místo premiéra zaujal Džaváharlál Néhrú.\n\nStrana zastávala socialistické a protikoloniální myšlenky, dnes ji lze považovat za stranu sociálně demokratickou, je členem Socialistické internacionály a Progresivní aliance.\n\nPři volbách v roce 2004 obdržel INK 103 milionů hlasů (26,7 %) a 145 mandátů. Předsedkyní strany je Sonia Gándhíová.\n\nIndický národní kongres byl založen ve dnech 28.–31. prosince 1885 na sjezdu v Tédžpálově koleji v Bombaji. Termín krátce po vánočních svátcích byl vybrán proto, že indičtí úředníci britské správy měli volno a mohli se tak sejít na delší dobu. Schůze se zúčastnilo 73 delegátů. Kromě 72 Indů byl přítomen také Allan Octavian Hume, který pomohl sjezd zprostředkovat, a také dva Britové v úloze pozorovatelů. Konferenci předsedal Voméš Čandra Banerdží, který byl také zvolen prvním předsedou Kongresu.\n\nAž do 20. let 20. století byl Indický národní kongres jen volným sdružením bohatších vzdělaných vrstev. Na sjezdu v Nágpuru v roce 1920 však přijal nové stanovy, které vycházely z návrhu Mahátmy Gándhího a které proměnily Kongres v masovou politickou stranu. Jeho členem se mohl stát jakýkoli člověk starší 21 let, který zaplatí členské příspěvky a podepíše se pod program Kongresu. Za hlavní cíl bylo vyhlášeno dosažení samostatnosti Indie mírovými prostředky.\n\n\n"}
{"id": "149421", "url": "https://cs.wikipedia.org/wiki?curid=149421", "title": "Miroslav Sabev", "text": "Miroslav Sabev\n\nMiroslav Sabev (* 8. října 1952, Hukovice – 15. února 2011, Ostrava) byl český malíř a grafik.\n\nNarozen 8. října 1952 v Hukovicích, zemřel 15. února 2011 v Ostravě. Miroslav Sabev byl autodidakt. Vyučený zámečník, prošel mnoha profesemi, mj. na šachtách na Moravě, na ropných vrtech v severní Africe. Cestoval po Evropě (Francie, Bulharsko).\n\nSabevova cesta k malířskému umění nebyla přímočará. Muž hřmotné postavy, upřímné povahy a pronikavého pohledu propadl v nelehkém životním období alkoholu, který jej dostal až na ulici mezi bezdomovce. V bezvýchodné životní situaci, opuštěn všemi v sobě objevil výtvarný talent, který se pro něj stal záchranným lanem. Do své smrti žil a tvořil v Ostravě. V posledních letech se zcela zbavil alkoholové závislosti, avšak za léta prožitá v bídě a za svou závislost zaplatil nalomeným zdravím a stále bojoval se zdravotními neduhy. Osou jeho života se stalo malování.\n\nMiroslav Sabev patřil k těm uměleckým osobnostem (viz např. Amedeo Modigliani, Jarek Nohavica, ad.), kteří si museli sáhnout až na ono příslovečné dno, aby našel odrazový můstek k tvorbě, k životní vyrovnanosti, k náboženské reflexi a pozitivnímu vztahu k životu. To vše se odráželo v jeho tvorbě.\nJeho hlavní malířskou technikou byla malba špachtlí olejovými barvami na lepenku formátu 70x100 cm. Plocha tohoto rozměru mu dává dostatečný prostor k vyjádření umělecké myšlenky. Třebaže by byl schopen pojmout daleko větší plochy, nepotřeboval ohromovat. Klíčem k jeho obrazům je prvotní imprese, stejně jako následné ztišení a zaměření se na osamocený „dialog“ s tématem obrazu. Šepsováním a nanášením mnoha vrstev olejových barev dosahuje jedinečných barevných ploch. Kombinace prolínání barevných vrstev a hranatých ploch tvořených špachtlí dodává jeho pracím impresionistický nádech (zvláště tvorba z pol. 90. let), zároveň jej však překračuje velmi expresívním, někdy až nervním dotvářením za pomocí prstů a štětců.\n\nVelký talent prokazoval však Sabev také při kresbě grafitem. Jeho grafické portréty jdou často až na hranici jakési karikatury, ale právě tím zvýrazňuje podstatné rysy osobnosti portrétovaného.\n\nNejčastější témata jeho prací byly ženské akty, portréty přátel a členů rodiny, také však téma Krista, kříže.\nJeho ženské akty jsou ve většině bez obličeje. Žena v pojetí Sabeva je objektem touhy a vášně, ale také zároveň smutku a osamění. Erotika, milování je (viděno Sabevovýma očima) touha po naplnění, které se nedostavuje. Je zde však jiný druh vztahu, ve kterém lze nalézt útěchu a naplnění a tím je mystická - náboženská zkušenost. Ta se projevila nejsilněji v několika obrazech malovaných často v nejtěžších obdobích malířova života - ve vězení (Matka Tereza), na ulici (Kristus) nebo i později (cyklus Kříže).\n\nPortrétní tvorba dosahuje u Sabeva nejsilnějších účinků právě u lidí, ke kterým má malíř hluboký vztah. Mistrovská je však také jeho schopnost vystihnout fyziologické i povahové rysy při portrétování podle předlohy. Věrnost předloze a přitom osobité ztvárnění dělají z jeho portrétů vynikající díla.\nMiroslav Sabev však nepřestával experimentovat, neustále hledal nové cesty pro umělecké ztvárnění jeho myšlenek, které odrážejí jeho těžké životní zkušenosti a také dobu, ve které žil. Za deset let intenzívní tvorby vytvořil stovky děl.\n\n\n\n\n"}
{"id": "149427", "url": "https://cs.wikipedia.org/wiki?curid=149427", "title": "Ivana Christová", "text": "Ivana Christová\n\nIvana Christová (* 10. srpna 1970 Prešov) je první novodobá Miss Československa slovenské národnosti z roku 1989 a jedna z nejvýraznějších vítězek soutěže československé Miss v historii. V současnosti je podnikatelkou.\n\nJiž od svého mládí zpívala a tančila v amatérském východoslovenském folklórním souboru, věnovala se po nějakou dobu také zpěvu, nahrála několik alb, hostovala v řadě zábavných pořadů.\n\nO jejím vítězství porota rozhodla v podstatě jednohlasně, i když publikum s výrokem poroty nesouhlasilo a dalo to najevo hlasitým pískotem v Paláci kultury a sportu v Ostravě Vítkovicích, kde se první (a dále ještě druhý a desátý) ročník Miss konal. Zatímco ostatní finalistky podlehly tehdejším trendům natupírovaných vlasů a výrazného líčení, Ivana Christová to odmítla a ponechala si své dlouhé vlasy sčesané nahladko, což zvýraznilo dokonalou symetrii její tváře.\n\nNa Miss World i Miss Universe byla vyslána 1. vicemiss Jana Hronková (na Miss Universe se dostala do Top 10). Ivana Christová vyjela na méně prestižní soutěž Miss Maja International 1989, kterou jednoznačně vyhrála. Po vítězství začala působit ve Spojených státech jako modelka (nezúčastnila se ani dalšího ročníku soutěže a své nástupkyni nepředala korunku mimo jiné i kvůli tehdejším nepřátelským vztahům s prezidentem soutěže Milošem Zapletalem, které se urovnaly až koncem 90. let).\n"}
{"id": "149430", "url": "https://cs.wikipedia.org/wiki?curid=149430", "title": "Memento (román)", "text": "Memento (román)\n\nMemento ( \"Pamatuj\") je román s reportážními prvky o partě drogově závislých, který napsal český spisovatel a žurnalista Radek John (* 1954). Děj se odehrává v Praze v 80. letech 20. století. Pro jazyk románu jsou charakteristické prvky argotu a slangu toxikomanů, krátké úsečné věty, častá vnitřní řeč a prolínání ich-formy a er-formy. Dílo je subjektivním líčením z pohledu mladíka Michala. Příběh má varovat před narůstajícími problémy s drogami v současné společnosti. Jeho význam tkví také v tom, že je to první dílo, které se této problematice v bývalém totalitním Československu otevřeně věnovalo. V té době byla situace taková, že počet narkomanů sice narůstal, ale veřejně se o tom nemluvilo.\n\nPříběh románu se odvíjí ve dvou rovinách. Na začátku se setkáváme s těžce drogově závislým Michalem, který je odvezen do nemocnice kvůli hlubokému zánětu žil. Čas, který tráví v nemocnici, tvoří rámec příběhu, přičemž Michal vzpomíná, jak se ještě během studia na střední škole dostal k drogám a postupně se stále hlouběji propadal do drogové závislosti.\n\nMichal Otava, student gymnázia se po prožití nešťastné první lásky ke spolužačce Olině rozhodne s kamarádem Honzou k útěku z domova. Brzy jsou však dopadeni a Michalův přísný otec vytváří v domácnosti nesnesitelné prostředí. Honza přivede Michala do party pražských toxikomanů, vedené charismatickým Richardem. Michal se zamiluje do závislé dívky Evy a kvůli problémům doma i ve škole snadno sklouzne do drogové závislosti.\n\nMichalovi rodiče si se synem nevědí rady a Michal je krátce na to vyloučen ze školy. Vzápětí odchází na vojnu, kde se mu podaří do jisté míry závislost překonat, avšak po roce vojenské služby se mu podaří uloupit bednu s morfiem, a tak se opět uchýlí k drogám. Po návratu z vojny se Michal propadá do stále větších problémů. Pokusí se žít v domácnosti s Evou, ale pokud nemají přístup k drogám, nedokážou spolu vyjít. Mnohokrát se pokoušejí abstinovat, ale vždy jeden z páru nakonec podlehne a stáhne s sebou i toho druhého. Když vyčerpají Michalovo morfium, pokusí se společně vyloupit lékárnu, ale jsou dopadeni. Michal Evinu spoluúčast zapře a je odsouzen k dvěma letům vězení.\n\nPo návratu se Michal snaží partě vyhýbat, ale znovu ho kontaktuje Honza, který ho přesvědčí, aby spolu začali vyrábět pervitin. Michal, hlavně kvůli Evě (která je v té době rovněž ve vězení), začne s výrobou a jeho závislost se dále prohlubuje. Eva s Michalem čeká dítě, ani tak se však nedokážou vzdát drog, takže Eva brzy na to potratí. Poté Michal ještě několikrát skončí ve vězení nebo na psychiatrické léčebně, avšak nikdy se mu nepodaří závislosti zbavit. Nakonec se během pobytu ve vězení dozvídá, že se Eva během druhého těhotenství otrávila plynem. V té době už Michal natolik trpí stihomamem, že odmítá věřit, že Eva spáchala sebevraždu, nýbrž se domnívá, že Evu zavraždil někdo z party a nyní usilují o jeho život.\n\nProto se po návratu z vězení spřáhne s několika začínajícími toxikomany a připravuje proti partě pomstu. Jednoho dne se však předávkuje a skončí v nemocnici, čímž román dospěje do výchozího bodu vyprávění.\n\nPo propuštění z nemocnice Michal znovu začne brát drogy a po dalším předávkování je nalezen svou matkou v hlubokém bezvědomí. Lékařům se sice podaří ho po několika dnech zachránit, ale má trvalé poškození mozku na takové úrovni, že již není schopen samostatného života.\n\nNa zvukové nahrávce autor románu Radek John dodává, že příběh, do značné míry založený na skutečných událostech, měl poněkud jiné rozuzlení. Michalovo poškození mozku se neukázalo jako trvalé a po dlouhodobé léčbě se jej podařilo znovu zapojit do běžného života. Ani to však Michala nedokázalo odvrátit od návratu k drogám a znovu se z něj stal závislý toxikoman. Čtyři roky po vydání románu (tedy v r. 1989) probíhal rozsáhlý policejní zátah na narkomany v Praze. Michalova matka našla svému synovi místo pomocníka v kuchyni na jednom horském hotelu. Zde se měl Michal schovat před raziemi. V horách, když se pěšky blížil ke svému novému působišti, ho na louce zabil blesk.\n\nStudent gymnázia, má starostlivou matku, která je na něj až příliš upnutá, a přísného otce, bývalého pilota, jenž je na Michala nesmírně tvrdý, protože si přeje, aby z jeho syna bylo něco pořádného. Michal je zpočátku běžný student, ale když se dostane do party, propadne drogové závislosti, kvůli níž zabředá do stále větších problémů. Mezi \"feťáckou\" komunitou se postupně stane poměrně populárním, protože vyrábí nejlepší pervitin v Praze – což je malý náznak toho, že Michal opravdu mohl v životě něco dokázat.\n\nNarkomanka, vyrůstající v neúplné rodině s alkoholickou matkou a násilnickým otčímem. Michal se do ní zamiluje a v podstatě ji nikdy doopravdy neopustí. Eva se však na Michala spíše upne, avšak později pochybuje, zda ho vůbec někdy milovala. Zpravidla je to ona, kdo neúmyslně zavleče Michala zpátky do závislosti. Aby si opatřila drogu, je Michalovi několikrát nevěrná, v době jeho pobytu ve vězení dokonce chodí se Standou, jiným klukem z party. Nakonec nedokáže nadále zvládat problémy a spáchá sebevraždu.\n\nCharismatický a manipulativní vůdce party, příklad narkomana, který je přesvědčen, že fetování jej povyšuje na novou úroveň lidství, pomáhá mu otevřít si nové obzory a pozvednout se. Pracuje pro \"Zdravotnické zásobování\", což mu umožňuje poměrně snadný přístup k psychoaktivním látkám. Zároveň je homosexuálně orientovaný a někdy za poskytnutí drogy požaduje po ostatních členech party sexuální služby. Na konci románu se s ním setkáváme v psychiatrické léčebně, kdy z jeho rozumného a povzneseného vystupování zbývá jen karikatura pomateného muže, pronášejícího prázdné řeči.\n\nMichalův dávný kamarád, učeň automechanik, který Michala poprvé přivede do party. V té době už má problémy s drogami a krátce na to je z učení propuštěn. Má podlézavou a zákeřnou povahu. Michala záměrně seznámil s Richardem, aby z něj udělal předmět Richardova zájmu, a vysloužil si tak Richardovu přízeň. Později Michala vydíráním přes Evu znovu dožene k závislosti a přesvědčí jej, aby spolu vyráběli pervitin. Byl velmi nebezpečný a měl silně negativní působení na lidi ve svém okolí.\n\nJeden z řadových členů party, který žije se svou babičkou a je plně pod Richardovým vlivem. Po babiččině smrti díky zděděným penězům získal poměrně snadný přístup ke droze, což jej dovedlo k paranoidním stavům, takže získal dojem, že Richard a zbytek party mu usilují o jeho život. Nakonec ve strachu před otrávením odmítl přijímat potravu a zemřel na celkové vyčerpání organismu.\n\nMilenci z party, kteří žijí v bytě Dášiných rodičů (kteří jsou na dlouhodobé služební cestě). Dáša nedokáže přestat s drogami ani během těhotenství a porodí těžce závislé dítě. Petr za krádeže a další delikty končí ve vězení, Dáša v psychiatrické léčebně.\n\nRomán vyšel poprvé v r. 1986 a poté ještě v letech 1987, 1989, 1990, 1995, a 2009. V r. 2008 byl vydán také jako zvukový záznam, který namluvil Richard Krajčo. Román byl několikrát přeložen, například do ruštiny, němčiny, slovenštiny, bulharštiny, srbštiny, lotyštiny, ukrajinštiny a litevštiny \n\nRomán byl zfilmován již v roce 1987 režisérem Jiřím Věrčákem se Zdeňkem Hruškou v hlavní roli.\n\n\n"}
{"id": "149433", "url": "https://cs.wikipedia.org/wiki?curid=149433", "title": "Renáta Gorecká", "text": "Renáta Gorecká\n\nRenáta Gorecká (* 31. července 1972 Český Těšín) je vítězkou soutěže Miss Československo 1990. Má polskou národnost.\n\nPo vítězství v Československé miss se zúčastnila ještě Miss Universe v roce 1991, ale později se z modelingu stáhla. Odstěhovala se do Polska, kde navázala na své studium Obchodní akademie v Českém Těšíně a vystudovala mezinárodní obchod a mezinárodní vztahy na Ekonomické akademii v Krakově.\n\nOd roku 2004 byla ředitelkou Českého centra ve Varšavě.\n\nJejím manželem je Polák Grzegorz Gacek, spolu mají jedno dítě.\n"}
{"id": "149434", "url": "https://cs.wikipedia.org/wiki?curid=149434", "title": "JoJo", "text": "JoJo\n\nJoanna Noëlle Levesque (* 20. prosince 1990 Brattleboro, Vermont) je americká zpěvačka, skladatelka písní, producentka a herečka, známa spíše pod pseudonymem JoJo.\n\nDo showbusinessu se dostala v roce 2004 s platinovým albem nesoucím její jméno, které se dostalo až na čtvrté místo amerického albového žebříčku. Cizí ji není ani herectví, zazářila ve dvou amerických filmech (\"Aquamarine\" a \"RV\").\n\nJejí druhé albem nazvané The High Road vyšlo 17. října 2006.\n\nJoJo se narodila ve Brattleboro ve Vermontu. Ačkoli je rodilá Američanka, má irské, polské a francouzské kořeny. Vyrůstala na předměstí Bostonu v rodině, která neměla moc velké příjmy.\n\nJejí otec Joel Levesque je bluesový zpěvák a matka Diana zpívala v katolickém sboru a pracovala jako domovnice. Její rodiče se rozvedli, když byly JoJo čtyři roky, v současné době žije s matkou v New Jersey, její otec bydlí v New Hampshire.\n\nBěhem raného dětství začala se svou matkou zpívat křesťanské chvalozpěvy. Už od dvou let doma imitovala svou matku před zrcadlem. Na A&Eově přehlídce dětských hvězd III proklamovala Diana svou dceru jako génia s vysokým IQ.\n\nVíce se projevila ale až v soutěži „Děti říkají proklaté věci“: Na cestě do Bostonu, tam se JoJo lidem předvedla jako Aretha Franklin a všem zazpívala její největší hit Respect. Host této soutěže Bill Cosby byl jejím výkonem nadšen a zanedlouho ji pozval do známé \"Oprah Winfrey Show\", aby mu tam zazpívala.\n\nJoJo začala používat svou přezdívku v mládí, když se objevila v další soutěži, tentokrát se jednalo o křesťanský festival aneb nejtalentovanější děti Ameriky. Tam si jí všiml producent Vincent Herbert a pozval ji do studia na zkoušku.\nBěhem zkoušky o ní prohlásil, že je to nová Aaliyah, JoJo podepsala smlouvu a začala spolupracovat se známými producenty.\n\nDebutová píseň Leave (Get Out), která vyšla v roce 2004 se stala mezinárodním hitem. V americké hitparádě Billboard Hot 100 se dostala až na dvanácté místo, v Austrálii a Velké Británii se dostala dokonce na stupně vítězů, konkrétně na druhé místo.\n\nKdyž se dostala na první místo hitparády \"Top 40 Mainstream\", stala se historicky nejmladším umělcem, kterému se to povedlo, bylo ji pouhých 13 let. O pár měsíců později se stala také nejmladší nominovanou zpěvačkou v historii cen MTV.\nDebutové album s názvem JoJo se dostalo v Americe až na číslo čtyři, kde se jej prodalo více než 1,5 milionu kusů. Další píseň z alba se jmenovala Baby, It's You, která se v americké hitparádě dostala na číslo dvacet dva, v Británii na osmičku.\nPoslední vydaná píseň z alba Jojo se stala Not That Kinda Girl, která vyšla v roce 2005, moc dobře se jí ale nevedlo.\n\nV roce 2004 se zúčastnila charitativní akce ve prospěch obětí ničivé tsunami. Zúčastnila se také jiné charitativní akce, tentokrát benefice Laury Bushové, manželky George Bushe, která bojuje proti rakovině.\n\nNa druhém ročníků hledání dětských talentů, zazpívala JoJo premiérově píseň Anything, která byla první předzvěstí jejího dalšího alba. V létě 2006 už oficiálně vydala píseň, která se jmenovala Too Little Too Late, která se zapsala do historie americké hitparády Billboard Hot 100 jako největší skok, a to z čísla 63 rovnou na místo třetí. Tato píseň se stala zatím její nejúspěšnější.\n\nRecenze na její nové album, které vyšlo 17. října, pak byly více než pozitivní. V jednom vydání častopisu \"Entertainment Weekly\" ji nazvali novou Mariah Carey.\nAlbum v americkém albovém žebříčku debutovalo na čísle tři, s albem jí pomohly takové producentské veličiny jako Scott Storch nebo Corey Williams. Jako další píseň z alba vyšla rovnou dvoupíseň, a to songy How Touch to a Girl a Anything.\n\n\n"}
{"id": "149451", "url": "https://cs.wikipedia.org/wiki?curid=149451", "title": "Janica Kostelićová", "text": "Janica Kostelićová\n\nJanica Kostelićová (:; * 5. ledna 1982 Záhřeb) je bývalá chorvatská lyžařka, čtyřnásobná olympijská vítězka a pětinásobná mistryně světa v alpském lyžování, sestra lyžaře Ivicy Kosteliće.\n\nBěhem své závodní kariéry se potýkala s řadou vleklých zdravotních potíží. V roce 2004 jí byla odstraněna štítná žláza, později podstoupila sérii operací kolen.\n\nSezónu 2006/2007 musela vzhledem ke zdravotním problémům vynechat a po jejím závěru, 19. dubna 2007, v 25 letech oznámila konec kariéry.\n\nPozději v Rijece založila kosmetický salon. Před časem se přidala k chorvatským osobnostem, které se pomocí veřejné sbírky snažily získat peníze na obhajobu někdejšího velitele chorvatské armády Anteho Gotoviny. Mezinárodní trestní tribunál pro bývalou Jugoslávii jej v roce 2011 nejprve za válečné zločiny páchané na Srbech odsoudil ke 24 letům vězení, v následujícím roce jej však všech obvinění zprostil.\n\n"}
{"id": "149454", "url": "https://cs.wikipedia.org/wiki?curid=149454", "title": "Trambus", "text": "Trambus\n\nTrambus je označení typu kabiny nákladního automobilu, kde řidič sedí nad nebo před předními koly. Název vznikl pravděpodobně ze spojení slov \"tram\" a \"bus\", protože u těchto vozidel se tato karosérie objevila nejdříve. V angličtině se trambus nazývá věcně „cab over engine“ (COE), čili kabina nad motorem. K motoru je u trambusu přístup buď poklopem přímo v kabině mezi sedadly nebo odklopením celé kabiny dopředu (zejména u velkých novějších nákladních aut).\n\nTrambusová karosérie se používá u některých dodávek, mnoha nákladních aut, trolejbusů a drtivé většiny autobusů.\n\nOpakem trambusu je kapotová karosérie, hovorově „\"kabina s čumákem\"“. Anglicky výstižně „cab behind engine“ (CBE), „conventional“ = kabina za motorem.\n\nV češtině se slovo „trambus“ zpravidla používá pro konkrétní model – nákladní automobil Škoda 706 RT (nástupce Škody 706 R s kapotovou karosérií, předchůdce Liazu s trambusovou karosérií).\n\nDalšími příklady trambusové karosérie jsou Škoda 1203, Tatra 815 a první tři generace VW Transporteru (do začátku 90. let 20. století), Hyundai H100 nebo Mazda E.\n\n\n"}
{"id": "149461", "url": "https://cs.wikipedia.org/wiki?curid=149461", "title": "Kapotová karoserie", "text": "Kapotová karoserie\n\nKapotová karoserie je typem automobilové karoserie, který je rozlišován u kabin nákladních vozidel, u dodávkových vozů a autobusů. Jejím opakem je karoserie trambusového typu. Hovorově je nazývána také jako „kabina s čumákem“. Angličtina používá označení „cab behind engine - CBE“, doslova „kabina za motorem“ oproti trambusu \"cab over engine - COE\".\n\nExistuje několik výhod, díky kterým se kapotová karoserie uplatní v některých oborech lépe, než karoserie trambusová. Kapotová karoserie je oproti trambusové pro posádku bezpečnější, protože poskytuje velmi velkou deformační zónu – zejména u větších vozů, jako byla např. Tatra 111, proto je v USA využívána u školních autobusů. Další výhoda je lepší přístup k motoru, u karoserie trambusové je nutné sklopit celou kabinu, což znamená vypnout topení a kabinu vystěhovat, či zajistit všechny volné předměty v kabině tak, aby nevypadly a nepoškodily např. čelní sklo. Vypnuté topení a neobyvatelná kabina je přitom například při poruše motoru v sibiřských mrazech věc velmi nepříjemná, u kapotové karoserie stačí sklopit kapotu. Nezanedbatelným faktorem pohodlí u terénních vozů je i poloha sedadla řidiče uvnitř rozvoru namísto nad nápravou, tedy v místě menších vertikálních zrychlení i výchylek.\n\nDíky tomu, že je motor před kabinou a nezasahuje do ní, může být kabina nižší se snadnějším nástupem a může řidiči nabídnout větší vnitřní prostor. To je důvod, proč se nyní kapotová karoserie používá i u dodávkových vozů.\n\nV začátcích automobilismu měly všechny nákladní automobily kapotovou karosérii, v současné době se od ní upouští.\nPoté, co v říjnu 2005 přestala vyrábět kapotované nákladní vozy Scania typu T , stala se Tatra se svým vozidlem Jamal, určeným pro Sibiřské oblasti, Indii a evropské země, téměř jediným výrobcem kapotovaných karosérií v Evropě. Společnost Volvo (a další) sice také vyrábí kapotované karoserie, ale vyrábí i prodává je pouze v USA a Austrálii. V Evropě i Latinské Americe se od používání kapotovaných tahačů upouští zejména kvůli předpisům o délkových limitech souprav. Stále oblíbené jsou však kapotové karoserie u těžkých dálkových tahačů v USA nebo Austrálii.\n\nV české historii měly kapotovou karosérii např. nákladní vozy Tatra 111, Tatra 138/148, Škoda 706R, Praga RN a Praga V3S.\n\nKapotovou karosérii má drtivá většina v současnosti vyráběných evropských dodávek s celkovou hmotností do a nad 3,5 tuny – např. Ford Transit, Mercedes-Benz Sprinter, Peugeot Boxer, Renault Master, Volkswagen Transporter, Iveco Daily a další. Kapota dodávek není příliš dlouhá, ale spolehlivý způsob, jak rozeznat kapotovou kabinu od trambusu, je podívat se na dveře řidiče či spolujezdce – pokud mají místo pro kolo vykrojené zepředu, jde o kapotovou karosérii. Pokud je přední kolo až za dveřmi řidiče nebo pod jejich zadní částí, je to trambus.\n\nAutobusy s kapotovou karoserií patří k nejstarším koncepcím a byly běžné před druhou světovou válkou. Konstrukce takového autobusu využívala podvozek nákladního automobilu s pohonem a řízením včetně kapotáže motoru a čelní stěny kabiny řidiče. Výhodou bylo, že technologicky náročný podvozek s pohonnou jednotkou produkoval ve velkých počtech výrobce nákladních automobilů. Vlastní autobusovou karoserii mohl dodat výrobce nástaveb – karosář. K výrobě autobusových nástaveb postačí jednodušší a levnější technologické vybavení. Přestože se přední část vozidla shoduje s nákladním automobilem, jde o autobus, řidič sedí ve stejném prostoru jako cestující. Příbuzným vozidlem je potom přepravník osob, u kterého je skříň s prostorem pro cestující montována na kompletní podvozek nákladního automobilu i s kabinou řidiče. Řidič sedí v jiném prostoru, než cestující. Historicky byly kapotové autobusy na českém území například vozidla Praga RND, ve 21. století to jsou minibusy Stratos. Dlouho se kapotové autobusy udržely v bývalém Sovětském svazu, patřila sem vozidla KAvZ-685. Stejnou koncepci také stále využívají výrobci školních autobusů v severní Americe.\n"}
{"id": "149462", "url": "https://cs.wikipedia.org/wiki?curid=149462", "title": "Rotunda svatého Jiří (Říp)", "text": "Rotunda svatého Jiří (Říp)\n\nRotunda svatého Jiří a svatého Vojtěcha na vrcholu hory Říp je významná církevní i kulturní památka, jde o románskou rotundu, která patří mezi nejstarší dochované stavby v Česku.\n\nPoprvé se v písemných pramenech zdejší rotunda připomíná k roku 1126, kdy nechal kníže Soběslav I. na paměť vítězství v bitvě u Chlumce stávající kostelík opravit a rozšířit o západní kruhovou věž. Z této skutečnosti plyne, že k založení stavby došlo již dříve, snad kolem roku 1039, kdy byly do Prahy přeneseny ostatky svatého Vojtěcha, jemuž byla kaple na Řípu zasvěcena. Teprve od 16. století je známo zasvěcení svatému Jiří, patronu Přemyslovců. Kostel se v 17. a 18. století stal oblíbeným poutním místem.\n\nSoučasná podoba rotundy je výsledkem puristické přestavby, která proběhla v letech 1869 až 1881. Při ní byl nově proražen jižní portál (předtím se do rotundy vstupovalo dnes zazděným vchodem na západní straně), zřízena velká okna v lodi a stavba opatřena hladkou venkovní omítkou. Ta byla za první československé republiky z poloviny otlučena.\n\nV 60. letech 20. století pak došlo k dalším stavebním úpravám, a to na základě požadavku fasádu romanizovat. Plášť byl od přízemí kompletně přezděn, čímž zaniklo i nejstarší dochované románské zdivo ve druhém podlaží věže. Rotunda tak získala „románský“ vzhled s neomítnutou fasádou. Jižní portál zřízený při předchozí přestavbě byl vybourán a nahrazen novým v neorománském stylu, okenní otvory v lodi byly zmenšeny a vybaveny replikou románského ostění. Ačkoliv bylo v průběhu prací opakovaně konstatováno, že historická opuková dlažba je v pořádku, pouze je třeba vyměnit několik prasklých dlaždic, nakonec došlo k jejímu nahrazení pískovcovou dlažbou.\n\nVzhledem ke zhoršujícímu se stavu historického opukového zdiva v přízemní části fasády, na kterém se negativně podepsalo vystavení neomítnutého zdiva povětrnostním vlivům, byla kolem roku 2009 fasáda omítnuta. Kvůli použité nevhodné technologii však dochází k rychlému chátrání omítky.\n\nOd osmdesátých let 19. století se v rotundě nachází dvě vyobrazení souboje sv. Jiří s drakem: reliéf, jehož autorem je Bernard Otto Seeling, a kamenná polychromovaná socha od Eduarda Veselého.\n\nV interiéru rotundy se nachází socha Dobrého pastýře, jakožto symbolu příchodu našich předků - slovanských pastevců, od významného současného sochaře Stanislava Hanzíka. Od stejného umělce je v apsidě presbytáře rotundy umístěno dílo \"Ukřižování\".\n\nKaždoroční pouť se koná v neděli před svátkem sv. Jiří (24. dubna), související zábavní a kulturní program o následujícím víkendu.\n\nMše probíhají v rotundě každou první neděli v měsíci od 15.00 hod. Nekoná-li se právě mše, je od dubna do října možná prohlídka rotundy s průvodcem, a to od května do září denně kromě pondělí (od června do srpna od 9 do 18 hod., v květnu a září od 9 do 17 hod.), v dubnu a v říjnu jen o sobotách, nedělích a svátcích od 9 do 16 hod. Poslední prohlídka začíná půl hodiny před koncem otevírací doby.\n\n\n"}
{"id": "149463", "url": "https://cs.wikipedia.org/wiki?curid=149463", "title": "Seznam měst v Belgii", "text": "Seznam měst v Belgii\n\nToto je seznam belgických měst podle abecedy.\n\nV Belgii je 133 obcí, které mají titul města:\n\n\n"}
{"id": "149478", "url": "https://cs.wikipedia.org/wiki?curid=149478", "title": "Vulkanologie", "text": "Vulkanologie\n\nVulkanologie je vědní obor zabývající se vznikem a stavbou sopek, sopečnou činností, projevy vulkanismu a zkoumáním vlastností sopek, lávy, magmatu a souvisejících geologických jevů. Název disciplíny pochází z latinského slova \"vulcan \", které označovalo římského boha ohně.\nVědci, kteří se zabývají vulkanologií, se nazývají vulkanologové. Vulkanologové se často pohybují v oblastech aktivních sopek, kde zkoumají lávové proudy, sopečné kužele, vyvřelé horniny atd. Související disciplínou je seismologie, která zkoumá doprovodní jevy sopečné činnosti a to v podobě zemětřesení.\nVulkanologie se také zaměřuje na předpovídání sopečných erupcí. V současné době ale neexistuje žádný spolehlivý způsob, jak předpovědět erupci sopky. Je to podobné jako předpovídání zemětřesení. I zde může existovat celá řada nápověd, které indikují blížící se zemětřesení. V mnoha případech, ale tyto nápovědy úplně chybí a erupce sopky přijde nečekaně.\nJako nejstarší záznamy sopečné erupce mohou být považovány nástěnné malby datované asi 7000 let před naším letopočtem. Pochází z neolitického sídliště na místě dnešní Anatolie v Turecku. Tento obraz byl interpretován jako zobrazení erupce sopky. Zobrazená sopka může být Hasan Dag, nebo jeho menší soused, Melendiz Dag.\nPrvního pokusu, o vědecké vysvětlení sopek, se ujal řecký filosof Empedoklés (490-430 př. n. l.), který rozdělil svět na 4 základní živly: Země, vzduch, oheň a voda. Sopky pak filosof Empedoklés označoval jako „elementární oheň“. Jiný starověký filosof, Aristoteles je považoval za podzemní oheň, jako výsledek „… tření větru, když se řítí do úzkých chodeb.“\nNaopak křesťanský svět vysvětlil sopky, jako dílo Satana, nebo Boží hněv. Později Jezuita Athanasius Kircher (1602–1680) navštívil kráter sopky Vesuv a vysvětloval sopky, jako ústí centrálního ohně v zemi, který je způsobený spalováním síry, asfaltu a uhlí. Johannes Kepler zase vyslovil, že Bůh stvořil zemi ze tří vrstev: ohnivé hloubky, vrstva vody a vrstva vzduchu. Sopky pak podle Keplera byly vytvořeny v místech, kde sluneční paprsky probodly zemi.\n\nVulkanologie se, jako vědní obor, začala formovat v 19. a 20. století. V roce 1841, vznikla první vulkanologická observatoř Vesuvius, která byl postavena na svazích Vesuvu (v současnosti se operativní centrum nachází v Neapoli).\nV současné době, se k monitorování sopek používají všechny dostupné nejmodernější technologie. Používají se seismografy, rozmístěné v blízkosti sopečných oblastí, které sledují nárůsty seismické aktivity, především pak harmonické otřesy. Ty signalizují, že se magma uvnitř sopky dalo do pohybu.\nVelmi často se k monitorování sopek používají i satelity. Ty umožňují velmi snadno sledovat velké plochy. Měří se šíření sopečného popela (jako v případě erupce \"Eyjafjallajökull\" v roce 2010), a dále pak emise SO.\n\nDalší metody výzkumu, které využívá vulkanologie, jsou geofyzikální metody (elektrické, gravitační a magnetické měření). Nebo také sledování kolísání a náhlé změny v odporu, gravitační anomálie nebo magnetické anomálie. Všechny toto změny mohou indikovat vznik vulkanické aktivity.\n\nVulkanická činnost je způsobena výstupem roztaveného magmatu na zemský povrch. Každý vulkán se obvykle skládá z magmatického rezervoáru, který se nachází pod sopkou a představuje zásobárnu magmatu. Magma vystupuje přívodnými komíny a vylívá se přes hlavní nebo vedlejší krátery. Na povrch, kde se nazývá láva. Charakter sopečných erupcí. Je ovlivněný složením magmatu a může být víc anebo míň explozivní. Doprovodné znaky erupce jsou emise plynů, pár a popela, zemětřesení a sopečná mračna.\n"}
{"id": "149489", "url": "https://cs.wikipedia.org/wiki?curid=149489", "title": "Olbramice (okres Ostrava-město)", "text": "Olbramice (okres Ostrava-město)\n\nObec Olbramice (německy \"Wollmersdorf\") se nachází v okrese Ostrava-město v Moravskoslezském kraji. Součástí obce je i vesnice Janovice. Žije zde obyvatel.\n\nOlbramice leží na svahu od severozápadu k jihovýchodu na pravém břehu potoka Polančice a na levém břehu potoka Seziny. Polančice pramení u vrchu Horník u Kyjovic, Sezina u Pusté Polomi. Obě říčky jsou levostranným přítokem řeky Odry (Sezina nejdřív vtéká do Bílovky).\n\nObec náleží k podhůří Nízkého Jeseníku přičemž hranice mezi Moravskou bránou a Ostravskou pánví probíhá jen o pár kilometrů dále přibližně obcemi Bílovec, Lhotka, Josefovice, Klimkovice atd. Olbramice hraničí s obcemi Zbyslavice, Bítov, Bílovec, Bravantice, Klimkovice a Čavisov.\n\nV obci se nachází jeden rybník, přičemž zde v minulosti bývaly tři. Olbramice měly stejně jako ostatní obce v okolí svůj větrný mlýn „za humnami“ naproti kostelu, ten však byl okolo roku 1910 zbořen. Dnes paradoxně tvoří dominantu obce (kromě kostela) jiný bývalý větrný mlýn stojící na Vrchpoli, ten však katastrálně patří pod obec Zbyslavice.\n\nOlbramice jsou obcí „německého typu“ s rodinnými domky se zahradami, které jsou rozsety převážně kolem průchozí – Hlavní ulice a s ní rovnoběžnými ulicemi Dlouhá a Zahumení. Na jihovýchodním, nejnižším, konci se nachází velké fotbalové, malé dětské hřiště (Centrum volného času) a rybník, v zimě využívaný jako kluziště. Přibližně ve středu obce je malý parčík s památníkem obětem válek, mateřská a základní škola pro první stupeň (založena roku 1901), obchod se smíšeným zbožím a pro tuto oblast typický kulturní dům kvádrovitého tvaru. Na horní straně obce se nachází kostel se hřbitovem.\n\nLokalita mezi Olbramicemi a Vřesinou byla vyhlášena chráněnou přírodní rezervací – Oderské vrchy.\n\nV Olbramicích stávala od pradávna tvrz v místech, kde stojí nynější škola. Po rozdělení Opavska roku 1377 patřila tvrz i s vesnicí, kterou držel pan Ješek, k dílům knížat Přemka a Václava. Kníže Přemek prodal svojí část r 1429 Janu z Tvorkova. Roku 1431 se poprvé připomíná rod Loutků z Olbramic, kteří zdejší tvrz na Zámeckém kopci a ves vlastnil až do roku 1520. Jan Loutka vložil roku 1498 Olbramice do rukou svého syna Ondřeje Loutky, jehož manželka byla Češka z Čechendorfu, a který r. 1520 intabuloval Olbramice k tvrzi Hynkovi Bruntálskému z Vrbna. Potom Olbramice dočasně patřily k panství Klimkovickému. Roku 1608 se v Olbramicích připomíná zákupní fojtství. Roku 1573 byly Olbramice prodány rodu Bravantských z Chobřan, kteří vytvořili panství Bravantice. V 19. století je koupil rod hrabat Blücherů z Wahlstattu, při němž zůstaly až do pozemkové reformy. Od roku 1771 se Olbramice začínají poněmčovat.\n\nOd roku 1850 byly Olbramice, spojené s Janovicemi, podřízeny okresnímu soudu v Klimkovicích a po stránce správní součástí politického okresu Opava v letech 1850–1855, pak opět 1868–1896 a smíšeného okresního úřadu v Klimkovicích v období let 1855–1868. Od roku 1896 až do roku 1960 náležely Olbramice k okresu Bílovec a po právní a územní reformě v roce 1960 patřily k okresu Nový Jičín. Po další reformě od roku 2003 jsou sice stále územně vedeny pod okresem Nový Jičín, ale správním úřadem se stává Ostrava, k 1. 1. 2007 přešly Olbramice k okresu Ostrava-město.\n\nOsadou Olbramic jsou Janovice. Vznikly kolonizací před rokem 1667. Byly součástí panství bravantického, kam byly také až do vzniku olbramické kuracie přifařeny. Od roku 1850 byly osadou Olbramic, k nímž byly také přiškoleny a s nimiž byly připojeny v roce 1980 ke Klímkovicím. Jako trvalá osada Olbramic se s nimi v roce 1994 osamostatnily.\n\nObčané se v minulé době živili hlavně zemědělstvím. Jen usedlíci o menší výměře pozemků si přivydělávali v létě při ruční výrobě cihel, v kamenných lomech, jako dřevorubci v lesích a u větších zemědělců. V obci bylo v 19. století asi 40 domů. Jako většina obcí i Olbramice měly své fojtství o výměře 45 ha. Ostatních starých usedlostí bylo 15 o výměře 15–25 ha, 2 usedlosti zahradnické 5–6 ha a jen několik málo domků bylo bez pozemků.\n\nZakládající rodové kmeny německých občanů byly Schaffer, Horsinka a Teichmann, těchto příjmení bylo také nejvíce v obci. Ostatní rodinné kmeny byly většinou původu českého, ale postupem doby a germánského nátlaku se poněmčovaly. V 19. století bylo z 15 selských usedlostí 5 takřka úplně rozprodáno, naproti tomu se mnoho chalupnických zvětšilo. Příčinou tohoto úpadku bylo v tuto dobu především karbanictví a rozšířený alkohol. Budovy selských a chalupnických usedlostí byly do let 1870 většinou dřevěné, jen některé části domů byly zděné. Jako krytiny sloužila většinou sláma. S přestavováním se začalo teprve později. Rychlejší rozvoj průmyslových závodů v blízké Ostravě, a zároveň také výstavba veřejných cest a silnic přispěl k lepším finančním poměrům obce. Jako první byla postavena státní silnice Ostrava, Svinov – Opava a to v roce 1775. Ostatní obce spojovaly tehdy pouze cesty polní. Výstavba okresních silnic byla prováděna až v pozdější době. První okresní silnice vedla z Olbramic do Klimkovic, potom do Byslavic (dnes Zbyslavic) a později do Bravantic. Teprve po 1. světové válce byla za pomoci okresu provedena výstavba silnice, která vedla obcemi Lubojaty, Bítov a Tísek. Olbramice – Lubojaty, touto západní částí okresu se usnadnila doprava do Ostravy. Kolem roku 1930 byla provedena stavba silnice Olbramice–Josefovice. Tímto byly hlavní spojovací silnice dokončeny.\n\nDo roku 1750 chodili obyvatelé Olbramic do kostela v Bravanticích. Roku 1750 bylo přistoupeno ke stavbě kostela společně s obcí Zbyslavice. Farnosti Olbramické byla přičleněna obec Zbyslavice. Obce se společně dohodly, že kostel bude postaven u dnešní silnice „Na Vrchpoli“. Začal se svážet kámen na základy, leč přes noc kámen záhadným způsobem zmizel a ráno se nacházel u lip. Když se to opakovalo, ustrašení občané se dohodli, že kostel postaví mezi dnes již památnými lípami. Během doby, když se zvětšil počet obyvatelstva a kostelní budova byla malá, pomohla patronka Marie hraběnka Blücherová z Wahlstatku a v roce 1865 nechala kostel zvětšit. Místo dřevěného stropu přišlo klenutí, budova byla prodloužena, přistavěna věž a sakristie. Stará šindelová krytina byla nahrazena červenými taškami. Hned na to postavily obě obce farní budovu a nejnutnější budovy hospodářství.\n\nKostel sv. Bartoloměje je chráněnou památkou Olbramic. Kostel je vyzdoben v barokním stylu a je zde oltářní obraz malíře Eliase Herberta.\n\nDne 14. května 2002 byly obci Olbramice přiděleny obecní symboly. K obecnímu pečetidlu, které obec vlastní již od roku 1665 přibyl znak a prapor. Tematika vzorů obecních symbolů se řídí tzv. mluvícími znameními, nebo navazuje na historii obce.\n\nZnak naší obce tvoří v zeleno-červeně polceném štítězlatá loutka, tvořená polopostavou panoše se stříbrnou tváří a krkem, vyrůstající z dolní poloviny přepásané lilie, držící ve stříbrných dlaních zvednutých paží vpravo šikmo zlatou radlici a vlevo kosmo stříbrný nůž se zlatou rukojetí.\n\n5. Barevné řešení znaku vyjadřuje:\n\nNa území obce se nachází tři zastávky: Olbramice rozcestí, Olbramice hostinec a Olbramice kostel. Dopravu zde zajišťuje dopravce Transdev. Obec je zahrnuta do ODIS (Ostravský dopravní integrovaný systém) ve kterém Olbramice zaujímají zónu 77 společně z Bravanticemi a Zbyslavicemi.\n\n"}
{"id": "149499", "url": "https://cs.wikipedia.org/wiki?curid=149499", "title": "Joe Valachi", "text": "Joe Valachi\n\nJoe \"Cago\" Valachi (22. září 1904, Brooklyn, New York, USA – 3. dubna 1971, Texas, USA) byl člen newyorského podsvětí, který v roce 1963 veřejně promluvil o existenci a praktikách mafie. Popsal její strukturu a označil některé její čelné představitele. Obrovský rozsah a organizovanost mafie byla až do té doby věcí spekulace.\n\nNarodil se v roce 1904 v New Yorku jako Joseph Michael Valachi. Jeho rodiče, neapolští imigranti Marie a Dominik, měli celkem 17 dětí, z nichž pouze šest přežilo.\n\nV 15 letech opustil školu a začal pracovat se svým otcem na skládce odpadků. V 18 byl již členem gangu, který se specializoval na krádeže a loupeže. 26. října 1923 byl poslán na 9 měsíců do vězení a po propuštění si vytvořil vlastní gang.\n\nTři roky od dubna 1925 do června 1928 strávil opět ve vězení, kde navázal důležité kontakty. V roce 1929 se seznámil se Salvatorem Maranzanou a přičlenil se do jeho organizace. Jeho přezdívka byla Joe Cago, původně Cargo. Podle hierarchie americké mafie měl nižší hodnost jako voják (soldier). Pro Maranzana pracoval až do jeho smrti v roce 1931.\n\nMezi jeho aktivity patřilo vydírání, loupeže, lichva, vraždy na objednávku a obchod s drogami. Pracoval také jako řidič a pořídil si výherní automaty.\n\nV únoru roku 1930 byl zastřelen Tom Reina, který kontroloval podsvětí v Bronxu. Vrahem byl pravděpodobně Vito Genovese. V roce 1931 začal pro Vita Genovese pracovat. Seznámil se také s dcerou zavražděného Toma Reiny, Mildred. 18. září 1932 se s dvaadvacetiletou Mildred Reinovou oženil. Narodil se jim syn Donald.\n\nV polovině 50. let byl několikrát souzen kvůli obchodování s drogami. Delší dobu za mřížemi však v té době nestrávil.\n\nV roce 1959 byl odsouzen za obchod s heroinem, a to k 15 letům vězení. Byl poslán do věznice v Atlantě, kde se setkal s Vitem Genovesem, odsouzeným za stejný delikt (Genovese byl později převezen do věznice ve Springfieldu ve státě Missouri, kde roku 1969 zemřel).\n\nV únoru roku 1962 byl odsouzen za jiný drogový delikt ke 20 letům vězení.\n\nVe vězení se obával o svůj život, tvrdil, že ho Genovese chce zabít, protože považuje Valachiho za informátora. Několikrát odmítl jídlo ze strachu před otravou.\n\n22. června 1962 napadl kovovou tyčí svého spoluvězně Johna Josepha Sauppa, o kterém si myslel, že ho přišel zabít. Dva dny poté Saupp zemřel. Jednalo se o omyl, Valachi si Sauppa spletl s Joe Beckem (Joe DiPalermem).\n\nV roce 1963 proběhl kvůli zabití Sauppa soud a on byl odsouzen k trestu smrti. V červenci roku 1963 se proto rozhodl spolupracovat s policií výměnou za nižší trest.\n\nO tajné zločinecké organizaci se mluvilo už na přelomu 19. a 20. století. Výpovědím a článkům na toto téma však nebyla přisuzována velká váha. Na zločin se pohlíželo jako na činnost jednotlivců nebo malých skupin, které si navzájem konkurovaly, nikoliv jako na velkou organizovanou zločineckou síť. Fakt, že se o mafii nemluvilo, měla na svědomí i samotná podstata mafie, a sice propojení zločinu se státem – policie, politici a soudci byli mafií placení nebo vydíraní. Až do roku 1963 tvrdil šéf FBI J. Edgar Hoover, že mafie ani organizovaný zločin neexistuje.\n\n9. září 1963 vystoupil se svým svědectvím před americkým kongresem. Výslech, který trval několik dní a přenášela jej televize i rozhlas, vedl demokratický senátor John L. McClellan.\n\nDetailně popsal strukturu mafie, její praktiky, rituály, zákony (např. zákon vendetty nebo zákon omerty, který tímto porušil), pojmenoval klíčové osoby a veřejně tak přiznal obrovský rozsah působnosti, který mafie měla. Italsko-americkou mafii nazýval Cosa Nostra (Naše věc). Připustil, že se zapletl do desítek vražd.\n\nJeho svědectví přímo nevedlo ke stíhání žádného mafiánského bosse, avšak díky informacím, které poskytl, dosáhla policie v následujících letech výrazně vyšší úspěšnost při objasňování zločinů.\n\nPřesto měla jeho výpověď trhliny – Joe Valachi měl v organizaci pouze hodnost vojáka a k některým informacím se vůbec nedostal. Jeho výpověď proto obsahovala nepřesnosti i faktické chyby.\n\nPo svědectví byl převezen do vězení ve Washingtonu. Tam začal psát své paměti, které chtěl vydat. V roce 1966, kdy se schylovalo k vydání knihy, se na veřejnosti začaly objevovat hlasy proti publikování knihy. Politický tlak a apely některých známých osobnosti (mezi nimi např. Frank Sinatra) vedly k zákazu vydání pamětí.\n\n11. dubna 1966 se neúspěšně pokusil o sebevraždu – chtěl se oběsit ve sprše.\n\nNakonec došlo ve věci memoárů k dohodě – byl vybrán novinář Peter Maas, který měl knihu napsat a použít jeho vlastních paměti pouze jako zdroj. V roce 1968 byla kniha publikována pod názvem \"The Valachi Papers\", v roce 1987 byla pod názvem Valachiho svědectví vydána i v češtině v překladu Jana Zelinky nakladatelství Svoboda v nákladu 95 000 výtisků. Podle knihy natočil Terence Young v roce 1972 film s Charlesem Bronsonem a Lino Venturou, do českých kin uvedený pod názvem \"Valachiho svědectví\".\n\nPoté byl několikrát převezen do jiného vězení, až skončil ve věznici v Texasu.\n\nKoncem 60. let už měl podlomené zdraví. Měl problémy se záněty kloubů, žlučníkem a rakovinou prostaty.\n\n3. dubna 1971 zemřel v texaské věznici na infarkt.\n\n"}
{"id": "149505", "url": "https://cs.wikipedia.org/wiki?curid=149505", "title": "No More Drama", "text": "No More Drama\n\nNo More Drama je v pořadí páté album americké R&B zpěvačky Mary J. Blige, které vyšlo 28. srpna 2001. Album je vnímáno jako nejosobnější zpověď této zpěvačky, která na albu zachycuje svůj život v hektickém světě.\n\nAlbum obsahuje i jeden veleúspěšné hit a to píseň Familly Affair, která se dostala i na číslo jedna amerického žebříčku Billboard Hot 100.\n"}
{"id": "149507", "url": "https://cs.wikipedia.org/wiki?curid=149507", "title": "Gigi D'Agostino", "text": "Gigi D'Agostino\n\nGigi D'Agostino (pravým jménem Luigi Di Agostino) (* 17. prosince 1967, Itálie) je DJ v klubu Woodstock v Turíně. Hraje spolu s Peterem Sandrinim (Sandro). Produkuje ve stylu italodance, který je v Itálii velice rozšířen.\n\nZačátkem jeho kariéry byly hity jako \"Fly\", \"Angel-Symphony\", \"Elisir\" a \"Cuba Libre\". Jeho singl \"Bla Bla Bla\" získal za tři dny od vydání zlatou desku. Za výběrové album L'Amour Toujours získal platinovou desku v Itálii, zlatou desku v Česku, Rakousku, Německu a Francii.\n\nPostupně svou tvorbu formuje a mění svůj styl, až se v průběhu roku 2006 dostává ke slovu zcela nový směr muziky, nový žánr, který on sám založil a tím je Lento Violento. Vyznačuje se pomalým tempem s velice výraznými prvky. Je velice živý, někdy až agresivní. Pokud obsahuje vokál, jsou jeho slova většinou jednoduchá, zpravidla se stále opakují. Tímto svým stylem strhává obrovskou vlnu nadšení a fanoušci tento nový trend přijímají velice kladně.\n\nOd roku 2005 do poloviny roku 2009 vysílal na italském rádiu \"m2o\" svůj pravidelný pořad s názvem \"Il Cammino di Gigi D'Agostino\", což byl hodinový set, obsahující novinky z jeho tvorby. V druhé polovině roku 2009 také odstartoval svůj nový pořad s názvem \"Quello Che Mi Piace\", ten se však dočkal jen dvanácti dílů a neuchytil se. Poslední odvysílání se konalo 26.12.2009, poté oznámil, že kvůli nedostatku času a neshodám s m2o pořad končí.\n\nZ části písně L'Amour Toujours si fanoušci Baníku Ostrava vytvořili pokřik \"GIEKSA BANÍK!\".\n\n\n\n\n"}
{"id": "149508", "url": "https://cs.wikipedia.org/wiki?curid=149508", "title": "Peshkopi", "text": "Peshkopi\n\nPeshkopi (albánsky: \"Peshkopia\", makedonsky: \"Пешкопеја\") je město ležící na severovýchodě Albánie, asi 20 km od hranic se Severní Makedonií. Má zhruba 14 100 obyvatel.\n\nMístní fotbalový klub se jmenuje KS Korabi Peshkopi.\n"}
{"id": "149509", "url": "https://cs.wikipedia.org/wiki?curid=149509", "title": "Povrch Země", "text": "Povrch Země\n\nZemský povrch je označení, které se používá pro svrchní vrstvu litosféry, která je v kontaktu s ostatními sférami (atmosférou, biosférou, či hydrosférou). Používá se obecně pro popis různých jevů, které se odehrávají přímo na povrchu litosféry (jako například výlev lávy, přistání letadla, dopad asteroidu atd.)\n\n"}
{"id": "149521", "url": "https://cs.wikipedia.org/wiki?curid=149521", "title": "Idina Menzel", "text": "Idina Menzel\n\nIdina Menzel celým jménem Idina Kim Menzel (nar. 30. května 1971 v New Yorku), je americká herečka, zpěvačka a textařka. Vyhrála cenu Tony za roli v muzikálu \"Wicked\".\n\nJejí herecká a pěvecká kariéra začala roku 1995, kdy byla obsazena jako Maureen Johnson do muzikálu \"Rent\", který měl premiéru 26. února 1996. Své poslední představení si Idina odehrála 1. července 1997. Vyhrála Oscara za píseň Let it go v roce 2014.\n\nPo úspěších v divadle vydala své první sólové album nazvané \"Still I Can't Be Still\" a objevila se v několika dalších muzikálech.\n\nV roce 2003 se po boku Kristin Chenoweth objevila v muzikálu \"Wicked\" v roli čarodějnice Elphaby, za níž roku 2005 obdržela cenu Tony za Nejlepší muzikálovou herečku v hlavní roli. V různých muzikálech vystupuje příležitostně dodnes.\n\nHerecká kariéra Idiny Menzel zahrnuje i několik menších či větších rolí ve filmech \"Líbat Jessicu Steinovou\", \"Polibkem to začíná\", \"The Tollbooth\", \"Water\", \"Bohémové\" (filmová verze muzikálu \"Rent\", \"Zeptej se prachu\" a \"Kouzelná romance\".\n\nRoku 2004 vyšlo její druhé album \"Here\" a o čtyři roky později další s názvem \"I Stand\". V březnu 2012 jí vyšlo album \"Live: Barefoot at the Symphony\". \n\nV roce 2013 namluvila roli Ledové královny Elsy v Disneyovském animovaném filmu \"Ledové království\", včetně nazpívání nejznámější písně filmu \"Let it go\".\n\nIdina Menzel se narodila v New Yorku jako Idina Kim Mentzel do židovské rodiny a později si nechala své příjmení změnit na Menzel. Od roku 2003 je vdaná za svého hereckého kolegu Taye Diggse.\n\n"}
{"id": "149522", "url": "https://cs.wikipedia.org/wiki?curid=149522", "title": "Tučňák nejmenší", "text": "Tučňák nejmenší\n\nTučňák nejmenší (\"Eudyptula minor\") je tučňákem skutečně nejmenším a zároveň tzv. \"nočním\". Přes den je buď na moři nebo v podzemním hnízdě, ze kterého vychází nebo se do něj vrací až za soumraku.\n\nTento druh obývá v době páření oblasti Austrálie a Nového Zélandu, které většinou spadají do mírného podnebného pásu. Od Shoalwater Islands Marine Park vzdáleném asi 50 km od města Perthu v Západní Austrálii, přes ostrovy v Bassově průlivu mezi Austrálií a Tasmánií až po South Solitary Island na východním pobřeží v Novém Jižním Walesu. Na Novém Zélandu žijí na pobřežích Severního a Jižního ostrova a dále na Stewartově ostrově, Chathamských a Snaresových ostrovech, včetně dalších ostrovů. Občas se zatoulá i na jihoamerické pobřeží do Chile. Nejčastěji hnízdí na písčitých nebo skalnatých plážích, kde je snadný přístup do moře.\n\nTito ptáci měří asi 35 až 40 cm a váží 1,1 až 1,6 kg. Samec má o něco větší hlavu a mohutnější zobák, bývá i nepatrně větší. Jejich tmavý \"šat\" na hlavě, zádech a křídlech má modravý nádech, proto se mu říká i modrý tučňák. Obličej a krk jsou světle šedé, spodní část těla i ploutvovitých křídel jsou bílé. Oči má stříbřitě šedé.\n\nŽiví se převážně rybami (dlouhými 10 až 35 mm), malými hlavonožci a občas korýši. Potápí se průměrně do hloubky 30 m, pod vodou zůstává asi 25 sekund, plave rychlostí až 6 km/hod, potravu polyká pod vodou. Neloví ve skupinách, zdržuje se od pobřeží ve vzdálenosti do 25 km. Jeho průměrná délka života je 6,5 roků. V porovnání s ostatními druhy má pomalý metabolismus.\n\nJsou zvláštní svým rodinným životem v podzemní, v norách. Mimo období hloubení nor jsou ke spatření pouze v noci, kdy se vracejí nebo odcházejí do moře. V průběhu dne jsou na lovu nebo spí v noře. Ochraňují takto svá vejce, mláďata i sami sebe před většinou predátorů a nejsou při hnízdění vystaveni zvýšeným teplotám s nástupem léta na jižní polokouli.\n\nDoba hnízdění je v kolonii dlouhá, začíná v červenci až srpnu a trvá až do února příštího roku. Při nočním návratu do hnízdiště se původní partneři většinou poznávají a vytvoří opět pár. Staré páry obvykle zabírají místa, kde hnízdili již v předešlých létech. Dochází také k soubojům o místo, ptáci na sebe syčí, hrozí si zobákem i klovají se. Opravují nebo vyhrabávají nové nory v písku, pod hustou vegetací, někdy používají nory po buřňácích úzkozobých (\"Puffinus tenuirostris\"). Mnohdy si založí hnízdo i jen ve skalní rozsedlině, přestože je obtížný přístup přes skaliska.\n\nUvnitř nory, kde probíhá veškerý rodinný život, vybudují prostrannou komůrku s hnízdem vystlaným trávou a větvičkami, které nanosí oba partneři. Všechny páry nezačínají hnízdit ve stejnou dobu, různě dlouho jim trvá oprava nebo vystavění nového hnízda. Mnohdy jsou hned z počátku některá hnízda zničena nebo vyplaven za bouře a proto jsou ptáci za jedno hnízdní období nuceni i ke třem snůškám vajec.\n\nPo dohotovení hnízda dochází v nočních hodinách k toku, který probíhá mimo hnízdo. Pár si vzájemně čistí peří, oštipují si jemně konce zobáků, samec troubí s hlavou vztyčenou vzhůru, přičemž mává křídly, samice se postupně připojí. Další námluvy pokračují v noře, kde samec vydávaje tikavé zvuky přitlačuje samici ke stěně. Až mu samice začne odpovídat, uchopí ji zobákem za peří v týle, samice se položí a následuje vlastní páření, které se několikrát opakuje. Po spáření si navzájem upraví peří a společně opět troubí. Někdy se spolu v nočních hodinách páří i na povrchu. Samice snese obvykle 2 vejce, při sezení se oba střídají, ke střídaní dochází v noci. Inkubační doba trvá 33 až 37 dnů, rozptyl je způsoben tím, že nezasedají na vejce ihned po snesení.\n\nMládě se z vejce líhne dlouho, 24 i více hodin. Vylíhlá mláďata jsou slepá a jsou pokryta hustým šedým prachovým peřím. Po týdnu se toto peří vymění za tmavší a po 4 týdnech začíná narůstat definitivní, které zcela doroste v 8 až 10 týdnech. Mláďata začínají vidět asi za týden, po dvou týdnech se plazí po břiše a za 4 týdny dovedou chodit v předklonu. Vzpřímené chůze jsou schopna až jim narostou ocasní péra, asi po 8 týdnech.\n\nPrvé tři týdny je rodiče zahřívají a stráží, střídají se v ochraně i v přinášení potravy vždy v noci. Po této době čekají mláďata osamocena v noře na příchod obou rodičů s potravou. Postupně sami opouštějí noru na dva až tři dny a teprve asi 60 dnech odplouvají trvale. V této době již dosahují 90 % konečné hmotnosti. Sexuální zralosti dosahují po třech létech.\n\nRodiče se po měsíční vykrmovací kúře v moři opět vracejí do svých nor, kde se ve skrytu přepeřují. Za 14 až 18 dnů jim naroste nové peří a odcházejí z hnízdišť na moře, aby se opět cca za půl roku vrátili. Mladí si pro své prvé zahnízdění z poloviny vybírají jiná místa.\n\nPřestože se počty tučňáka nejmenšího na některých místech snižují, vznikají jinde zase nové kolonie.\nPodle červeného seznamu IUCN žije v rozsáhlém regionu asi 1 milion jedinců a tučňák nejmenší je proto hodnocen jako málo dotčený druh.\n\nDruh tučňák nejmenší se nověji rozděluje na 6 poddruhů:\nPoslední z nich, tučňák bělopásý, bývá ve starší literatuře považován za samostatný druh.\n\n"}
{"id": "149523", "url": "https://cs.wikipedia.org/wiki?curid=149523", "title": "Rovinná vrstva", "text": "Rovinná vrstva\n\nRovinná vrstva je část prostoru sevřená mezi dvěma rovnoběžnými (nesplývajícími) rovinami.\n\nObě rovnoběžné roviny, které oddělují vrstvu, se nazývají \"hraničními rovinami\".\n\n"}
{"id": "149530", "url": "https://cs.wikipedia.org/wiki?curid=149530", "title": "Kristin Chenoweth", "text": "Kristin Chenoweth\n\nKristin Chenoweth, celým jménem Kristi Dawn Chenoweth, svými fanoušky nazývaná Cheno (* 24. červenec 1968), je americká herečka a zpěvačka, která za roli Sally Brown v muzikálu \"You're a Good Man Charlie Brown\" získala cenu Tony. Nejvíce se proslavila rolí Glindy v muzikálu \"Wicked\", za kterou byla také nominována na cenu Tony.\n\nChenoweth měří jen 150 cm a má velmi výrazný, vysoký hlas v rozsahu čtyř oktáv.\n\n"}
{"id": "149536", "url": "https://cs.wikipedia.org/wiki?curid=149536", "title": "Wicked", "text": "Wicked\n\nWicked je muzikál, který měl premiéru na Broadwayi v divadle. Příběh je o nevyřčeném příběhu čarodějnic ze země Oz. Tento muzikál je založen na knížce \"Wicked: Život a doba zlé čarodějnice ze západu\" od spisovatele Gregory Maguira. Hudbu k muzikálu složil Stephen Schwartz a libreto napsala Winnie Holzmanová.\n\nV původním obsazení se představily Idina Menzel (\"Elphaba\") a Kristin Chenoweth (\"Glinda\"). Obě byly nominovány na cenu Tony - herečka v hlavní roli, ale pouze Idina Menzel ji získala. Muzikál dále získal cenu Tony za návrhy kostýmů a scény. Soundtrack k muzikálu byl v roce 2005 oceněn cenou Grammy. V roce 2013 porazil Fantoma opery, stal se totiž devátým rokem (za sebou) nejvýdělečnějším muzikálem. Fantomu opery se toto podařilo v 80. a 90. letech o rok méně a ne v řadě díky muzikálu Miss Saigon. V ČR tento muzikál připravila agentura GoJa - česká premiéra proběhla 14. září 2019 v GoJa Music Hall.\n\nPříběh WICKED začíná smrtí zlé (wicked) čarodějnice Elphaby, která byla nepřítel všech Oziánů. Každý oslavuje její smrt, pouze Glinda Hodná ví o ní pravdu. Glinda se ukazuje jinou stránku Elphaby - měla matku i otce, jako každý jiný, ale její zelená kůže ji udělala ze života peklo. Její matka měla tajemství. Když manžel odjel, navštívil ji tajemný cizinec, podal ji zelený elixír a poté se spolu pomilovali... (NO ONE MOURNS THE WICKED).\n\nJeden Ozián se zeptá Glindy, zda je pravda, že byla kamarádka kruté čarodějnice. Glinda přizná, že se jejich cesty zkřížily na Univerzitě Shiz, když si ještě říkala Galinda. (DEAR OLD SHIZ).\n\nElphaba přichází studovat do Shizu zejména kvůli své sestře Nessarose, upoutané na invalidní křeslo. Díky nedorozumění se s Galindou stanou spolubydlící. Ředitelka univerzity a profesorka magie, Madam Morrible, díky nečekané události zjistí, že Elphaba umí kouzlit a řekne jí, že bude navštěvovat její speciální hodiny a když se bude snažit, tak se může setkat s Čarodějem. Galinda je naštvaná, protože ona na hodiny Madam Morrible nemůže. Elphaba je překvapená, protože do té doby, ji nenapadlo, že by \"ta věc\" , kterou se snažila skrývat, je talent. (THE WIZARD AND I)\n\nElphaba a Galinda se nesnášejí od prvního momentu. Ostatní studenti obdivují Galindu a spolu s ní nenávidí Elphabu. (WHAT IS THIS FEELING)\n\nVe škole je učí Kozel, Dr. Dillamond, který svěří Elphabě tajemství, že zvířata ztrácejí schopnost mluvit. Někdo je chce umlčet a využívat pouze k práci. Ona to chce oznámit Čarodeji, ale on ji to rozmluví. (SOMETHING BAD)\n\nNa školním dvoře se srazí Ephaba s Fiyerem - princem z kraje Winkus. Tančí životem, povrchní a záměrně hloupý, navádějíci své spolužáky, aby neseděli celý den v knížkách, ale užívali si života. Všichni jsou z něj nadšeni - hlavně Galinda, která se do něj na plese zamiluje. Galinda se úskokem zbaví svého ctitele Boqa, řekne mu, ať na tanec pozve Nessarose. Boq pro Galindu udělá vše na světě, ale Nessarose si myslí, že Boq ji skutečně miluje.\n\nElphaba dostane jako dárek od Galindy černý klobouk - dostala ho od své babičky a vůbec se jí nelíbíl. Na plese se nečekaně objeví madam Morrible a dá Galindě kouzelnou hůlku. Na Elphabin nátlak přijme Galindu do hodin magie, i když je přesvědčená, že Galinda se k čarodějnictví nehodí. Přichází Elphaba v příšerném špičatém klobouku a všichni se jí směji. Vzdorovitě proto začne tančit sama a bez hudebního doprovodu. Provinilá Galinda se k ní připojí a dvě čarodějky se tak spřátelí. (DANCING THROUGH LIFE) \n\nVe svém pokoji se Elphaba svěří Galindě, že její otec ji nenávidí - viní Elphabu ze všeho - její matka musela pít nápoj z jedovaté květiny, aby se druhé dítě nenarodilo zelené, ale bohužel se Nessa narodila předčasně, neschopná chodit a matka zemřela při porodu. Galinda jí teda nabídne pomoc a naučí ji to, co umí nejlépe - být populární. Galinda se snaží \"Elphie\" naučit, jak chodit, jak se oblékat nebo jak \"házet hlavou, aby přilákala pozornost mužů\". (POPULAR)\n\nNa další hodině se Elphaba snaží použit, co se naučila od Galindy. Všimne si toho Fiyero a řekne jí, že ona tohle nemá zapotřebí. Do třídy vtrhnou vojáci a odvedou profesora Dillamonda. Elphaba je jediná která protestuje a když přijde nový učitel s klecí, ve které je uvězněné lvíče, použije své schopnosti a lva zachrání - společně s Fiyerem. Zamiluje se do něj, ale ví, že Galindě se také líbí a proti ní nemá šanci. ( I'M NOT THAT GIRL)\n\nElphaba se konečně dočká, Madam Morrible jí oznámuje, že se s ní chce Čaroděj setkat. Do Smaragdového města se vydá s Galindou, která si na počest doktora Dillamonda změní jméno - teď je z ní Glinda. (ONE SHORT DAY)\n\nU Čaroděje je i Madam Morrible - zčerstva tisková mluvčí Čaroděje. Elphaba musí předvést svou schopnost a přečíst část textu z Grimmerie - knihy kouzel. Přičaruje opicím křídla a nelibě zjišťuje, že Čaroděj je chce použít jako špiony. Elphaba s Čarodějem odmítne spolupracovat a utíká. Glinda se snaží Elphabu přemluvit, aby se omluvila za své nevhodné chování a mohla stále být u Čaroděje. Je už ale pozdě, Elphaba chce zachránit zvířata i kdyby to znamenalo, že ztratí všechno. Prosí i Glindu, aby bojovala s ní - ale Glinda se nedokáže vzdát své popularity. Kamarádky se rozcházejí a Elphaba odlétá na západ. (DEFYING GRAVITY)\n\nMadame Morrible rozhlásí po městě, že Elphaba je nebezpečná a zlá, přičarovala totiž opicím křídla a chce napadnout nevinné Oziány. Začínají se šířit pomluvy a výmysly o tom, jak strašná Elphaba je. Má třetí oko, svléká se z kůže jako had, Zvířata jí nosí jídlo a je tak nečistá, že z čisté vody roztaje. Glinda je oficiálně prohlášena za Glindu Hodnou. Na veřejném shromáždění se zasnubuje s Fiyerem - on o zasnoubení sice neví, ale přijímá ho, aby učinil Glindu šťastnou. A i když Glinda dosáhla, po čem toužila, není šťastná. (THANK GOODNESS).\n\nMezitím se Nessarose jako nástupce svého otce stala guvernérkou Munchkinlandu a vládne tvrdou rukou - pozbavila obyvatele práv, jen aby u sebe udržela Boqa. Přichází Elphaba a žádá sestru o pomoc, ta ji však zatrpkle obviňuje ze sebectví. Elphaba proto očaruje stříbrné střevíce, dárek od jejich otce, které změní barvu na rubínovou a umožní Nesse chodit. Boq sa raduje, nazdávajíc se, že teď už ho Nessarose nebude potřebovat a on může jít za Glindou a vyznat ji lásku. Rozzuřená Nessarose se pokouší ho začarovat, ale protože z Grimmerie neumí pořádně číst, způsobí ztrátu Boqova srdce. Ve snaze ho zachránit z něj Elphaba udělá Plechového muže, který srdce nepotřebuje. Nessarose pak před Boqem zamlčí svoji vinu a vše hodí na Elphabu (WICKED WITCH OF THE EAST).\n\nElphaba se vydá znovu za Čarodějem, vysvobodit okřídlené opice. On ji vypráví, jak se o žádnou popularitu neprosil, ale když ho začali všichni obdivovat, zalíbilo se mu to. Jeho moc je vybudovaná pouze na iluzích, ale je uznávaný vůdce. Znovu nabídne Elphabě, aby s ním zůstala a byla taky uznávaná a obdivovaná - Elphaba chce však, aby Čaroděj osvobodil létající opice. Čaroděj souhlasí a už to vypadá, že nakonec žádná válka mezi ním a Elphabou nebude. Ona ale uvidí mezi opicemi i Dr. Dillamonda - který už neumí mluvit. Elphaba se rozčílí, vezme Grimmerie a odchází. Čaroděj zavolá na Elphabu stráže - mezi nimi je i Fiyero, který Elphabu nakonec zachrání a spolu utíkají. (WONDERFUL)\n\nPotkají Glindu, která je ráda, že Elphabu vidí, ale nechápe, co oni dva dělají spolu - vždyť Fiyero miluje jí. Ptá se jich tedy, jestli se za jejími zády scházeli (a zradili). Elphaba to odmítá, ona přeci Fiyera Glindě nepřebrala - ale Fiyero odpovídá ano - on ji miloval již od začátku. Fiyero s Elphabou odcházejí.\n\nMadame Morrible řeší s Čarodějem, jak chytit Elphabu. Zhrzená Glinda jim poradí, aby rozšířili fámu, že je Nessarose v nebezpečí. Madam Morrible se tato myšlenka zalíbí a jelikož ovládá počasí, vytvoří tornádo, ve kterém přiletí dům z Kansasu a přistane na Nessarose.\n\nMezitím Elphaba utekla s Fiyerem a vyznávají si lásku. Ví, že spolu nebudou dlouho, ale snaží se vychutnat si každou chvíli, co jsou ještě spolu. Na konci má ale Elphaba vidiny - vidí dům v oblacích a Nessu, která je v nesnázích. Elphaba nemůže nechat svou sestru v nebezpečí, opouští Fiyera a běží za Nessarose. (AS LONG AS YOU'RE MINE) \n\nBohužel dorazí pozdě, Nessarose je mrtvá a Glinda zrovna mává Dorotce, které dala i rubínové střevíčky. Elphaba zuří, chtěla něco po svě mrtvé sestře na památku, ale Glinda dala její boty nějaké holce. Hádají se, dávají si facky a bojují. Dorazí stráž, Elphabu zatýkají, ale objeví se Fiyero. Vezme Glindu jako rukojmí. Elphaba utíká, ale Fiyero zůstává. Stráže ho odvádějí na mučení, aby jim pověděl, kam Elphaba utekla.\n\nElphaba je už na zámku a zkouší kouzlit, aby zachránila Fiyera - uvědomuje si, že dobré skutky ji zatím vůbec nepomohly, jen vše zhoršily a tak Elphaba akceptuje svojí novou reputaci - když si všichni myslí, že je zlá, tak teda zlá bude. (NO GOOD DEED)\n\nBoq a Zbabělý lev - lvíče, které kdysi Elphaba zachránila - se připravují na zabití Elphaby. Glinda pochopí, že za vším jsou Čaroděj a Madam Morrible. Uvědomí si, že tornádo a smrt Nessy vyvolala právě Madam Morrible, ale ta jí připomene její podíl na zabití. (MARCH OF THE WITCH HUNTERS)\n\nElphaba zajala Dorotku a nepustí ji dříve než vrátí střevíčky - jedinou věc, která ji zbyla po Nessarose. Ephabu přichází varovat Glinda. Opičák Chistery dorazí se zprávou o Fiyerovi - Elphaba řekne Glindě, že jeho tvář viděli naposledy. Elphaba předává knihu kouzel Grimmerie Glindě a zapřísáhne ji, aby nikdy neřekla pravdu, nýbrž využila Grimmerie a pomocí kouzel vládla Ozu jako Glinda Hodná. Kamarádky se loučí, omlouvají se za chyby a přiznávají, že každá tu druhou změnila - k lepšímu a na dobro (FOR GOOD).\n\nHned poté bere Dorotka kbelík s vodou, Elphaba namočená se rozpouští, až zůstane na podlaze jen její klobouk a flaštička se zeleným elixírem (který má ještě po své matce).\n\nGlinda se vypraví do Smaragdového města a ukáže flaštičku Čaroději. Glinda viděla identickou flaštičku i u něj a vychází najevo, že ten tajemný milenec Elphabiny matky byl Čaroděj - proto měla takovou moc - byla \"z obou světů\". Glinda nařizuje Čaroději, aby okamžitě opustil zemi Oz, přivolá stráže a posílá Madame Morrible do vězení.\n\nMezitím se Fiyero vrací na místo, kde se Elphaba \"rozpustila\". Fiyero žije - ale již ne jako člověk, ale jako slaměný strašák. Otvírá dvířka v podlaze, odkud vychází Elphaba. Byly to jen fámy, že voda Elphabu rozpustí a oni jich využili a smrt pouze předstírali. Mohou se teď v bezpečí vrátit na svůj zámek a začít žít nový život. Elphaba by se ráda rozloučila s Glindou, ta nesmí ale o ničem vědět. Glinda se s Elphabou \"na dálku\" rozloučí, každá z nich je ráda, že se znali, že se staly dobré kamarádky, jak se ovlivnily a že se každá od té druhé něco naučila. (FINALE)\n\nZdroj http://emeraldcityofoz.blog.cz/\n\nZdroj: http://emeraldcityofoz.blog.cz/\n"}
{"id": "149538", "url": "https://cs.wikipedia.org/wiki?curid=149538", "title": "Spartakiáda", "text": "Spartakiáda\n\nSpartakiáda byl v Československu název pro hromadná veřejná tělocvičná vystoupení. První Spartakiady organizovala za první republiky levicová odnož dělnických tělovýchovných jednot. V totalitním Československu se konaly spartakiády od roku 1955 do roku 1985 pravidelně každých 5 let, mimo roku 1970 (pokusy o obnovení Sokola vyvolávaly odpor již před 21. srpnem 1968 a konání XII. všesokolského sletu na Strahově v roce 1970 bylo definitivně znemožněno vpádem okupačních vojsk do Československa). Tradice spartakiád navazovala na všesokolské slety, pro které byl v roce 1926 postaven Velký strahovský stadion (Masarykův), a na 1. dělnickou spartakiádu, kterou pořádala levicová Federace dělnických tělovýchovných jednot roku 1921 na pražských Maninách.\n\nAkce s názvem spartakiáda se konaly v Sovětském svazu a Německé demokratické republice. Spartakiády spočívající v hromadných gymnastických vystoupeních i soutěžích v amatérském i profesionálním sportu se konaly také v Albánii v letech 1959, 1969, 1974, 1979, 1984 a 1989. V současné době velkolepé masové tělocvičné přehlídky s ideologickým podtextem pěstuje zejména Severní Korea a Čína.\n\nPo rozštěpu dělnického tělovýchovného hnutí DTJ v roce 1921 se dělnické olympiády inspirované úspěšným VII. všesokolským sletem (na Letné 1920), které pořádala odštěpená levicová (tzv.komunistická) větev jednot (FDTJ), označovaly jako „federální tělocvičné dny“. Cvičení na Maninách se konala v červnu 1921. Funkcionář Jiří František Chaloupecký se snažil nalézt lepší název, který by vyjadřoval revoluční myšlenku a byl dostatečně mezinárodní. Pro vystoupení FDTJ – Federace dělnických tělovýchovných jednot, které se konalo v roce 1921 na pražských Maninách, vynalezl název Spartakiada. Nechal se přitom inspirovat jménem vůdce vzpoury římských otroků – Spartakem. I. dělnickou Spartakiádu navštívil i president Tomáš Garrigue Masaryk, který byl zejména nadšeným propagátorem Sokola, ale nevyhýbal se ani orelským cvičením.\n\nPoté, co celý brněnský okres DTJ byl kvůli své radikalizaci vyloučen ze Svazu dělnických tělocvičných jednot, proběhla v Brně za Lužánkami ve dnech 5. – 9. července 1922 Moravská spartakiáda. Během vrcholového dne sledovalo dělnické cvičení na 80 tisíc diváků.\n\nRoku 1925 se po Praze a Brně konala dělnická olympiáda i v Ostravě, s účastí 30 tisíc cvičenců.\n\nSpartakovo jméno využila i proletářská odnož skautského hnutí, která se pojmenovala Spartakovi skauti práce, a na Slovensku začal vycházet časopis Spartakus.\n\nFederace proletářské tělovýchovy chystala II. dělnickou spartakiadu, přípravy byly již dva roky v plném proudu, účast přislíbily i zahraniční tělocvičné jednoty a na pronajatém pozemku už byly budovány i tribuny. Policejní ředitelství však II. Spartakiadu v roce 1928 jako první instance zakázalo, a to ze dvou důvodů: jednak proto, že cvičení žactva bylo v rozporu s výnosem zemské školní rady v Praze, kterým byla účast školní mládeže na tělovýchovných cvičeních Federovaných dělnických tělocvičných jednot zakázána, jednak s ohledem na veřejný klid a pořádek. Zemská správa politická výnosem z 9. května zamítla odvolání a potvrdila původní rozhodnutí z hlediska veřejného klidu a pořádku, ve věci účasti školních dětí odkázala na příslušné úřady, s tím, že školní mládež má možnost účasti na orelských a sokolských župních sletech k výročí 10 let republiky. Ministerstvo vnitra jako třetí instance na základě usnesení ministerské rady 15. května 1928 potvrdilo zákaz Spartakiady, ale zákaz účasti školní mládeže už mezi důvody uveden nebyl. Ministerstvo školství totiž mezitím jednalo o podání Federace proletářské tělovýchovy a rozhodlo o něm kladně, tedy účast školní mládeže nakonec povolilo, čímž zrušilo rozhodnutí nižších instancí, zejména zemské školní rady v Praze. Ministerstvo vnitra prohlásilo, že ač by se tento podnik sám o sobě možná veřejnému klidu nepříčil, může se státi závadným, protože by za daných poměrů mohl zavdat podnět k porušení veřejného pořádku a klidu jistou částí veřejnosti. Podle senátora Skaláka tak vláda svým rozhodnutím jasně ukázala, že jest jenom výkonným orgánem příživnické kasty zástupců těžké buržoasie, bankovních zlodějů, zdražovatelů, velkoagrárních lichvářů a vykořisťovatelů všeho druhu. Podle senátora Skaláka navíc cenzura v tisku zabavovala každý protest i každou zmínku o zákazu Spartakiady. Policejní ředitelství rovněž zakázalo veřejný projev proti zákazu, plánovaný na 22. května 1928. Na dny 5. a 6. července 1928, kdy se Spartakiada měla konat, senátor Skalák sezval dělnictvo do Prahy na tzv. rudý den.\n\nTzv. Rudý den byl pochopitelně úřady také zakázán. V Praze se na Národní třídě a Václavském náměstí shromáždilo kolem 5000 komunistů a zvědavců (původně komunisti očekávali účast více než 100 000 příznivců). Komunistická strana plánovala využít srocení lidí u příležitosti hasičských slavností konaných 6. července dopoledne (spojených s výročním dnem Husova upálení) a pokusit se strhnout dav k protestní akci. I vzhledem k tomu, že hospodářství bylo v té době zrovna ve fázi konjunktury, skončil tento pokus značným neúspěchem, jenž bolševické křídlo strany, vedené Klementem Gottwaldem, využilo k útokům proti jejímu dosavadnímu umírněnému Jílkovu vedení.\n\nPro každou spartakiádu byly, po vzoru Všesokolských sletů, složeny různé sestavy pro jednotlivé kategorie, například mladší či starší žáky či žákyně, dorostenci a dorostenkyně matky s dětmi, učňovskou či vysokoškolskou mládež, Svazarm, vojáky základní služby, rodiče s dětmi, muže, ženy atd. Například na poslední spartakiádě v roce 1985 vystupovalo také 13824 vojáků, tedy 96 čet po 144 mužích. Hudba byla většinou skládána přímo pro spartakiádu a tělocvičné skladby měly náročnou choreografii a mnohé byly fyzicky komplikované a náročné. Skladby pro nejmenší děti mívaly délku kolem 10 minut, náročnější skladby se délkou blížily 20 minutám.\n\nSpartakiády za socialismu se staly gigantickými propagandistickými akcemi. Formálně byly sice pro většinu kategorií dobrovolné, na mnoha školách či pracovištích však byla účast více méně povinná (například pod sankcí zhoršené školní klasifikace z tělesné výchovy). Spartakiáda měla několik stupňů, od školních přes obvodní či okresní až po celostátní v Praze na Strahově, kam postupovali jen nejlepší z nejlepších cvičenců, přesto však v masovém počtu. Spartakiády se konaly na přelomu června a července, podobně jako dříve Všesokolské slety.\nV Praze v době celostátní spartakiády pobývalo několik set tisíc lidí z celého Československa. Ti byli ubytováni zpravidla na školách po celé Praze a blízkém okolí, proto v Praze ve spartakiádních letech začínaly letní prázdniny o dva týdny dříve. Městská hromadná doprava měla po dobu spartakiády zvláštní režim, bylo zavedeno mnoho speciálních linek, v centru města panoval neobvyklý ruch. Posílené linky trolejbusů končily místo pravidelné otočky Hřebenka až u strahovských stadionů. Vojáci měli postaveno své vlastní vojenské městečko v Břevnově na Vypichu pod Bílou horou, v místech, které bylo již za první republiky upraveno pro vojenské přehlídky, přehlížené prezidentem Masarykem.\n\nNabídka zboží v Praze byla ve spartakiádních dnech obohacena o jinak nedostupnou nabídku exotického ovoce (banány, mandarinky, baklažány) i uzenin, což zdůrazňovalo výjimečnost těchto dní, šlo o jakousi ochutnávku komunistického ráje. Například se Rudé právo u příležitosti I. celostátní spartakiády pochlubilo, že podnik zahraničního obchodu Koospol mimořádně dovezl 80 tun pravého uherského salámu a z Rumunska nový typ italského konsumního salámu.\n\nVšesokolské slety a poté spartakiády byly jedinečnými zátěžovými zkouškami pražské hromadné dopravy. Například dne 30. června 1985 bylo během jedné hodiny (mezi 18.30 a 19.30) na takzvané zelené větvi návozových linek (linka 461 z náměstí Sovětských tankistů-dnes nám. Kinských a linka 462 z I. P. Pavlova) 308 autobusů, které vykonaly 1231 jízd, přepravily za tuto hodinu 34 000 osob a linkový interval dosáhl průměru 10,58 vteřiny. V roce 1980 bylo na návozové autobusové linky 61 a 62 nasazeno 192 autobusů, které jezdily v minimálním intervalu 12 sekund. Posílena byla i trolejbusová doprava až nahoru na Strahov. Nedaleko strahovského stadionu byla v roce 1948 pro všesokolské slety vybudována dvě obratiště, malá tramvajová nádraží s lávkami pro mimoúrovňový příchod a odchod – modře značená Královka a červeně značený Dlabačov, čemuž odpovídalo barevné značení zvláštních návozových linek (autobusy tvořily zelenou větev).\n\nStát se nejprve pokusil tělovýchovu sloučit pod hlavičkou Československé obce sokolské, která byla obnovena 31. března 1946. XI. Všesokolský slet byl ještě tolerován vládou Národní fronty, která rovněž nebránila zakládání sokolských jednot. Do roku 1951 jejich počet vzrostl zhruba na dvojnásobek. Roku 1952 však jednotnou tělovýchovu převzal stát.\n\nPo rozpuštění Sokola režim nejprve hromadná tělovýchovná vystoupení zavrhl. V roce 1953 se k této myšlence však vrátil, aby mohl dokumentovat radostný život při budování tzv. lidově demokratické Československé republiky. Prezident Antonín Zápotocký v březnu 1954 prohlásil, že „první celostátní spartakiáda musí být vedena myšlenkou předčit a překonat po všech stránkách to, co až doposud bylo ukázáno na dřívějších sokolských sletech, dělnických olympiádách i spartakiádách“.\n\nPrvní celostátní spartakiáda (I.CS) dne 23. června 1955 byla pojata jako vyvrcholení oslav desátého výročí osvobozeníČeskoslovenska Rudou armádou. Součástí měly být původně také lyžařské závody, šachové soutěže (Botvinnik, Smyslov, Tal, Petrosjan, Pachman, Filip, Zíta), štafetové přebory a přebory v zimních sportech. Příprava začala již v roce 1953, před vyvrcholením na Strahově se konalo 311 okresních a 28 krajských spartakiádních vystoupení. Spartakiáda sestávala z 29 skladeb, na nichž vystoupilo přes 1 690 000 cvičenců. Vystoupení na Strahově bylo rozděleno na Den mladých, Den dospělých, Den Svazarmu a Den ozbrojených sil. Kromě toho se konala řada dalších spartakiádních sportovních a turistických akcí a spartakiádní Festival lidové umělecké tvořivosti.\n\nSpartakiády se zúčastnili i mnozí bývalí sokolové, kteří přes rozhodný a principiální odpor k tehdejšímu režimu cvičit chtěli a cvičili i v nových tělocvičných jednotách (např. za zrušený Sokol Nusle převzal sokolovnu Slovan Praha Orbis Tiskárny, Sokol Vinohrady postoupil sokolovnu Spartaku Praha Stalingrad – Bohemians atd.). Rozpočet první spartakiády byl 45 milionů Kčs s předpokládaným ziskem 26,5 milionů Kčs (měsíční plat strojního inženýra byl tehdy necelých 500,- Kčs/měsíčně).\n\nCvičení proběhla na velkém Masarykově státním stadionu na Strahově a byly rovněž využity původní strahovské sokolské šatny z roku 1948 pro 71 000 cvičenců.\n\nII. celostátní spartakiáda se konala v prvním roce platnosti nové ústavy, která Československo prohlásila za socialistický stát. Přípravy byly zahájeny zapálením tisíců ohňů. Na školách se soutěžilo o odznak BPPOV („Buď připraven k práci a obraně vlasti“) ve tvaru husitské pavézy a Tyršův odznak zdatnosti (doplněný ozubeným kolem), čímž se komunistický režim snažil částečně převzít prvky Sokola do nově zřízeného Československého svazu tělesné výchovy. Strahovskému finále předcházelo 15 městských, 411 okrskových a okresních a 47 krajských spartakiád. Strahovské vystoupení bylo rozděleno na Dny mládeže a Dny dospělých. Výuka na základních a středních školách byla ukončena již v polovině června 1960. Nacvičeno bylo 17 hromadných skladeb, v nichž vystoupily téměř 2 miliony cvičenců. Přímo na Strahově se účastnilo přes 750 000 cvičenců a vystoupení zhlédlo více než 2 000 000 diváků. Spartakiádních sportovních akcí se zúčastnilo téměř jeden a půl miliónu soutěžících, turistických akcí 50 tisíc. Na Malém strahovském stadionu se konaly Večery družby za účasti 6 zahraničních delegací. Všechna spartakiádní vystoupení sledoval prezident republiky Antonín Novotný.\n\nSkladby:\n\nV roce 1965 strahovským vystoupením předcházelo 1485 spartakiádních veřejných vystoupení a 424 okrskových a okresních spartakiád. Na strahovském stadionu první programové odpoledne neslo název „Zpěv míru“, druhé „Vítězství patří nám“. Již při nácvicích a generálkách v Praze na Strahově, byly „nástupní“ prostory mezi Petřínem a stadiony přeplněny „k prasknutí“. Čekací doby pro cvičence byly velmi dlouhé a staří sokolové si je krátili cvičením na bradlech, která tam byla k blíže neurčenému účelu rozestavěna. Nastupující silné poválečné ročníky „Benešových dětí“ přeplnily zejména vystoupení mužů (červené garibaldiovské tepláky, kecky „Toník“ snad pojmenované dle tehdejšího prezidenta republiky a tričko „Vasil“), kde každý cvičenec měl svého náhradníka. V hromadných skladbách vystoupilo přes 1 721 000 cvičenců, spartakiádních sportovních a turistických akcí se zúčastnilo 2 220 000 lidí. Večery družby se konaly v pražské Sportovní hale pod názvem „Sportem za mír a přátelství“ za účasti 11 zahraničních delegací.\n\nNa III. CS (1965) došlo k pádu reproduktorů nově postavených v areálu studentských kolejí do čekajících dětí, z nichž čtyři na místě zahynuly a další byly těžce zraněny,\n\nJeště na III. CS cvičila řada starých Sokolů, kteří měli na svých úborech ostentativně připevněny sokolské znaky XI. Všesokolského sletu z roku 1948. Přestože tehdy nácviky sledoval prezident republiky Antonín Novotný, nikdo z pořadatelů nevyzval k sejmutí tohoto Sokola ve vzletu.\n\nPro tzv. generálky i hlavní vystoupení byl využit velký Masarykův sokolský stadion, původní sokolské šatny však již byly nahrazeny studentskými strahovskými kolejemi, postavenými pro ČVUT v Praze. Při jejich výstavbě došlo k narušení vodního režimu na Strahově, velkým sesuvům petřínských svahů a zastavení provozu lanové dráhy (zastavena za provozu na začátku sesuvů, když se vyhýbající se vozy lanovky začaly kývat, následně byly koleje dráhy zcela zničeny v úseku více než 1 km dlouhém).\n\nZa pražského jara zesílil odpor proti sjednocené tělovýchově, Orel, Sokol i DTJ usilovaly o obnovení (předpokládala se žádost a kandidatura Prahy o pořádání Olympijských her v roce 1980 a stavba nového Olympijského stadionu na Maninách), řada sportovních a turistických svazů o osamostatnění, do toho v roce 1968 vpadla sovětská okupační vojska a nastalo období normalizace.\n\nIV. celostátní spartakiáda v roce 1970 (při pokusu o obnovu Sokola v roce 1968 byl v tomto roce předpokládán XII. Všesokolský slet) včetně okresních spartakiád byla zrušena, místo ní se konaly jen místní „tělovýchovné slavnosti“. Krom ochromení příprav rozpadem sjednocené tělovýchovy v tom hrály roli i obavy, že by se velká shromáždění mohla zvrhnout v protirežimní demonstrace.\n\nV roce 1975 došlo ke změně názvu z Celostátní spartakiády na Československou spartakiádu.\n\nNa místních, okrskových a okresních spartakiádách vystoupilo přes 1 460 000 cvičenců. Na Strahovském stadionu ve dvou programových odpolednech vystoupilo 180 tisíc cvičenců. Nacvičovalo se 16 skladeb. Spartakiádě nepřálo počasí (déšť a chladno), zatímco východ republiky sužovala vedra (např. v Košicích naměřeno 30 stupňů Celsia ještě v 10 hodin večer). Na Večerech družby byli přítomni sportovci z 10 dalších zemí. Spartakiádní sportovní soutěže měly letní a zimní část, například Spartakiádní štafety Dukly Praha se zúčastnilo 820 660 běžců včetně zahraničních, turistického ohňového poselství téměř 250 tisíc turistů.\n\n5. října 1979, v předvečer 35. výročí karpatsko-dukelské operace, bylo po republice zapáleno 2847 ohňů na zahájení příprav ke spartakiádě, ohňové štafety pak putovaly po republice. Na místních, okrskových a okresních spartakiádách vystoupilo přes 1,9 milionu cvičenců a zhlédlo je kolem 4 milionů diváků, na strahovském stadionu pak ve dvou programových odpolednech vystoupilo v 15 skladbách 204 800 cvičenců. Večeru družby v pražské Sportovní hale se účastnili sportovci z 10 zemí a program byl čtyřikrát opakován, takže jej zhlédlo 50 tisíc diváků. V únoru 1979 se konal Spartakiádní pohár talentů v lyžování a sáňkování, v létě se konala Soutěž talentů o pohár předsedy ÚV ČSTV, pod hlavičkou spartakiády se konaly Sportovní hry mládeže, učňovské olympiády, mládežnická zemědělská olympiáda a další akce, jichž se zúčastnily 4 miliony lidí. Ve spartakiádním turistickém stanovém městečku po dobu spartakiády soutěžilo a sportovalo na 11 tisíc turistů.\n\nSkladby:\n\nPříprava byla opět zahájena zapálením ohňů, tentokrát na 3242 místech. Na místních, okrskových a okresních spartakiádách vystoupilo 2 186 900 cvičenců a navštívily je téměř 4 miliony diváků. Hlavní program na Strahově byl opět rozdělen do dvou programových odpolední, z nichž každé se konalo dvakrát, vystoupilo zde 189 512 cvičenců v 15 skladbách a navštívilo je 1 206 000 diváků. Na Večerech družby vystoupily ve 35 skladbách kromě československých sportovců delegace z 8 zemí a navštívilo je 70 tisíc diváků. Do sportovní části spartakiády bylo započteno 12 tisíc sportovních akcí v nejrůznějších druzích sportu a napočteno bylo celkem 9 milionů účastníků. Turisté uspořádali akci „Za jeden den kolem celé ČSSR“, tedy 48 pochodů, kde cíl jednoho byl zároveň startem dalšího.\n\nI. programové odpoledne (27. a 29. 6.)\n\nII. programové odpoledne (28. a 30. 6.)\n\nS touto spartakiádou je spojeno odhalení tzv. spartakiádního vraha.\n\nPřípravy na případnou VII. československou spartakiádu v roce 1990 byly ovlivněny tzv. obdobím „přestavby“ a sametovou revolucí. Chystaná „spartakiáda“ nakonec proběhla v silně omezeném rozsahu a v pozměněném ideovém rámci jako „tělovýchovné slavnosti“. Některé okresní přehlídky se ještě konaly. Celostátní finále bylo přesunuto v Praze na menší Stadion Evžena Rošického, některé kategorie byly vypuštěny a slovenští cvičenci se nezúčastnili. Přípravy se účastnilo několik set tisíc lidí, na Strahově v červnu 1990 vystoupilo kolem 25 tisíc cvičenců.\n\nZachránit spartakiádu v plném rozsahu se nepodařilo ani Občanskému fóru cvičitelů a tvůrců hromadných tělovýchovných vystoupení, které ji chtělo pojmout jako oslavu polistopadového vývoje.\n\nČeskoslovensko získalo za spartakiádu v roce 1977 nejvyšší vyznamenání Mezinárodního olympijského výboru, ale i další vysoká ocenění od mezinárodních organizací.\n\nJuan Antonio Samaranch, předseda Mezinárodního olympijského výboru, řekl: „Spartakiády jsou jedny z nejvýznamnějších sportovních událostí, které jsem kdy viděl. Spatřil jsem mnohé spartakiády v jiných zemích, ale ve svém životě žádnou takovou jako v Praze.“ Lord Killanin (Michael Morris), rovněž předseda MOV, řekl: „Naše nejvyšší vyznamenání patří ČSTV za pořádání tělovýchovných slavností československých spartakiád. Je to velký přínos v mezinárodním měřítku.“ Joao Havelange, šéf FIFA: „Země, která dělá pro blaho své mládeže tak grandiózní dílo, je příkladem pro celý svět.“\n\nPodle Otakara Černého někteří bývalí cvičenci si pořád pochvalují, jak lidé společně cvičili a vůbec se tužili, zatímco jiní se dívají na spartakiádní cvičení jako na režimní propagandu. Sám Černý uvedl, že spartakiády vždy měl a má rád a obdivoval lidi, kteří na nich cvičili.\n\nHistorik František Kolář z Olympijského studijního a informačního centra v pořadu pro Českou televizi v roce 2009 tvrdil, že spartakiády postupně ztrácely svůj původní ideologický náboj, hlavně v osmdesátých letech, a měly vysokou sportovní hodnotu. Otakar Černý však oponoval, že důkazy, kterými Kolář tento svůj názor podpořil, jsou vymyšlené, Kolář to v omluvném dopise uznal.\n\nHistorik a sociální antropolog Petr Roubal píše, že československé spartakiády představují světový unikát, protože nikde jinde na světě se podle něj synchronizovaný pohyb cvičenců neprováděl v takovém měřítku a nestal se předmětem tak systematické politické manipulace. Podle něj tradice veřejného cvičení navazuje přes sokolskou tradici na model německých turnerů a jejich Turnfestů z druhé třetiny 19. století, přičemž tento model nikdy nepostrádal totalitní prvky. Synchronizované cvičení mělo vždy vyjadřovat národní, případně rasovou jednotu, slepou kázeň a vojenskou zdatnost. Synchronizovaný pohyb cvičenců na strahovském stadionu představoval téměř dokonalou metaforu komunistického politického režimu, doslova jeho ztělesnění, a zároveň „veřejný volební akt, v němž naše země a naše zřízení slavně zvítězí!“. Nad touto disciplínou jásala Marie Majerová, hlavní ideolog spartakiád Vilém Mucha i organizátor sokolských sletů a spartakiád Jiří Žižka. Podobně jako ostatní politické rituály akcentují spartakiády motiv splývání jednotlivců v nedílný celek. Netvoří však jednolitou masu, ale v geometrickém uspořádání značkové sítě se každý jedinec stává plně zaměnitelným průsečíkem os x a y. Spartakiády tak byly metaforou plně atomizované a ovladatelné společnosti. Otázkou pro Roubala je, zda byly více než metaforou. Až do roku 1965 se na spartakiádě vyvěšovala československá a sovětská vlajka a hrály se hymny obou států. Od roku 1975 se místo sovětské vlajky věšela rudá dělnická a hymna se již hrála jen jedna, čímž se předešlo obavám z reakcí publika.\n\nPodle Roubala za normalizace převládly ve spartakiádách lyrické obrazy radostné rodiny, jarní přírody a štěstí, oproti militantnímu a industriálně budovatelskému étosu spartakiády z roku 1955. Sociální a generační rozvrstvení jednotlivých skladeb též odráželo ideologický normativ socialistické společnosti.\n\nArchiválie spartakiádních štábů dokládají celou paletu přístupů a strategií, od nadšeného přijímání přes pasivní resistenci až po přímý odpor. Vlažný byl například přístup polské menšiny ve Slezsku. Na Slovensku se kromě odporu ke komunismu promítala i nechuť k čechoslovakistické sokolské tradici a českému antiklerikalismu, v roce 1955 se tam přípravy spartakiády setkávaly i s drobnými sabotážemi, jako žhářství, přestříhávání elektrického vedení či strhávání plakátů (po generálce v roce 1965 byli po připomínce prezidenta Antonína Novotného vyloučeni z dalšího cvičení muži z Domažlic a část Slováků, kteří prohnuli středové řady při nástupu o dobrých 30 m), postupně si však spartakiády získaly i na Slovensku své příznivce a proti zrušení spartakiády v roce 1990 byl na Slovensku dokonce větší odpor než v Česku. V roce 1975 si politickovýchovní pracovníci stěžovali na nedostatek nadšení v průvodu (navíc nepřálo počasí, zatímco východ republiky byl sužován vedry, tak v Praze lilo), v roce 1985 se zase silně nepodařilo naplnit plán počtu dobrovolníků na opravě strahovského stadionu, a i ti, co přišli, se dlouho nezdrželi a navíc rozkrádali zapůjčené nářadí. Denní hlášení si postěžovala, že dorostenci mají více zájmu o akce osvěžující než o politicko-výchovné; prodej a konzumaci alkoholu však byly ve dnech spartakiád do značné míry tolerovány, pokud bezprostředně nenarušovaly program. Spartakiáda byla také opředena mýty o vlně nemanželských intimních styků, které vedou k pětiletému demografickému cyklu korespondujícímu se spartakiádami; specifickou, nepříliš tělovýchovnou pozornost věnovali diváci ženským skladbám, zejména skladbě dorostenek.\n\nKromě dokumentárních filmů se II. celostátní spartakiáda také objevuje například ve snímku \"Valčík pro milion\" z roku 1960 režiséra Josefa Macha.\n\nSkrytý komický prvek spartakiád využívala celá řada parodických akcí, používajících například pivní lahve místo kuželů nebo záměnu mužských úborů za ženské. Sublimní erotické napětí vojenských skladeb zas posloužilo Janu Švankmajerovi k jeho dílu \"Fyzkultura ve službách erotismu a militarismu\" z roku 1976, kombinující fotografie z vojenské skladby z roku 1975 s ilustracemi děl markýze de Sade.\n\n\n\n"}
{"id": "149539", "url": "https://cs.wikipedia.org/wiki?curid=149539", "title": "Dolní Světlá (Pojbuky)", "text": "Dolní Světlá (Pojbuky)\n\nDolní Světlá () je vesnice, součást obce Pojbuky, která má sedm stavení, dříve vesměs hospodářského charakteru. V roce 2011 zde trvale žil jeden obyvatel. Za zmínku stojí existence potoku, který byl dříve zaústěn do dvou rybníčků, vedle nichž se nacházelo stavení mlýna.\n\nPrvní písemná zmínka o vesnici pochází z roku 1525.\nZa druhé světové války byl mlýn ještě v provozu, ale postupem doby poslední majitelé mlýna s výrobou mouky přestali. Postupem času bývalé JZD Pojbuky převedlo potok, jehož korýtko procházelo středem luk k lesu, změnilo trasu potoka, a tím byly oba rybníčky zrušeny. Aktivním přístupem několika jedinců je napuštěn menší rybník z nedalekého vodního pramene, větší rybník v blízkosti bývalého mlýnského stavení je prázdný a zarostlý stromy, keři a rákosím. Noví majitelé, kteří bývalý mlýn koupili v roce 2005, ho chtěli upravit k bydlení a obnovit rybník.\n"}
{"id": "149540", "url": "https://cs.wikipedia.org/wiki?curid=149540", "title": "Princetonská univerzita", "text": "Princetonská univerzita\n\nPrincetonská univerzita (Princeton University) je jedna z nejprestižnějších univerzit v USA. Je to soukromá univerzita sídlící ve městě Princeton, New Jersey. Je také jedním z osmi členů Ivy League.\n\nByla založena roku 1746 v Elizabeth, New Jersey, původně pod názvem \"College of New Jersey\". Roku 1756 se přesunula do Princetonu a roku 1896 se přejmenovala na \"Princeton University\". Princeton byla čtvrtá instituce pro vyšší vzdělávání ve Spojených státech a sama univerzita tvrdí, že byla „čtvrtou vysokou školou založenou v britské Severní Americe.“\n\nPrinceton se tradičně zaměřuje na program bakalářského studia a akademická studia, nicméně v posledních desetiletích zvýšil svůj zájem o postbakalářské studium a nabízí velké množství vysoce hodnocených profesionálních magisterských úrovní a Ph.D. programů. Princeton University Library čítá přes šest milionů knih. Oblasti výzkumu mimo jiné zahrnují antropologii, geofyziku, entomologii a robotiku, zatímco Forrestal Campus má speciální zařízení pro studium fyziky plazmatu a meteorologie.\n\nPrinceton neměl nikdy žádné oficiální náboženské svazky, což bylo vzácné mezi americkými univerzitami té doby. Jednoho času měl úzký vztah s Presbyteriánskou církví, ale dnes je nesektářský a nedává na své studenty žádné náboženské požadavky. Univerzita má vazby k Institute for Advanced Study, Princeton Theological Seminary a Westminster Choir College z Rider University.\n\nPrinceton nabízí dva hlavní bakalářské programy: Bachelor of Arts (A.B., bakalář umění) a Bachelor of Science in engineering (B.S.E., inženýr). Humanitní kurzy jsou tradičně semináře i polo týdenní přednášky s dodatečným diskusním seminářem, zvaným „precept“ (zkratka za \"preceptorial\"). Všichni kandidáti A.B. musí dokončit diplomovou práci a jeden nebo dva příklady nezávislého výzkumu, známé jako „junior papers“ nebo „J.P.s.“ Musí také splnit požadavek na dvousemestrové studium cizího jazyka a klasifikační požadavek na splnění celkem 31 seminářů. Kandidáti B.S.E. studují na paralelní koleji s důrazem na rigorózní vědu, studium matematiky a informatiky a minimálně dva semestry nezávislého studia s volitelnou diplomovou prací. Všichni studenti B.S.E. musí splnit minimálně 36 seminářů. Kandidáti A.B. mají běžně více svobody ve výběru kurzů, kvůli nižšímu vyžadovanému počtu seminářů, nicméně všichni si užívají poměrně vysoké úrovně svobody ve vytváření vlastnoručně strukturovaného studia.\n\nNassau Hall je hlavní administrační budova univerzity.\n\nMcCarterovo divadlo (McCarter Theatre) bylo postaveno společností Princeton Triangle Club za klubové příspěvky a dary od absolventa Princetonské univerzity Thomase McCartera. Dnes je Triangle Club oficiální studentská skupina pod dohledem univerzity a předvádí svůj každoroční podzimní muzikál. Světová premiéra produkce Univerzity – necenzurovaná verze \"Borise Godunova\" od Alexandra Sergejeviče Puškina – byla zahraná také v Roger S. Berlind Theatre (společně provozovaná McCarterovým divadlem a Princetonskou univerzitou), 12. dubna 2007, což ilustruje pokračující partnerství mezi Princetonem a McCarterem. McCarter je také uznáván jako jedno z předních regionálních divadel v USA.\n\n\n\n\n"}
{"id": "149547", "url": "https://cs.wikipedia.org/wiki?curid=149547", "title": "Březovice (rozcestník)", "text": "Březovice (rozcestník)\n\nNázev Březovice má více míst:\n"}
{"id": "149548", "url": "https://cs.wikipedia.org/wiki?curid=149548", "title": "Kotoučová brzda", "text": "Kotoučová brzda\n\nKotoučová brzda je brzda, jejíž pracovní částí je kotouč, brzděný přítlakem brzdových destiček. Používá se především k brzdění automobilů, motocyklů a kolejových vozidel, ale také u některých jízdních kol nebo i dětských kočárků.\n\nPřenos brzdné síly na kotoučovou brzdu je u silničních vozidel obvykle hydraulický. Sešlápnutím brzdového pedálu vznikne tlak v brzdovém systému. Brzdová kapalina začne tlačit na brzdový píst, který tlačí brzdové destičky kolmo na rotor. Vzniklá třecí síla mezi rotorem a destičkami působí proti otáčení.\n\nOdlišně od toho se u železničních kolejových vozidel užívá pneumatický přenos síly a tlak vzduchu v brzdových válcích je v jednotlivých vozidlech vlaku regulován přístrojem zvaným brzdový rozvaděč, který ovládá strojvedoucí nepřímo změnou tlaku v hlavním potrubí pomocí brzdiče samočinné brzdy.\n\nKotoučová brzda obsahuje tyto hlavní součásti:\n\nKotoučové brzdy mohou být oproti bubnovým brzdám výrazně výkonnější, protože konstruktér má větší volnost při návrhu chlazení (kotouč není uzavřen v kole, může mít vnitřní chlazení). Na druhou stranu jsou dražší a náchylnější na poruchy vzniklé znečištěním. Proto se používají u většiny levnějších aut jen na přední nápravě.\n\nVýhody kotoučových brzd oproti špalíkovým brzdám:\n\nNevýhody:\n\nExperimenty s kotoučovými brzdami začaly v Anglii v 90. letech 19. století. Vůbec první automobil s kotoučovými brzdami byl patentován Frederickem Williamem Lanchesterem v jeho Birminghamské továrně v roce 1902. Širšího použití se ale dočkaly až od konce 50. let 20. století.\n\n\n"}
{"id": "149549", "url": "https://cs.wikipedia.org/wiki?curid=149549", "title": "Růžová vyhlídka", "text": "Růžová vyhlídka\n\nRůžová vyhlídka je název pro upravenou skalní vyhlídku ze skály o nadmořské výšce 432 m do údolí Labe nalézající se v Růžovém hřebeni nad údolím Labe naproti osadě Prostřední Žleb asi 4 km severně od okresního města Děčín.\n\nZ vyhlídky jsou pěkné pohledy do údolí Labe a na okolní skály a věže Růžového hřebene.\n\nVyhlídka je pro pěší turisty přístupná nejlépe odbočkou z červeně značené turistické cesty vedoucí v délce asi 15 km z Děčína do Hřenska. Motorizovaní turisté mohou zaparkovat taktéž v obci Bynovec a jít na Růžovou vyhlídku nejprve 1 km po zelené značce na rozcestí s červenou značkou po které poté budou pokračovat cca 1,5 km směrem k Děčínu.\n\n\n\n"}
{"id": "149550", "url": "https://cs.wikipedia.org/wiki?curid=149550", "title": "ABS", "text": "ABS\n\nABS je zkratka pro ' nebo také ' což znamená protiblokovací systém. Je to systém aktivní bezpečnosti vozidla, který zabraňuje zablokování kola při brzdění a tím ztráty adheze mezi kolem a vozovkou, čímž umožňuje zachování stability, ovladatelnosti a řiditelnosti vozidla v mezních situacích (například při prudkém brzdění). ABS bylo vynalezeno v roce 1929, původně pro letadla, francouzským vynálezcem Gabrielem Voisinem.\n\nNejvětší brzdná síla mezi pneumatikou a vozovkou je přenášena právě na mezi adheze, po jejím překročení prudce klesá. Proto řídicí jednotka systému ABS neustále zjišťuje aktuální rychlost otáčení nejlépe každého kola. Z rychlostí dvou diagonálně umístěných kol (popř. jinak) určuje tzv. referenční rychlost vozidla, se kterou porovnává otáčky jednotlivých kol. Tímto neustálým porovnáváním se zjišťuje aktuální zrychlení, zpomalení a skluz každého z kol. Pokud dojde ke snížení rychlosti některého z kol pod stanovenou hodnotu oproti referenční rychlosti (počátek blokování kola a ztráty adheze), řídicí jednotka odpustí bez ohledu na polohu brzdového pedálu tlak z brzdy pomalejšího kola a ihned po jeho roztočení opět tlak napustí zpět. Tak se brzdění přibližuje ideálu na hranici adheze. Tuto akci jsou systémy ABS schopné opakovat několikrát za sekundu a to po celou dobu brzdění až do minimální rychlosti, zpravidla 4 km/h, kdy se systém ABS sám odpojuje.\n\n\n\nPrvní systémy byly čistě mechanické, až později byla využita elektronika a její bouřlivý rozvoj umožnil podstatně zkrátit reakční dobu a také celý systém rozměrově miniaturizovat. Starší systémy ABS fungovaly pouze na předních kolech automobilu, při brzdění více zatížených a důležitějších pro zachování směru vozu. Moderní systémy ABS jsou dnes použity na všech kolech automobilu (bez ohledu na to zda jsou na kole použity kotoučové nebo bubnové brzdy) a systém funguje s mnohem větší pracovní frekvencí, čímž je stále obtížnější až nemožné systému konkurovat zkušenou nohou na brzdě bez ABS. Podobně jako brzdový systém, může být systém ABS vícekanálový, přičemž každý kanál reguluje brzdnou sílu jednoho nebo více kol. Nejdokonalejší systém je tedy ten, kdy se počet kanálů rovná počtu kol vozu.\n\nRozšířením systému ABS je ASR a dalším rozšířením ASR je ESP.\n\nPokračováním vývoje je i systém \"zvyšující\" sílu na brzdový pedál - vychází se z poznatku, že ne všichni řidiči v nebezpečí sešlápnou hned brzdu naplno. Proto za předpokladu, že čidla vyhodnotí situaci vozu a chování řidiče jako krizové brzdění, aplikuje systém okamžitě maximální brzdění (s funkcí ABS) bez ohledu na skutečnou polohu pedálu, což má eliminovat reakční dobu a přispět k včasnému zastavení vozu. Dalším pochopitelným krokem (nacházíte-li se za vozem takto vybaveným) pak bude vazba na čidla vzdálenosti od překážky před vozem atd.\n\n\n"}
{"id": "149553", "url": "https://cs.wikipedia.org/wiki?curid=149553", "title": "Rdestice hustolistá", "text": "Rdestice hustolistá\n\nRdestice hustolistá (\"Groenlandia densa\" (L.) Fourr.), někdy též uváděná jako rdest hustolistý, je druh jednoděložné rostliny z čeledi rdestovité (\"Potamogetonaceae\"). Rod rdestice je monotypický, obsahuje pouze tento jediný druh.\n\nJedná se o jednoletou až vytrvalou vodní rostlinu s oddenky. Je to jednodomá rostlina s oboupohlavnými květy. Listy jsou jen ponořené, jednoduché, přisedlé, vstřícné, vzácněji v 3-četných přeslenech (na rozdíl od rdestů) rodu \"Potamogeton\", které mají listy většinou střídavé). Čepele jsou vejčité až kopinaté, na bázi horních listů jsou palisty. Květy jsou uspořádány do drobných chudokvětých (často jen dvoukvětých) klasů, které jsou umístěny v paždí listů, stopka plodenství se po odkvětu silně ohýbá. Okvětí je nenápadné, skládá se ze 4 okvětních lístků, někteří autoři však považují tyto okvětní lístky za přívěsky tyčinek. Tyčinky jsou 4. Gyneceum je složeno ze 4 plodolistů, je apokarpní, semeník je svrchní. Plod je spíše dužnatý, jedná se o nažku, nebo bobuli (záleží na pojetí), na vrcholu plodu je drobný háčkovitý zobánek.\n\n\nNěkteří autoři řadí druh do rodu \"Potamogeton\" (rdest)\n\nRdestice hustolistá je ostrůvkovitě rozšířena v Evropě a v Asii.\n\nV ČR dříve rostla rdestice velmi vzácně ve středních a východních Čechách. Dnes je to extrémně vzácný a kriticky ohrožený druh, C1. Rostl nejčastěji v mírně tekoucích čistých vodách nebo v čistých rybnících. Dnes už pouze na jediné lokalitě ležící asi 3 km od Kutné Hory - Národní přírodní památka Rybníček u Hořan nad vsí Hořany (dnes část obce Miskovice).\n\n\n\n \n"}
{"id": "149562", "url": "https://cs.wikipedia.org/wiki?curid=149562", "title": "Electronic Control Unit", "text": "Electronic Control Unit\n\nElectronic Control Unit (zkratkou \"ECU\") je vestavěný počítač pro řízení automobilových systémů (motor, brzdový systém). Řídicí jednotka sleduje činnost systému pomocí elektrických vstupů, ke kterým jsou připojeny senzory. Regulační zásahy provádí řídicí jednotka pomocí elektrických výstupů, kterými řídí akční členy (žárovka, servopohon, elektromagnetický ventil apod.) Pro vzájemnou komunikaci řídicích jednotek slouží její síťové rozhraní. Obvykle se využívají sériové sběrnice CAN, LIN nebo FlexRay.\n\nZpočátku bylo možno rostoucím nárokům kladeným na řídicí a regulační systémy vozů vyhovět klasickými metodami, tj. využitím mechanických, pneumatických, hydraulických, termických, ale i elektrických (nikoliv elektronických) systémů. Společnými nedostatky těchto způsobů jsou značná setrvačnost regulace a hystereze průběhu, omezená přesnost a obtížnost ovládat proces podle více parametrů. Z těchto důvodů přestávaly být použitelné a byly a jsou postupně stále více nahrazovány elektronickými metodami. Regulace může probíhat podstatně rychleji, s mnohem nižší setrvačností, prakticky bez hystereze a podle potřeby i s dostačující přesností. Navíc přistupuje možnost regulace procesu podle současného působení více parametrů, než bylo možné použitím dřívějších metod. Je to dáno tím, že řídicím členem soustavy je elektronický obvod, který provádí výpočet příslušné hodnoty funkce F. Výpočet její hodnoty závislý na parametrech (proměnných veličinách) x až x může být prováděn podle vztahu:\n\nformula_1\n\nVstupními hodnotami pro výpočet jsou elektrické signály, které jsou úměrné velikosti jednotlivých parametrů x až x. Výsledná funkce F bude opět elektrický signál. Protože vstupní veličiny jsou většinou neelektrické, musí být převedeny na elektrické signály vhodnými snímači. Výstupem z obvodu je rovněž elektrický signál, který je třeba převést na zákroky v regulovaném procesu prostřednictvím elektricky ovládaných akčních členů.\nElektronický obvod má zpravidla více než jeden výstup. Chování výstupů takového obvodu můžeme pak popsat soustavou rovnic výstupních funkcí:\n\nformula_2\n\nformula_3\n\nformula_4\n\nElektronický obvod, který sdružuje funkce F až F pro řízení určitého procesu se nazývá elektronická řídicí jednotka (ECU). V moderních vozech je stále více procesů řízeno těmito jednotkami. S rostoucím počtem a složitostí řídicích jednotek roste i počet vstupních parametrů a vznikají situace, kdy řídicí jednotka potřebuje znát hodnotu parametrů i z jiných jednotek.\nZ tohoto důvodu je elektronická výbava moderních vozů tvořena sítí elektronických řídicích jednotek. Každá řídicí jednotka ovládá určitou část vozu např. brzdy, motor, klimatizaci, elektrické stahování oken atd. Řídicí jednotky mezi sebou komunikují po sběrnici. Celá síť vozu je obvykle rozdělena na několik sběrnic. Sběrnice propojuje jednotky, které spolu nějakým způsobem souvisí. Síť může být například rozdělena na sběrnice propojující řídicí jednotky související s pohybem vozu, komfortem posádky, informacemi pro řidiče aj. Pokud je potřeba přenášet informace i mezi sběrnicemi, propojí se přes tzv. gateway umístěnou obvykle v centrální řídicí jednotce. Nejčastěji se využívají sběrnice CAN a pro jednodušší jednotky sběrnice LIN. V některých automobilech se používají ještě sběrnice K vedení pro diagnostiku jednotek a MOST pro multimediální komunikace. Do budoucnosti se počítá se zavedením sběrnice Flex-ray pro komunikace s větším datovým přenosem.\nHlavním důvodem pro rozdělení elektronické výbavy vozu na řídicí jednotky je úspora potřebné kabeláže. Jednotky mohou být umístěny blíže k řízenému systému a pro vzájemnou komunikaci postačí většinou dva vodiče sběrnice. Chování jednotky je řízeno vestavěným programem. Tento program je realizován jako aplikace pro operační systém pracující v reálném čase např. OSEK/VXD. Převážná většina funkcí je zajišťována softwarovým vybavením jednotky a nikoliv jejím hardware. Tím jsou většinou realizovány pouze rozhraní mezi vstupy a výstupy jednotky a vstupy a výstupy řídicího mikrokontroléru.\n\n"}
{"id": "149563", "url": "https://cs.wikipedia.org/wiki?curid=149563", "title": "Růžový hřeben", "text": "Růžový hřeben\n\nRůžový hřeben je název pro skalní stěnu s mnoha pískovcovými věžemi nalézající se na pravém břehu řeky Labe na katastru obce Ludvíkovice asi 4 - 5 km severně od okresního města Děčín.\n\nZ okrajů skalních stěn Růžového hřebene se nabízejí nádherné pohledy do údolí Labe a na protější Sněžnickou vrchovinu. Většina skalních věží na okraji Růžového hřebene však není zpřístupněna oficiální turistickou cestou, pouze horolezeckými chodníky. Nejkrásnější pohled se však nabízí z turisticky zpřístupněné a upravené Růžové vyhlídky.\n\n\nMapa KČT 12 - 13 Českosaské Švýcarsko\n"}
{"id": "149567", "url": "https://cs.wikipedia.org/wiki?curid=149567", "title": "Hypnóza", "text": "Hypnóza\n\nHypnóza je změněný stav vědomí, který je možné terapeuticky využít. Používá se převážně pro práci se sebevědomím, strachem, úzkostí, také k vyrovnání se s traumatem, ztrátou, sexuálními poruchami nebo zneužitím, řešení závislostí, hubnutí (také např. anorexie nebo bulimie), při zvládání hněvu, deprese, stresu, poruch spánku a řešení dalších psychosomatických obtíží. (Některé uvedené problémy je třeba nejprve konzultovat s psychoterapeutem.)\n\nNení pravda, že: si člověk z hypnózy nikdy nic nepamatuje, že neslyší hlas hypnotizéra, že je zcela v jeho vlivu a může být donucen k čemukoli. Taktéž není možno zůstat „zaseknut v hypnóze“.\n\n\nPředpokladem pro navození stavu hypnózy je individuální schopnost jedince pohroužit se do hypnózy, zvaná hypnabilita. Hypnabilita se vyskytuje v různém stupni a v závislosti na ní může mít navozená hypnóza různou hloubku. Většinou se chápe jako vlastnost, kterou lze měřit psychometrickými škálami. Základní hypnabilita je určena maximální hloubkou hypnózy, do které se může subjekt pohroužit za normálních podmínek. K posouzení hloubky hypnózy se využívá též subjektivního odhadu hloubky hypnózy samotnou hypnotizovanou osobou. Hypnabilita se v dětství vyvíjí; vrcholí mezi 9. a 12. rokem a pak jí ubývá. Děti na rozdíl od dospělých reagují více na hypnotizaci senzoricko-halucinatorního typu než na uspávací techniku se zavíráním očí. V dospělosti je hypnabilita značně stabilním samostatným osobnostním rysem. Koreluje významně s bdělou sugestibilitou a do jisté míry souvisí s prožitkovými schopnostmi, jako je představivost a tvořivost. Výzkumy potvrzují významný, ale malý vliv postojů, motivace a očekávání na výsledné skóre ve škálách hypnability. Rušivý vliv záporných postojů je větší než podpůrný vliv příznivých postojů a očekávání. Osoba hypnotizéra, metody hypnotizace a prostředí při hypnóze mají na průměrnou hypnabilitu vliv většinou nevýznamný. Účinky systematického nácviku hypnotického reagování jsou významné, ale také poměrně malé. Výzkumy svědčí pro podstatnou roli převážně vrozených vlastností. Hypnabilita je v populaci rozložena jako jakákoli jiná vlastnost - nejvíce lidí je středně hypnabilních a směrem k oběma krajnostem jich ubývá. Nehypnabilních je cca 10 % osob, 1 až 2 % jsou tzv. hypnotičtí talenti, kteří jsou schopni i amnézie a dalších speciálních úkonů.\n\nHypnotická sugestibilita je charakterová, inviduální proměnná, která ukazuje obecnou tendenci reagovat na hypnotické sugesce. Rozsah, v němž subjekt může nebo nemusí být „sugestibilní“, má význam ve vědeckém výzkumu hypnózy a jejích souvisejících jevů. Většina hypnoterapeutů v této oblasti výzkumu výchází z předpokladu, že hypnotická vnímavost (sugestibilita) je významným faktorem při vyvolání stavu hypnózy.\n\nDr. John Kappas (1925-2002) identifikoval tři různé typy sugestibility:\n\n\nAčkoliv hypnotická indukce zvyšuje sugestibilitu do značné míry, korelace mezi hypnotickou a ne-hypnotickou sugestibilitou přibližuje koeficienty spolehlivosti tzv. stupnic hypnotizovatelnosti.\n\nJako každá duševní činnost, má i duševní činnost v hypnóze svůj neurofyziologický podklad v činnosti mozku. Nepodařilo se však prokázat nějaké zvláštnosti této činnosti, která by byla specifická pouze pro hypnózu, stejně jako se nezjistily specifické průvodní fyziologické projevy hypnózy v oblasti motorické či vegetativní \"(nedávno byly objeveny zajímavé změny gangliální podoby, které se jinak nepodařilo navodit\"). Vymezení hypnózy se proto opírá o charakteristické subjektivní prožitky hypnotizované osoby.\n\nPři navozování hypnózy se často využívá relaxace, která se pak projevuje jako průvodní znak hypnotického stavu, není však znakem nutným ani podstatným.\n\nHypnotické jevy, zahrnující psychické i fyziologické procesy, jsou výsledkem sugescí, které jsou v hypnóze zvýšeně účinné. Vsugerované pohyby se dějí automaticky, bez vědomé volné účasti subjektu, nebo i proti ní. Sugesce mohou zvýšit svalovou výkonnost, ale ne příliš podstatně (cca 20 %). V hypnóze lze ovlivnit sugescemi vnímání subjektu do té míry, že se sugerované smyslové jevy neodpovídající skutečnosti stávají pro něj subjektivně skutečnými.\n\nHypnóza rozšiřuje možnosti sugestivního ovlivnění fyziologických reakcí i některých fyziologických funkcí, které běžně nepodléhají vůli. Sugesce mohou u hypnabilních osob odstranit nebo podstatně snížit vnímání bolesti, přičemž však vegetativní reakce i nadále odpovídají působení bolestivého podnětu.\n\nMezi charakteristické projevy hluboké hypnózy patří amnézie, neboli reverzibilní neschopnost vybavit si vzpomínky na události z hypnózy, ale to pouze u hlubších hypnotických stavů.\nLze zde také uvést výsledky pokusů hypnotizéra Břetislava Kafky, které shrnul ve své publikaci „Nové základy experimentální psychologie“. Břetislav Kafka používal hluboký hypnotický trans zejména ke zkoumání jevů z oblasti parapsychologie. Zároveň se také pomocí hypnózy pokoušel diagnostikovat u nemocných příčiny jejich obtíží.\n\n\n\n"}
{"id": "149569", "url": "https://cs.wikipedia.org/wiki?curid=149569", "title": "Akupunktura", "text": "Akupunktura\n\nAkupunktura je léčebná metoda vycházející z tradiční čínské medicíny, během které se do tzv. akupunkturních bodů pacienta nabodávají jehly. Podle tradiční nauky leží tyto body na akupunkturních drahách neboli drahách energie, tzv. meridiánech. Těmi podle této nauky proudí životní energie čchi a jsou spojeny s jednotlivými orgány. Akupunktura se snaží předcházet nerovnováze v toku této hypotetické energie a odstraňovat ji. Výsledky klinických studií sledující účinek akupunktury se však liší a závěry jsou stále nejednoznačné.\n\nAkupunktura vznikla před několika tisíci lety. Její principy později v Číně vychází z konfucionismu a taoismu. Názory na stáří této léčebné metody se různí. Nejstarší nálezy, které lze jednoznačně identifikovat jako důkaz existence akupunktury, pocházejí zhruba z 1. století před naším letopočtem (Zápisky historika). Bývají uváděny i teorie, které datují akupunkturu i do mnohem dřívější doby, které jsou podporovány interpretacemi některých nálezů jako např. \"kostěné akupunkturní jehly\". Jako zásadní argument proti těmto teoriím je uváděn nález dokumentů v hrobce z roku 198 př.n.l., ve kterých není akupunktura vůbec zmíněna.\n\nNález terapeuticko tetování na ostatcích Ötziho je zmiňováno jako důkaz možných prehistorických experimentů s akupunkturou v Evropě. Ve významném díle ’’The Oxford Handbook of the History of Medicine’’ je tato teorie označena jako přinejmenším spekulativní.\n\nNejvětší rozkvět akupunktury nastal v Číně v 7. století, kdy se akupunktura stala samostatným oborem čínského léčitelství. Rozšiřováním obchodních styků Číny s ostatními zeměmi se začala akupunktura již v 6. století šířit do Japonska, později do Koreje, Vietnamu, Mongolska, Indie a dále. Do Evropy dorazila tato léčebná metoda v 17. století, ale větší rozvoj akupunktury zde nastává až v druhé polovině 20. století.\nObliba akupunktury v Číně však klesala a v roce 1822 císař Tao-kuang vydal císařský dekret, který říká, že akupunktura a moxování by měly být v Císařské lékařské akademii navždy zakázány. Po čínské občanské válce Čínská komunistická strana zesměšnila tradiční čínskou medicínu, včetně akupunktury, coby pověrčivou. Předseda Mao Ce-tung později TCM paradoxně obnovil jako součást velké proletářské kulturní revoluce v roce 1966\n, která vedla k odchodu většiny lékařů z Číny. Akupunktura pak byla upravena, aby byla alespoň částečně slučitelná s čínským pojetím marxismu a pod názvem tradiční čínská medicína označena za čínský národní poklad. Z Číny se pak rozšířila především do zemí východního bloku a odtud do zemí bloku západního. V České republice, resp. v Československu, se akupunktura objevuje v roce 1965, v roce 1980 se objevují centrální pokyny pro provádění akupunktury a v roce 1989 byla Akupunkturistická společnost přijata to ČLS JEP a akupunktura byla prohlášena za funkční specializaci. V roce 2002 Akupunkturistická společnost, aby předešla vyloučení z ČLS JEP, zrušila sekci elektroakupunktury a sekci aurikuloterapie.\n\nZa velkou popularitou akupunktury ve 20. století stojí její propagace v Číně. Velký dosah mají například tvrzení o téměř zázračných účincích analgetických umožňujících chirurgické výkony. Například v roce 2006 v pořadu BBC \"Alternative medicine: the evidence\" prezentovali operaci srdce za plného vědomí s utlumením bolesti akupunkturou. Toto bylo později odhaleno jako podvod, pacientka byla mohutně medikována standardní terapií tlumící bolest. Podobně starší evidence o vhodnosti akupunktury u drobných chirurgických zákroků byla značně zkreslena ve prospěch akupunktury.\n\nPrincipem Jin – Jang, neboli principem polarity, je v taoismu vysvětlována podstata věcí a jevů. Tyto dva protichůdné prvky spolu podle této filosofie neustále soupeří, avšak jeden nemůže existovat bez druhého. Existují ve všech procesech v přírodě. Vnitřní boj těchto prvků se projevuje formou životní energie čchi.\nKaždý orgán má podle své fyziologické funkce určitý podíl Jin a Jang.\nOba tyto principy v sebe navzájem přecházejí, transformují se.\n\nJang jako denní princip nastupuje o půlnoci, poté přibírá na síle a svého maxima dosahuje ve dne.\n\nJin nastupuje v poledne a maxima dosahuje v nočních hodinách.\nOba principy jsou znázorňovány symbolem tzv. čínské monády, tj. kruh rozdělený vlnou pohybu na poloviny odlišných barev. Obvykle bývá přiřazována červená či černá barva pro Jang; zelená či bílá barva pro Jin. V každé polovině kruhu je malý kroužek opačné barvy jako symbol zárodku Jangu v oblasti Jinu a opačně. Monáda také bývá znázorňována dvěma draky, kteří spolu zápasí, ale jsou spolu nerozlučně propleteni.\n\nAby byl člověk zdravý, musí být životní energie (energie čchi) v rovnováze. Energie proudí po akupunkturních drahách (meridiánech). Pokud se někde vyskytne nerovnováha, lidské tělo reaguje nejprve např. změnami nálad, citů, tepu srdce. Pokud se nerovnováha prohlubuje, reaguje poté nemocí. Právě akupunktura se snaží o znovunastolení rovnováhy, nebo nejlépe i o předcházení vzniku nerovnováhy.\n\nPět prvků tvoří dřevo, oheň, země, kov, voda. Tyto prvky mají rovněž vliv na všechny věci a jevy v přírodě. Z hlediska akupunktury má každý z těchto prvků vliv na dva orgány, z nichž jeden náleží principu Jin, druhý principu Jang. Jsou to takzvané párové akupunkturní dráhy. K těmto deseti orgánům byly později přidány ještě dva další: obal srdce a tři ohřívače.\n\n\nTyto metody je možné kombinovat.\n\nPoužívání akupunktury je v České republice upraveno Věstníkem Ministerstva zdravotnictví z roku 1981, částka 1. Akupunkturu mohou provádět lékaři, kteří získali specializaci v některém z klinických oborů včetně oboru všeobecného lékařství a absolvovali zvláštní přípravu organizovanou zdravotnickou institucí pověřenou Ministerstvem zdravotnictví.\nJedním z prvních lékařů používajících akupunkturu v Čechách, byl MUDr. Miloslav Vaskivskyj, který léčil akupunkturou své pacienty v Lázních Bílina už od roku 1962.\n\nAkupunktura může být, podobně jako jakýkoliv jiný terapeutický systém bez ohledu na předpokládaný mechanismus účinku i bez ohledu na odlišnosti v konceptu choroby jako takové objektivně testována. Z toho důvodu bylo provedeno značné množství studií hodnotících klinickou efektivitu akupunktury. Metodologická kvalita studií metod alternativní medicíny bývá obvykle špatná, proto je z takových dat obtížné až nemožné provést korektní metaanalýzu, tedy statisticky silné shrnutí výsledků řady studií; např. v databázi Cochrane, která je specializovaná právě na metaanalýzy, bývají texty o akupunktuře uzavřeny obvykle tak, že doposud publikované výsledky jsou z důvodů špatné metodologické kvality prakticky nehodnotitelné. Byla publikována i řada dalších metaanalýz a přehledových článků, z nichž některé tvrdí, že dosavadní evidence je dostačující k tvrzení, že akupunktura je efektivnější než placebo (obvykle tzv. fake acupuncture, tedy vpichování jehliček mimo předpokládané akupunkturní body). Právě tyto metaanalýzy a přehledové články analyzovali po formální stránce Liu a kol. v roce 2014. Zjistili, že většina těchto sumarizačních studií je metodologicky více či méně pochybná, protože často chybí podstatné informace zajišťující věrohodnost a reprodukovatelnost publikované analýzy. Tím vlastně rozšířili i na \"západní\" časopisy a zúžili na akupunkturu zjištění autorů Ma k kol. z roku 2011 a Li a kol. z roku 2014, podle kterých je kvalita systematických přehledů o tradiční čínské medicíně publikovaných v čínských časopisech obvykle špatná, výjimkou nejsou ani zavádějící informace nebo desinterpretace.\n\n"}
{"id": "149573", "url": "https://cs.wikipedia.org/wiki?curid=149573", "title": "Stoličná hora", "text": "Stoličná hora\n\nStoličná hora, nazývaná též Kvádrberk (něm. \"Quaderberg\"), je vrchol o nadmořské výšce 289 m nalézající se na pravém břehu řeky Labe na severním okraji statutárního města Děčína. Jedná se v podstatě o jihozápadní vedlejší vrchol stolové hory Děčínská výšina, jež má vrchol ve výšce 305 m. Název „Stoličná hora“ je uměle vytvořený a není místními prakticky používán a název „Kvádrberk“ je obecně používán pro celou Děčínskou výšinu. Název „Kvádrberk“ charakterizuje tvar vrcholového skalního útvaru, který, díky vodorovné plošině a na ni navazující kolmé západní stěně, budí směrem od Děčína dojem skutečného kvádru. \n\nPřestože má Děčínská výšina tvar stolové hory, řadí se geomorfologicky do podokrsku \"Děčínské kuesty\", jako jediný vrchol na pravém břehu Labe.\n\nNa západní hraně vrcholové plošiny se na tzv. Císařské vyhlídce nalézá obelisk vztyčený v roce 1879 u příležitosti stříbrné svatby císaře Františka Josefa I. a císařovny Alžběty. Od obelisku je pěkný výhled na město Děčín a protější Sněžnickou vrchovinu s nejvyšším vrcholem Děčínským Sněžníkem. Od obelisku pokračuje červeně značená turistická cesta do Hřenska vedoucí přes Růžový hřeben a Belvedér. Na samotné Stoličné hoře se nalézají ještě další dvě vyhlídky – Sněžnická vyhlídka a vyhlídka Labská stráž. Na západním úpatí Stoličné hory se nachází Šibeniční vrch s vyhlídkovým altánem se sochou Čechie a ruinou Starokatolického kostela.\n\nÚzemí Stoličné hory včetně původního parku na jižním úpatí je v majetku statutárního města Děčína a je obhospodařováno jako lesopark (\"Lesopark Kvádrberk\").\n\n\nMapa KČT 12 - 13 Českosaské Švýcarsko\n"}
{"id": "149585", "url": "https://cs.wikipedia.org/wiki?curid=149585", "title": "Bamburgh (hrad)", "text": "Bamburgh (hrad)\n\nHrad Bamburgh se nalézá na Northumberlandském pobřeží, u stejnojmenné obce, v anglickém kraji Northumberland - Scotish Borders. \n\nHrad je postaven na čedičové skále přímo u Severního moře. První dochované zmínky o tomto místě jsou z roku 547. Hrad se nachází v dříve velmi nepokojné oblasti mocenského zájmu Anglie a Skotska, neboť celé okolí dříve velmi prosperujícího města Berwick upon Tweed se obě země snažily přivlastnit.\n\nPůvodní hrad zde postavili Normané. Zprávy o hradu jsou kolem 11. století, kdy jej dobýval Vilém II. a posléze jeho žena. O několik století dál sloužil Anglii jako důležitý ochranný bod, před občasnými útoky Skotů ze severu.\nHrad byl zrekonstruován v 17. a 18. století.\n\n"}
{"id": "149587", "url": "https://cs.wikipedia.org/wiki?curid=149587", "title": "Kriss Donald", "text": "Kriss Donald\n\nKriss Donald (2. července 1988 – 15. března 2004) byl skotský chlapec, který byl v Glasgow ve věku patnácti let nejprve unesen a posléze z rasových důvodů zavražděn skupinou ve Velké Británii žijících Pákistánců. Jeho vrazi (Daanish Zahid, Imran Shahid, Zeeshan Shahid a Mohammed Faisal Mustaq) byli v listopadu 2006 odsouzeni k doživotnímu odnětí svobody, pátý účastník byl odsouzen na pět let.\n\nPřípad vraždy Krisse Donalda byl ve Velké Británii mediálně pozorně sledován a vyvolal diskuse o tématech přistěhovalectví a mezirasového soužití.\n\n"}
{"id": "149590", "url": "https://cs.wikipedia.org/wiki?curid=149590", "title": "Trup", "text": "Trup\n\nSlovo trup může mít několik významů:\n\n"}
{"id": "149594", "url": "https://cs.wikipedia.org/wiki?curid=149594", "title": "Jaroslav Bába", "text": "Jaroslav Bába\n\nJaroslav Bába (* 2. září 1984 v Karviné, Československo) je bývalý český atlet, jehož specializací byl skok do výšky.\nJeho největší sportovní úspěchy pochází z roku 2004, kdy vybojoval bronzové medaile na halovém MS v Budapešti a na Letních olympijských her v Athénách. V roce 2011 získal stříbro na halovém ME v Paříži.\n\nPrvní úspěch zaznamenal v roce 2003 ve finském Tampere, kde se stal juniorským mistrem Evropy. V roce 2005 skončil čtvrtý na halovém ME v Madridu a v létě se stal v německém Erfurtu mistrem Evropy do 23 let. V lednu roku 2006 splnil limit na halové mistrovství světa, které hostila Moskva. Halovou sezónu však předčasně ukončilo těžké poranění kotníku, které si český výškař přivodil v únoru na mítinku v německém Weinheimu. Rekonvalescence trvala déle, než podle původních předpokladů a Jaroslav musel zapomenout i na evropský šampionát v Göteborgu. O rok později se nekvalifikoval na halové ME do Birminghamu, když jeho nejlepším výkonem v halové sezóně bylo 215 cm. V létě naopak prošel sítem kvalifikace na letním MS v Ósace, kde skončil ve finále na 8. místě.\n\nPo neúspěchu na halovém ME 2009 v Turíně, kde poprvé vypadl v kvalifikaci se rozhodl pro změnu trenéra. Trenéra Aleše Dudu nahradil Jan Janků st., otec bývalých výškařů Jana a Tomáše Janků. Na MS 2009 odjížděl do Berlína jako jeden z adeptů na medaili. Před MS překonal hned ve čtyřech závodech výšku 231 cm, v Londýně dokonce 233 cm, což byl jeho nejlepší výsledek od zranění kotníku. Ve finále, které bylo kvůli průtrži mračen o dvě hodiny posunuto skončil na děleném 5. místě. Nad jeho síly byla výška 228 cm. Páté místo obsadil také na evropském šampionátu v Barceloně v roce 2010.\n\nK velkým úspěchům se vrátil 5. března 2011, kdy na halovém ME v Paříži získal stříbrnou medaili za výkon 234 cm. Těsně pod stupni vítězů, na 4. místě naopak skončil na světovém šampionátu v jihokorejském Tegu, kde ho o bronzovou medaili připravil horší technický zápis na výšce 229 cm, kterou překonal třetím pokusem. Následnou výšku 232 cm dokázal překonat napoprvé stejně jako Trevor Barry z Baham, ten však 229 cm vynechal a bral bronz.\n\nSítem kvalifikace nedokázal projít na halovém MS 2012 v tureckém Istanbulu, stejně jako na předchozím světovém halovém šampionátu v katarském Dauhá v roce 2010. Dne 11. června 2012 překonal na memoriálu Josefa Odložila v Praze 228 cm, čímž splnil mírnější B limit pro účast na Letních olympijských hrách v Londýně. Na konci června pak obsadil dělené 8. místo na evropském šampionátu v Helsinkách, kde zdolal 224 cm. Nad jeho síly byla výška 228 cm, která by znamenala zisk medaile. Na této výšce skončilo i dalších pět výškařů a dál pokračovala pouze trojice Robert Grabarz (zlato), Raivydas Stanys (stříbro) a Mickaël Hanany (bronz). Na olympiádě v Londýně nenapodobil své předchozí účasti na hrách v Athénách a Pekingu, kde postoupil do finále a skončil v kvalifikaci.\n\nV roce 2013 se výkonem 231 cm kvalifikoval na Mistrovství světa v atletice v Moskvě.\n\nStartoval v roce 2014 na evropském šampionátu v Curychu. Výkonem 230 cm končil těsně čtvrtý za ruským výškařem Uchovem. Na základě rozhodnutí mezinárodní sportovní arbitráže (CAS) by měl získat dodatečně medaili z mistrovství Evropy 2014. Arbitráž totiž potrestala za porušení dopingových pravidel dvanáctku ruských atletů, mezi nimiž je také Ivan Uchov. \n\nDne 26. 8. 2018 oznámil, že ukončil sportovní kariéru. \nJe trojnásobným vítězem Hustopečského skákání (2003 - 05), dvojnásobným vítězem mítinku Beskydská laťka (2003 a 2004) a vítězem mítinku Novinářská laťka (2009, 2011), Ostravská laťka (2008, 2011) a Brněnská laťka (2011).\n\n\n\n"}
{"id": "149602", "url": "https://cs.wikipedia.org/wiki?curid=149602", "title": "Rdest", "text": "Rdest\n\nRdest (\"Potamogeton\") je rod jednoděložných rostlin z čeledi rdestovité (\"Potamogetonaceae\"). Tento článek pojednává o rodu \"Potamogeton\". Jako rdest také lze označit rod \"Groenlandia\", viz jediný druh rdest hustolistý (\"Groenlandia densa\").\n\nJedná se o vytrvalé vodní rostliny s oddenky, kořenící ve dně. U některých druhů se projevuje tzv. heterofylie, listy plovoucí na hladině jsou jiné než listy ponořené, některé druhy mají ovšem pouze listy ponořené. Listy jsou jednoduché, přisedlé nebo řapíkaté, většinou střídavé, s listovými pochvami. Čepele jsou celistvé, čárkovité až eliptické či okrouhlé, jsou jednožilné nebo se souběžnou žilnatinou. Palisty jsou vyvinuty, většinou jsou alespoň zčásti na bázi srostlé. Jedná se o jednodomé rostliny s oboupohlavnými květy. Květy jsou v květenstvích, v hroznech až klasech. Okvětí není rozlišeno na kalich a korunu, skládá se ze 4 okvětních lístků, většinou nenápadných, hnědavých, někteří autoři je však považují za přívěsky tyčinek. Tyčinky jsou 4, srostlé s okvětím. Gyneceum je apokarpní, složené ze 3–5 plodolistů. Semeník je svrchní. Plod je dužnatý nebo suchý, nepukavý, v souplodí, jedná se o nažku nebo peckovici, na vrcholu s krátkým zobánkem.\n\nNěkteří autoři vydělují ještě menší rod \"Stuckenia\" Börner, syn. \"Coleogeton\" D. H. Les et R.R. Haynes, česky rdestík. Patří sem např. rdest hřebenitý (\"Potamogeton pectinat\"us, syn.: \"Stuckenia pectinata\", \"Coleogeton pectinatus\"). Tento článek pojednává o rodu \"Potamogeton\" včetně těchto menších rodů, ale s vyloučením rodu \"Groenlandia\" Gay, viz rdest hustolistý (\"Groenlandia densa\")\n\nJe známo asi 100 druhů, rozšířeny skoro po celém světě.\n\nV ČR alespoň historicky rostlo asi 19 druhů rdestů (\"Potamogeton\"), dnes jsou však některé vyhynulé či nezvěstné. Mnohé druhy jsou velmi vzácné a kriticky ohrožené, protože jsou vázány na oligotrofní vody a jsou citlivé ke znečištění vod a eutrofizaci, popř. k nevhodnému rybářsko-mysliveckému hospodaření (kapro-kachní rybníky). Jen některým vyhovují eutrofní vody, např. rdest kadeřavý (\"Potamogeton crispus\"). U jednotlivých druhů jsou připsány kategorie: C1-kriticky ohrožený, C2-silně ohrožený, A1-vyhynulý, A2-nezvěstný (čili datum posledního nálezu není ještě tak dávné a autoři doufají, že by mohl být ještě nalezen).\n\n\n\n\n\n\n\n \n"}
{"id": "149607", "url": "https://cs.wikipedia.org/wiki?curid=149607", "title": "Kostice", "text": "Kostice\n\nSlovo kostice má více významů.\n\n\n"}
{"id": "149610", "url": "https://cs.wikipedia.org/wiki?curid=149610", "title": "Sněžník", "text": "Sněžník\n\nSlovo sněžník nebo Sněžník má několik významů:\nv geologii:\n\nJako místopisný název:sídla:\nkopce\npohoří:\ns vrcholy:\n\nPodobné názvy v zahraničív Polsku:\nve Slovinsku:\na vrcholy v něm:\na také hrad:\nv Srbsku:\nv Chorvatsku:\n\n"}
{"id": "149616", "url": "https://cs.wikipedia.org/wiki?curid=149616", "title": "Jan Schiller (atlet)", "text": "Jan Schiller (atlet)\n\nJan Schiller (* 17. ledna 1985) je český atlet, který závodí za ASK Slavia Praha, zaměřuje se především na běh na 200 metrů a běh na 400 metrů.\n\nNa mistrovství ČR mužů a žen v atletice v roce 2006 obsadil v běhu na 200 metrů třetí místo s časem 21,02 s, čímž si vybojoval účast na Mistrovství Evropy v atletice 2006 v Göteborgu, kde se s časem 21,12 s umístil na 34. místě. I přes relativní neúspěch (jen těsně nepostoupil z rozběhů), bylo jeho vystoupení Českým atletickým svazem hodnoceno velice kladně.\n\nNa halovém mistrovství České republiky v atletice 2007 se umístil v běhu na 200 metrů na druhém místě s časem 21,61 s., v roce 2008 byl na Mistrovství ČR mužů a žen v atletice druhý.\n"}
{"id": "149660", "url": "https://cs.wikipedia.org/wiki?curid=149660", "title": "Slunečná brána", "text": "Slunečná brána\n\nSlunečná brána je název pro mohutné skalní okno nalézající se nad údolím v úbočí Kamenského vrchu (432 m) u obce Kámen, asi 4 km severovýchodně od okresního města Děčín v Ústeckém kraji.\n\nSkalní okno bylo v minulosti zpřístupněno a opatřeno zábradlím a lavičkou a umožňovalo pěkné výhledy do údolí. V současnosti je však okno již zarostlé okolním vzrostlým lesem a výhledy nejsou již skoro žádné. V těsné blízkosti skalního okna se nalézá miniaturní skalní město částečně zpřístupněné odbočkou z turistické značky.\n\nSlunečná brána je pro pěší turisty přístupná po zelené turistické značce vedoucí z Děčína do Bynovce.\n\nMotorizovaní turisté mohou zanechat automobil na parkovišti v Bynovci a projít si okruh o délce cca 10 km z Bynovce nejprve po zelené značce přes Slunečnou Bránu do Děčína a vrátit se zpět po červené značce nejprve přes Císařskou vyhlídku na Stoličné hoře a poté přes Růžovou vyhlídku na rozcestí turistických značek ze kterého se vrátí po zelené značce zpět do Bynovce.\n"}
{"id": "149679", "url": "https://cs.wikipedia.org/wiki?curid=149679", "title": "Marek Dalík", "text": "Marek Dalík\n\nMarek Dalík (* 14. ledna 1975 Brno) je někdejší tajemník českého premiéra Mirka Topolánka, často kritizovaný médii a opozicí za údajné neetické metody, ale i straníky pro nadměrný vliv na Topolánka. Sám v rozhovoru popřel, že by byl Topolánkovým tajemníkem nebo poradcem v jeho funkci premiéra.\n\nDne 25. července 2017 byl lobbista Marek Dalík pravomocně odsouzen Vrchním soudem v Praze k trestu odnětí svobody ve výši 5 let za pokus o podvod a dále k zaplacení částky 4 miliony korun za jeho roli v kauze Pandury. Dne 6. listopadu 2017 nastoupil do výkonu trestu. Z výkonu trestu byl dne 18. listopadu 2019 podmínečně propuštěn Okresním soudem ve Znojmě, který mu uložil zkušební dobu pět let.\n\nV letech 1989 až 1993 studoval na gymnáziu Elgartova v Brně. Poté vystudoval politologii na Fakultě sociálních věd Univerzity Karlovy v Praze; při studiu v letech 1994 až 1997 pracoval jako stážista v Kanceláři prezidenta republiky. Od roku 1999 byl Topolánkovým poradcem, v lednu 2000 si založil public relations [ˌpablik riˈleišnz] agenturu New Deal Communications [njuː diːl kəˌmjuːniˈkeišnz], v roce 2003 se stal členem ODS.\n\nMediálně na sebe upozornil poprvé kauzou s lobbistou Janem Večerkem z července 2004, kdy poslanec Unie svobody Zdeněk Kořistka prohlásil, že mu nabídli desetimilionový úplatek a post velvyslance v Bulharsku za hlasování proti důvěře nastupující vládě Stanislava Grosse. Dalík a Večerek byli 30. září zadrženi policií, noc strávili v cele a ráno byli převezeni vrtulníkem do Ostravy, kde soudce rozhodoval (negativně) o jejich vzetí do vazby; jejich stíhání následně bylo zrušeno. Oba vzápětí podali proti Kořistkovi žalobu na ochranu osobnosti; v říjnu 2006 mu ostravský krajský soud nařídil omluvu a zaplacení odškodného 15 000 Kč každému (místo původně požadovaného půl milionu). V září 2008 odvolací soud v Olomouci toto rozhodnutí zrušil, když dospěl k názoru, že Kořistka své tvrzení o nabídce úplatku prokázal.\n\nV březnu 2009 se Marek Dalík pokoušel jménem premiéra Mirka Topolánka přesvědčit reportéra České televize Dalibora Bártka, aby stáhl svou reportáž o policejním vyšetřování poslance Petra Wolfa. Wolf vystoupil v červnu 2008 z ČSSD a začal podporovat Topolánkovu vládu. Topolánek potvrdil, že Dalíka požádal, aby Wolfovi pomohl s mediálním tlakem, který je na něj vyvíjen. Poslanec Wolf byl spolu s dalšími čtyřmi osobami vyšetřován pro podezření ze zneužití státní dotace, kterou dostala v letech 2005 až 2007 od ministerstva životního prostředí v hodnotě více než 11 milionů korun.\n\nPodle zpráv z května 2011 Dalík údajně žádal o úplatek ve výši 18 milionů euro (přibližně 460 milionů Kč) v souvislosti s nákupem transportérů Pandur pro českou armádu. První informace o tomto úplatku unikla z výslechu manažera firmy Steyr Stephana Szücse.\n\nMarek Dalík byl zadržen policisty z Útvaru odhalování korupce a finanční kriminality v neděli 7. října 2012 ve večerních hodinách v Praze a odvezen do policejní cely. Vrchní státní zástupkyně Lenka Bradáčová potvrdila na dotazy médií, že byl zadržen kvůli jeho údajnému úsilí o získání úplatku ve výši 18 milionů eur v souvislosti s v roce 2007 chystanou zakázkou na obrněná vozidla armády, tzv. Pandury. O zatčení informovala v krátké době téměř všechna média. Původně byl obviněn z pokusu o spáchání trestného činu podvodu, protože sám nemohl zajistit to, co za úplatu sliboval.\n\nDne 2. února 2016 byl u pražského městského soudu vynesen (nepravomocný) rozsudek. Podle něj byl Marek Dalík odsouzen za napomáhání k trestnému činu přijetí úplatku k pětiletému trestu odnětí svobody, navíc mu byl uložen peněžitý trest ve výši 5 milionů korun. Dalíkův advokát Tomáš Sokol se proti rozhodnutí soudu hned odvolal. V úterý 19. dubna 2016 byly zveřejněny podrobnosti z písemného provedení rozsudku, které mimo jiné naznačují, že Marek Dalík mohl jednat ve věci úplatku ku prospěchu třetí osoby z nejvyšších vládních kruhů.\n\nPřed Vrchním soudem v Praze jako soudem odvolacím bylo zahájeno veřejné projednání dne 31. května 2016. Při jednání za předsednictví JUDr. Martina Zelenky byl mimo jiné vyslechnut někdejší premiér za ODS Mirek Topolánek, který vyzdvihl Dalíkovu práci pro ODS. Státní zástupce v záverečné řeči navrhl zpřísnění trestu na 8 let. Vrchní soud nakonec potvrdil nepodmíněný trest odnětí svobody, uznal ho stejně jako soud prvního stupně vinným, ovšem snížil výrok o trestu z pěti na čtyři roky odnětí svobody a peněžitý trest také snížil na čtyři miliony Kč. Rozsudek se stal pravomocným.\n\nNejvyšší soud České republiky v neveřejném dovolacím řízení dne 12. dubna 2017 pro nesprávné vyhodnocení časové působnosti trestních zákonů rozsudek Vrchního soudu v Praze zrušil. Protože tím byl také zrušen výrok rozsudku o uložení trestu a Nejvyšší soud neshledal důvody pro vazbu, vydal současně příkaz k okamžitému propuštění Marka Dalíka z výkonu trestu ve věznici ve Znojmě.\n\nVrchní soud v Praze poté Marka Dalíka uznal vinným za pokus o podvod a nově jej odsoudil k trestu odnětí svobody na pět let a k peněžitému trestu v původní výši 4 miliony korun.\n\n\n"}
{"id": "149683", "url": "https://cs.wikipedia.org/wiki?curid=149683", "title": "Mahmúd Abbás", "text": "Mahmúd Abbás\n\nMahmúd Abbás (: , narozen 26. března 1935), též známý jako Abú Mázin, je palestinský politik, který v současnosti zastává post prezidenta Státu Palestina (dříve Palestinská autonomie).\n\nNarodil se v Safedu v britské mandátní Palestině. Po vyhlášení státu Izrael 14. května 1948 vypukl ozbrojený konflikt a s rodiči uprchl do Sýrie. Vystudoval právo na univerzitě v Damašku, pokračoval studiem historie v Moskvě, kde obhájil doktorskou práci \"Sionisté a nacismus\", kde popírá holocaust. V 50. letech pracoval v Kataru jako imigrační úředník a setkal se tak s mnoha palestinskými uprchlíky. Vznikla tam za účasti jeho a Jásira Arafata myšlenka založit Národní palestinské osvobozenecké hnutí, dnešní Fatah.\n\nRoku 2003 se stal Abbás premiérem, po smrti Jásira Arafata roku 2004 byl zvolen předsedou OOP a prezidentem palestinské samosprávy, později se mu s militantními palestinskými vůdci podařilo vyjednat pozastavení útoků proti Izraeli.\n\nAbbás je pro svůj umírněný postoj podporován mnohými státy (USA, Izrael, Evropská unie), zvláště v období střetů Hamásu s Fatahem v polovině roku 2007. Abbás sestavil sám vládu nestranických odborníků (nikdo odsud není z Fatahu), a to poté, co pásmo Gazy obsadili ozbrojenci z Hamásu.\n\nŠéf rumunské depozitury KGB a šéf rumunské tajné služby generál Ion Mihai Pacepa ve svých knihách uvádí, že OOP byl projekt KGB a Mahmúd Abbás byl vycvičen v KGB. OOP byla desetiletí financována a zásobována ze států socialistického bloku (Semtex z Československé socialistické republiky). Ion Mihai Pacepa, Viktor Suvorov a Stanislav Lunev uvádějí, že za vznikem novodobého islámského terorismu stojí SSSR, jednou z prvních akcí bylo financování a zásobování OOP a vyškolení jeho čelných představitelů včetně Mahmúda Abbáse. Terorismus SSSR viděl jako efektivnější taktiku oproti standardní vojenské operaci proti státu Izrael, které vždy skončily prohrou. Toto potvrzuje např. Wallace Edward Brand z University of California nebo Marius Laurinavičius, Senior Analyst, EESC ve své práci Do traces of KGB, FSB and GRU lead to Islamic State? Generál KGB Alexandr Sacharovskij řekl: \"V dnešním světě, kdy jaderné zbraně mají zastaralou vojenskou sílu, terorismus by se měl stát naší hlavní zbraní.\"\n\n"}
{"id": "149685", "url": "https://cs.wikipedia.org/wiki?curid=149685", "title": "Šekel", "text": "Šekel\n\nŠekel (: ) je název starodávných jednotek hmotnosti a měny. Jedná se rovněž o měnu používanou v Izraeli.\n\nPrvní známé užití se datuje k roku 3000 př. n. l. v Mezopotámii. Původním významem tohoto slova byla měrná jednotka ječmene. Etymologicky má toto slovo původ zřejmě v akkadštině, jelikož první slabika „še“ v tomto jazyce znamená ječmen. 1 šekel původně znamenal zhruba 180 zrn (cca 8,33g). Před zavedením mincí v obchodování neznamenalo označení šekel peníze, ale jednotku váhy (obdobně jako například gram nebo trojská unce). Rané mince byly raženy oficiální pečetí, která dosvědčovala jejich váhu. Mince byly vymyšleny anatolskými kupci, kteří začali razit své mince, aby je nemuseli při každém použití vážit. Ražení bylo později převzato oficiálními úřady, které také určovaly vzhled mincí. Hérodotos tvrdí (a moderní výzkumy potvrzují), že první měna byla ražena Kroisem, králem Lýdské říše. Perská říše, která nad Lýdií zvítězila, převzala vynález ražených mincí v podobě zlatého \"dareiku\" (sg. \"dareikos\"). Řekové měli stříbrný athénský \"obolos\" a \"drachmu\".\nNejčastěji šekel označuje jednotku váhy stříbra nebo jiného kovu, později byl šekel používán jako jednotka váhy pro jakýkoli materiál. Stejně jako jiné starodávné jednotky představoval šekel různé hodnoty v závislosti na období, panství a oblasti. Prameny uvádějí hmotnost 9–17 gramů; běžné byly hodnoty 11, 14 a 17 gramů. Mince byly zlaté nebo stříbrné a hmotností odpovídaly těmto jednotkám.\n\nŠekel jako měnová jednotka byl běžně používán západosemitskými národy. Jako měnu i jednotku váhy používali šekel Moabci, Edomité a Féničané. Punská měna byl založena na šekelu, dědictví jejich kanaánských předků. V knize proroka Daniela je zmíněno aramejské slovo \"tekel\" (aramejská varianta slova šekel), které se objevuje během psaní na zeď při slavnostech krále Belšazara ve významu „zvážen“, „váha“.\n\nPředpokládá se, že stříbrné tyrské šekely jsou oněmi „30 stříbrnými“ zmíněnými v Novém zákoně.\n\nŠekel je rovněž od roku 1980 měnou Státu Izrael. Během let 1980–1985 byl označován jako Izraelský šekel. Od roku 1985 pak jako Nový izraelský šekel.\n\n"}
{"id": "149688", "url": "https://cs.wikipedia.org/wiki?curid=149688", "title": "Lórien", "text": "Lórien\n\nLórien, pravým jménem Irmo, je jedním z Valar ve fiktivním světě J. R. R. Tolkiena. Jedná se o vládce snů a vidění, který sesílá spícím nové myšlenky a zná také všechny touhy a naděje Ilúvatarových dětí. Lórien je také název jeho říše, která je nejkrásnějším sídlem v celé Ardě. \n\nLórienovo skutečné jméno Irmo znamená \"Toužící\" nebo také \"Pán touhy\". Častěji užívané jméno Lórien dostal Vala po amanské zemi, v níž se rozkládaly jeho zahrady.\n\nLórien byl jedním z Aratar, Mocných Ardy. Jemu a jeho staršímu bratru Námovi, známému spíše pod jménem Mandos, se říkalo \"Fëanturi\" čili Páni duchů. Jeho manželkou byla léčitelka Estë a sestrou lkavá Nienna. \n\nLórienovo sídlo Zahrady Lórienu plné klidu bylo vyhledávaným místem odpočinku pro elfy, Valar i ostatní duchy. Mezi jeho lid patřil například Olórin, známý ve Středozemi jako Gandalf. V jeho zahradách před svým odchodem do Středozemě dlouho pobývala také Maia Melian, jež pečovala o Irmovy stromy. \n\nDo Lórienových zahrad odešla po porodu zpočinout také Finwëho manželka Míriel. Narození Fëanora ji však natolik vysílilo, že v lórienských zahradách zemřela. Estëiny dívky nadále pečovali o její neuvadající tělo a Finwë ji ve svém zármutku chodil ještě dlouho navštěvovat.\n\nPo zkáze Dvou valinorských stromů a stvoření Slunce s Měsícem to byl právě Lórien, kdo přesvědčil Vardu, aby ponechala světu dobu polosvětla a stínu při střídání slunečního a měsíčního svitu.\n\n"}
{"id": "149698", "url": "https://cs.wikipedia.org/wiki?curid=149698", "title": "Antonio Salieri", "text": "Antonio Salieri\n\nAntonio Salieri (18. srpna 1750, Legnago – 7. května 1825, Vídeň) byl italský hudební skladatel, pedagog a dirigent, ve své době patřil mezi nejznámější a nejvýznamnější.\n\nAntonio Salieri se narodil v Legnanu v blízkosti Verony 18. srpna 1750 v rodině dosti zámožného obchodníka. Chlapec od malička tíhl k hudbě. Jeho prvním učitelem byl starší bratr Francesco Antonio, který byl žákem Giuseppe Tartiniho. Dalším jeho učitelem byl místní varhaník, žák znamenitého hudebníka \"padre\" Martiniho (Giovanni Battista Martini, 1706–1784). Podle vyprávění prvního Salieriho životopisce Ignaze von Mosel utíkal za hudbou i do sousedních vesnic, což nebylo rodičům příliš po chuti. Rodiče brzy zemřeli (matka v roce 1763 a otec krátce po ní). Antonio žil nějaký čas u svého staršího bratra v Padově a posléze se ho ujala spřízněná aristokratická rodina Mocenigo z Benátek a hodlala mu dát seriózní hudební vzdělání v Neapoli. V té době však přijel do Benátek vídeňský skladatel, dvorní kapelník a člen skupinky hudebníků, která denně provozovala hudbu s císařem Josefem II., Florian Leopold Gassmann (1729–1774). Prakticky náhodně se setkal s Antoniem, který se mu zalíbil natolik, že jej vzal s sebou do Vídně ke dvoru.\n\nDo Vídně dorazili v neděli 15. června 1766. Od tohoto dne se Vídeň pro Salieriho stala druhým domovem, který s výjimkou uměleckých cest po Evropě již nikdy neopustil. Gassman mu ve Vídni zajistil nejlepší dosažitelné vzdělání. Sám ho učil kontrapunktu a na ostatní discipliny najal nejlepší učitele. Všechny náklady nesl sám. Salieri mu to nikdy nezapomněl. Staral se o uchování jeho díla a po Gassmanově smrti i o jeho rodinu. Gassmanova dcera se pod jeho vedením stala sólistkou dvorní Opery.\n\nIhned po příjezdu do Vídně představil Gassman Antonia císaři Josefu II., kterému se nadaný a skromný Ital zalíbil, což mělo rozhodující význam pro Salieriho životní dráhu. Dalšími důležitými osobnostmi, se kterými se Salieri hned zpočátku seznámil a spřátelil byl básník Pietro Metastasio a skladatel Christoph Willibald Gluck. V Metastasiově domě se scházel intelektuální výkvět Vídně a sám Metastasio se měl stát Salieriho nejvýznamnějším libretistou. Gluck pak měl v budoucnu sehrát důležitou roli při Salierových úspěších v Paříži.\n\nNejprve pracoval jako Gassmanův asistent v dvorním divadle. Tato práce zahrnovala i četné skladatelské úkoly jako aranžmá, instrumentace, operní vsuvky, ale i instrumentální skladby a chrámovou hudbu. První samostatnou operu, „Le donne letterate“ zkomponoval již v roce 1770 na text Giovanni Boccheriniho, bratra hudebního skladatele Luigi Boccheriniho. O úspěchu opery svědčí to, že o tři roky později byla uvedena v Praze. Ještě v roce 1770 uvedl i další svoji operu „L'amore innocente“ opět na text Giovanni Boccheriniho. Obě tyto opery patřily do žánru komické opery, ale hned následující operou bylo hudební drama „Armida“. Tato opera byla první Salieriho operou, která byla publikována tiskem a nejen to, po formální stránce byla tato opera svým způsobem převratná, neboť ještě před Gluckem samotným realizovala Gluckovy myšlenky oproštění od bezduchých virtuózních árií a naplnění opery dramatickým obsahem.\n\nNásledovala opera, která založila Salieriho světovou slávu. Byla to opera buffa „La fiera di Venezia“ která měla premiéru ve Vídni 29. ledna 1772, ale zakrátko byla uvedena ve všech hlavních operních divadlech celé Evropy. Jen za života autora bylo zdokumentováno na 30 inscenací. Tento úspěch otevřel cestu i dalším Salieriho operám. Salieri dostal velmi výhodnou nabídku švédského krále Gustava Adolfa III., avšak rozhodl se setrvat ve Vídni. Toto rozhodnutí se ukázalo být správným. Po smrti svého druhého otce Gassmana v roce 1774 se stal nejprve dvorním skladatelem komorní hudby, posléze zastupujícím kapelníkem italské opery a nakonec dosáhl funkce nejvyšší: císařského dvorního kapelníka. V tomto roce se také seznámil s Terezií von Helferstorfer, kterou si o rok později vzal. Měli osm dětí, ale jen dvě se dožily dospělého věku.\n\nMezitím nastaly pro italskou operu ve Vídni smutné časy, neboť císař Josef na podzim roku 1776 italskou operu uzavřel a místo ní hodlal vzkřísit operu německou. Z toho důvodu je také skladatelova tvorba v letech 1776–1778 poměrně chudá. Zásluhou Christopha Willibalda Glucka dostal Salieri zakázku na operu ke slavnostnímu otevření po požáru rekonstruovaného divadla Teatro alla Scala v Miláně. Vytvořil operu „L'Europa riconosciuta“, která byla znovu v tomto divadle hrána s obrovským úspěchem 7. prosince 2004 při novém otevření po moderní rekonstrukci.\n\nZ Milána odjel do Benátek, kde uvedl operu „La scuola de' gelosi“, která úspěchem překonala i „La fiera di Venezia“. Za třicet let zaznamenala 60 inscenací od Lisabonu až po Moskvu. V roce 1776 také zkomponoval velké oratorium pro koncerty hudební společnosti „Tonkünstler-Societät“. Tuto společnost založil Gassman jako charitativní organizaci, která se má starat o penzijní fondy na podporu žen a dětí hudebníků. Salieri byl jejím prezidentem v letech 1788–1795 a její koncerty řídil až do roku 1818. Společnost je dodnes nejen živá, ale je jednou z nejvýznamnějších hudebních institucí Evropy.\n\nV roce 1782 navštívil Vídeň papež Pius VI., který hodlal svým vlivem odvrátit císaře Josefa II. od jeho reforem, které dle jeho soudu vážně ohrožovaly církev v Rakousku. S jeho doprovodem dorazil do Vídně také jistý Emanuele Conegliano, známější ovšem pod jménem Lorenzo da Ponte. Navštívil Salieriho a přinesl mu doporučující dopis napsaný některým z méně známých Salieriho libretistů. Da Ponte svým šarmem oslnil nejen Salieriho, ale i císaře samotného a do té doby neznámý básník se stal libretistou dvorního divadla. Kromě toho se německá opera neujala, byla obnovena činnost italské opery a Salieri obdržel titul císařova kapelníka. Tato souhra náhod umožnila aby o něco málo později získal Wolfgang Amadeus Mozart libreta k operám „Le nozze di Figaro“ (Figarova svatba), „Don Giovanni“ a „Cosi fan tutte“.\n\nV té době Salieriho příznivec a ochránce Christoph Willibald Gluck dostal objednávku z Paříže na operu „Les Danaides“. Gluck byl po dvojím záchvatu mrtvice ochrnut a prakticky již nekomponoval, přesto zakázku přijal a tvrdil, že na ní pracuje se svým mladším kolegou. Měl k tomu dva důvody. Jednak by Pařížská opera jen stěží svěřila dílo neznámému mladému skladateli, a i kdyby, pak by si nemohl říci o honorář o který si naopak mohl říci (a řekl) slavný Gluck. Celou operu zkomponoval Salieri a po velkém úspěchu pařížské premiéry to i Gluck ve zvláštním dopise pro pařížské noviny přiznal. Není bez zajímavosti, že následující den po premiéře Les Danaides se v divadle Comedie Francaise konalo první veřejné uvedení zakázané hry Pierra Beaumarchaise „Bláznivý den aneb Figarova svatba“, která posloužila jako předloha k Da Pontově libretu pro Mozartovu operu „Figarova svatba“. Sám Beaumarchais pak napsal libreto k Salieriho opeře „Tarare“ a má podíl i na Da Ponteho úpravě nazvané „Axur, re d'Ormus“.\n\nV roce 1784 si Pařížská opera objednala, tentokrát již přímo od Salieriho, dvě nové opery. První z nich „Les Horaces“ víceméně propadla, konala se pouze tři představení. Zato druhá, již výše zmíněný „Tarare“, vytvořila novou epochu v dějinách francouzského divadla. Společně s Beaumarchaisem se podařilo dosáhnout plné jednoty hudby a dramatického děje. Tato opera se po své formální stránce stala přímým předchůdcem hudebních dramat Richarda Wagnera. Vedle toho, jak už bylo spisovatelovým zvykem, byly do textu zakomponovány narážky na současnou politickou a společenskou situaci ve Francii (i když se děj odehrává kdesi na východě). Premiéra se konala 8. června 1787. Aby se zabránilo manifestacím, hlídalo Operu na 400 vojáků. Po několik desetiletí byl Tarare i největším kasovním úspěchem pařížské opery. Za své zásluhy o francouzskou hudbu byl Salieri jmenován členem Francouzské akademie umění.\n\nÚspěch opery Tarare v Paříži vzbudil jistou žárlivost u císaře Josefa. Požádal Da Ponteho a Salieriho, aby operu přepracovali pro italské provedení ve Vídni. Nicméně jazykové i slohové rozdíly včetně rozdílů ve vokální technice mezi francouzskou a italskou operou se ukázaly být natolik veliké, že Da Ponte raději napsal na dané téma libreto zcela nové a Salieri jej následoval. Vznikla tak opera „Axur, re d'Ormus“ jejíž finále je i součástí Formanova filmu „Amadeus“.\n\nCísař Josef II. zemřel 20. února 1790. Nebylo mu dopřáno příliš pokojného umírání. V posledních letech se vše vyvíjelo spíše k horšímu. Francouzská revoluce, nedokončené reformy, finanční vyčerpání země způsobené mimo jiné vleklou válkou s Tureckem, kam zatáhlo Rakousko spojenectví s Ruskem. Přesto však šlo o panovníka přívětivého a hudbymilovného. Po jeho smrti čekaly i na umělce horší časy. Leopold II. neměl o hudbu zájem a státní pokladna byla prázdná. Výrazně proto omezil všechny umělecké aktivity dvora. I Salieri musel odejít z místa kapelníka italské opery. Salierimu bylo tehdy 40 let, ale vrchol své tvorby měl již za sebou. Nejenže jaksi vyschl pramen inspirace, ale změnilo se i obecenstvo a jeho vkus. Poslední operu zkomponoval Salieri v roce 1804 a propadla u obecenstva i kritiky. Kritika nepoznávala autora Axura a obecenstvo již dávalo přednost dílům Wolfganga Amadea Mozarta a Luigi Cherubiniho.\n\nÚstup z operní tvorby však zdaleka neznamenal ústup z pozice respektovaného předního hudebníka Evropy. Zůstal kapelníkem dvorního orchestru a řídil koncerty Vídeňské hudební společnosti. Dále byla prováděna s úspěchem jeho díla v oblasti instrumentální a chrámové hudby, hrál významnou roli v organizaci hudebního života Vídně a v neposlední řadě se věnoval pedagogické činnosti v níž vynikal nad jiné. Lze bez nadsázky říci, že Salieri byl nejlepším pedagogem Vídně v oblasti zpěvu, kompozice a teorie hudby. Jeho žáky byli Ludwig van Beethoven, Johann Nepomuk Hummel, Ignaz Moscheles, Carl Czerny, Giacomo Meyerbeer, Franz Schubert, Franz Liszt, Franz Xaver Süssmayr a dokonce i syn Wolfganga Amadea, Franz Xaver Wolfgang Mozart. Ti všichni na něj s úctou vzpomínají. Navíc pokud vycítil talent, vyučoval zcela bezplatně jako splátku úroků svému objeviteli a učiteli Gassmanovi. Sehrál rozhodující roli při vzniku Vídeňské konzervatoře. V roce 1817 inicioval vznik Vokální školy a stal se i jejím prvním ředitelem. O dva roky později byla škola rozšířena i o instrumentální oddělení.\n\nČasto citovaná roztržka s Beethovenem v roce 1808 se týkala kolize termínů koncertů. Koncerty Vídeňské hudební společnosti, které Salieri organizoval a řídil, se konaly po řadu let v pravidelných termínech. Salieri velmi dbal na to, aby v den konání výročního koncertu nebyla ve Vídni žádná jiná hudební akce. Důvodem, pro Salieriho rozhodujícím, bylo to, že výtěžek těchto koncertů byl věnován na dobročinný účel a šlo mu o zajištění návštěvnosti. Beethoven toto pravidlo porušil a ve stejný den uvedl svůj autorský večer (Akademii). Roztržka ale neměla trvalé následky a sám Salieri i na svých koncertech dál uváděl Beethovenova díla.\n\nPoslední roky Salieriho života byly poznamenány rychle se rozvíjejícími fyzickými i duševními neduhy. Delší dobu trpěl depresemi a na sklonku života se u něj začala s největší pravděpodobností projevovat Alzheimerova choroba. Na podzim roku 1820 se rozvinula těžká podagra a léčení mu úlevu nepřinášelo. V roce 1823 patrně utrpěl záchvat mozkové mrtvice a jeho stav se natolik zhoršil, že musel být hospitalizován. Utrpení Salieriho skončilo 7. května 1825 v 8 hodin večer.\n\nByl pohřben na hřbitově Matzleinsdorfer Friedhof. Později byly jeho ostatky přeneseny na Ústřední vídeňský hřbitov Zentralfriedhof. Rekviem c-moll určené ke svému vlastnímu pohřbu zkomponoval Salieri již v roce 1804. Bylo také několik dní po pohřbu provedeno Salieriho žáky a předními vídeňskými hudebníky. Na jeho náhrobku byly umístěny verše jeho žáka Josepha Weigla:\n\n\"Ruh sanft! Vom Staub entblößt,\"\n\n\"Wird Dir die Ewigkeit erblühen.\"\n\n\"Ruh sanft! In ew’gen Harmonien\"\n\n\"Ist nun Dein Geist gelöst.\"\n\n\"Er sprach sich aus in zaubervollen Tönen,\"\n\n\"Jetzt schwebt er hin zum unvergänglich Schönen.\"\n\nPrvní zpráva, že Mozart mohl být otráven, přišla kupodivu ihned po jeho smrti a přišla z Prahy. Pražský dopisovatel berlínského listu \"Musikalisches Wochenblatt\" napsal: \"„Po návratu z Prahy (do Vídně) se cítil nemocen a jeho stav se neustále zhoršoval. Předpokládá se, že trpěl vodnatelností. Zemřel ve Vídni koncem minulého týdne. Protože jeho tělo po smrti oteklo, dá se i předpokládat, že byl otráven.“\"\n\nDalší svědectví pochází rovněž z Prahy. Jeden z prvních Mozartových životopisců byl František Xaver Němeček, v jehož domě pobýval několik let Mozartův syn Karel. Němeček uvádí, že několik dní před smrtí se Mozart svěřil své ženě s podezřením, že ho někdo otrávil. Z dalšího kontextu však vyplývá, že ani Němeček, ani Konstance nebrali toto prohlášení vážně.\n\nNicméně myšlenka byla na světě a chopili se jí prapředci bulvárních novinářů a početný dav jejich čtenářů. Je-li oběť, musí být i vrah a za vraha byl vybrán Salieri. Je třeba upozornit na to, že se vše odehrávalo v období nastupujícího romantismu a obraz sporu dvou géniů násobený jejich zcela rozdílnými povahovými rysy a životními principy: na jedné straně nekonformní mladý buřič žijící bohémským způsobem a na druhé straně upjatý a pedantický představitel oficiálního umění, byl zcela v souladu s romantickými představami o umění a umělcích.\nMožná, že i tento obraz by časem vybledl a upadl v zapomenutí, ale stalo se, že příběhu se chopila ruka dalšího génia. Alexander Sergejevič Puškin napsal hru „Mozart a Salieri“ ve které je Salieri zcela nepokrytě označen za vraha a důvodem je ona tak často citovaná vzpoura „génia průměrnosti“. Podle poemy zkomponoval Nikolaj Rimskij-Korsakov i úspěšnou stejnojmennou operu. Námětu se posléze chytil anglický dramatik Peter Shaffer, jehož divadelní hra \"Amadeus\" měla premiéru v Londýně roku 1979. Ten sice pochopil neudržitelnost teorie o přímém podílu Salieriho na otrávení Mozarta, ale ponechal myšlenku a celý proces převedl na psychologickou rovinu. Následovalo Formanovo filmové zpracování a dnes lze předpokládat, že většina lidí, kteří kdy slyšeli jméno Salieri, jsou hluboce přesvědčení, že je vinen smrtí Wolfganga Amadea Mozarta. Přitom v mnoha případech jde i v tomto filmu o vědomé falšování historie. Pomineme-li omyly v časových souvislostech, které lze vysvětlit uměleckým záměrem, jde i o věcné chyby. Mozart se nestal učitelem princezny, protože Salieri byl prostě lepší pedagog, což dokládá i výčet jeho žáků. Salieri neměl zapotřebí vydávat Mozartovo dílo za své, ani hrdost by mu to nedovolila. Konečně i vztah k otci měl u Mozarta do osudové posedlosti daleko.\n\nHudební vědci myšlenku podílu Salieriho na smrti Mozartově již dávno opustili. Všechny dobové dokumenty, dopisy i události svědčí naopak o vzájemném respektu a naprosto korektním vztahu obou vídeňských umělců. Ve fondu Národního muzea - Českého muzea hudby se dokonce podařilo objevit společnou skladbu Mozarta a Salieriho, dosud považovanou za ztracenou, která je dokladem jejich spolupráce. \n\nV květnu roku 1997 se v hlavním sále Justičního paláce v Miláně konal nezvyklý proces. Byla souzena vražda, která se měla stát před dvěma sty lety. Obviněným byl Salieri, obětí Mozart. Procesu se účastnili světoví právníci a svědky obžaloby i obhajoby byly přední lékařské kapacity. Byla podrobně zkoumána všechna písemná svědectví současníků i zprávy dobového tisku. Ukázalo se, že jediným uvažovatelným svědectvím je tzv. Salieriho přiznání, kdy již ve stavu duševní nepříčetnosti mezi úplně nesmyslnými větami údajně přiznal, že těžce ublížil Mozartovi. V okamžiku jasnějšího vědomí, když mu sdělili, k čemu se přiznal, vše zcela kategoricky a silně emocionálně popřel. V milánském procese obhajoba zvítězila a alespoň po právní stránce byl Salieri očištěn.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "149710", "url": "https://cs.wikipedia.org/wiki?curid=149710", "title": "Epiteton", "text": "Epiteton\n\nEpiteton je básnický přívlastek (řecky \"epithetos\" – přidaný; archaicky \"přímětek\"). Jde o jeden z uměleckých jazykových prostředků, který zdůrazňuje určitou vlastnost osoby, předmětu nebo jevu, případně autorův hodnotící nebo citový vztah k nim.\n\nBývají rozlišovány dva druhy epiteta. Vyjadřuje-li přívlastek běžně připisovanou vlastnost, jde o epiteton constans (epiteton stálý či ustálený), např. „širé pole, zelený háj“. Přisuzování neobvyklé vlastnosti se pak označuje jako epiteton ornans (epiteton zdobný, ozdobný), například „zemřelá slova“.\n\nEpiteta se řadí mezi básnické tropy, protože vytvářejí se svým podstatným jménem vztah metafory či metonymie.\n\n"}
{"id": "149711", "url": "https://cs.wikipedia.org/wiki?curid=149711", "title": "Dlouhý rybník", "text": "Dlouhý rybník\n\nNázev Dlouhý rybník má více rybníků:\n\n\nnebo je tímto názvem také označováno:\n"}
{"id": "149713", "url": "https://cs.wikipedia.org/wiki?curid=149713", "title": "Umělecký jazykový prostředek", "text": "Umělecký jazykový prostředek\n\nUmělecký jazykový prostředek je jazyková konstrukce, která se používá nejčastěji v krásné literatuře.\nDělí se podle slovní zásoby a dále podle obrazného pojmenování:\n\n"}
{"id": "149726", "url": "https://cs.wikipedia.org/wiki?curid=149726", "title": "Stapl", "text": "Stapl\n\nStapl je průměrná délka všech vláken z jednoho vzorku textilních surovin.\nPřírodní materiály obsahují vlákna různé délky, u chemických vláken se (zpravidla) stříhá celá partie na jednu stejnou délku. \n\nObchodní stapl na příklad u bavlny je cca 10 % nejdelších vláken vytažených prsty (jak je znázorněno \"na hořejším snímku\" vpravo) z chomáčku tohoto materiálu. Polštářek vláken (\"prostřední snímek\") dává povšechný přehled o délce a některých dalších vlastnostech zkoušeného materiálu.\n\nVýrobce příze však potřebuje přesnější informace o délce vláken. Proto se u přírodních materiálů (asi až do 70. let minulého století) vyčesávala na mechanickém přístroji ze vzorku vlákna, jednotlivě nebo ve smotcích, a kladla od nejdelšího po nejkratší vedle sebe. Špičky vláken vytvořily křivku (\"staplový diagram\"), ze které se dala odvodit průměrná délka vláken, stejnoměrnost atd. Zhotovení diagramu z bavlněných vláken trvalo cca 5 minut, u vlny se počítalo s asi čtyřnásobným časem.\n\nModerní elektronické přístroje (AFIS, Fibrograph, Almeter aj) z předloženého vzorku zhotoví, vyhodnotí a vytisknou staplový diagram během několika sekund.\n\nPřístroje pracují nejčastěji na principu \"měření kapacity elektrického proudu\" procházejícího chomáčkem vláken. \nVe výsledku se udává procentuální zastoupení jednotlivých délek odstupňované např. po 2,5 mm. Zařazení se obvykle provádí jednak podle počtu vláken a jednak podle váhových podílů na každý stupeň délky (viz \"dolejší snímek\"). Zkušební protokol se tiskne jak v číselné, tak i v grafické formě. K celkovému hodnocení patří zejména:\n\nformula_1\n\nML = průměrná délka staplu, UMH = délka horní poloviny staplu\n\nIndex stejnoměrnosti dosahuje u průměrných bavln hodnoty 0,80-0,82\n\nformula_2\n\nSL = 50% zastoupení délek, SL = 2,5% nejdelších vláken \n\nHodnota UR nad 0,45 (45 %) dokazuje dobrou stejnoměrnost délky vláken \n\nZa staplová vlákna se označují všechny spřadatelné přírodní materiály a stříže z chemických vláken. Souhrnný pojem staplové příze se často používá pro výrobky předené z těchto vláken a vzájemných směsí.\n"}
{"id": "149730", "url": "https://cs.wikipedia.org/wiki?curid=149730", "title": "Koeficient", "text": "Koeficient\n\nSlovem koeficient (z latiny, česky \"součinitel\") se v matematice a dalších vědách označuje zpravidla konstantní číslo, kterým je násobena jiná hodnota (proměnná, funkce apod.). Koeficient velmi často bývá bezrozměrný.\n\nNapříklad u polynomu formula_1 je u členu s druhou mocninou koeficientem číslo 3; v algebře se často používají stejné indexy pro objekty a jim odpovídající koeficienty, např. obecný výraz pro polynom: formula_2.\n\nVe fyzice koeficienty zpravidla charakterizují některé fyzikální vlastnosti objektu či materiálu.\n\nJisté koeficienty např. hrají roli v přímé a nepřímé úměrnosti.\n\n\n\n"}
{"id": "149734", "url": "https://cs.wikipedia.org/wiki?curid=149734", "title": "Václav Vejmluva", "text": "Václav Vejmluva\n\nVáclav Vejmluva (19. září 1670, Brno – 17. března 1738, Žďár nad Sázavou) byl opat cisterciáckého kláštera Studnice blahoslavené Panny Marie v dnešním Žďáře nad Sázavou.\n\nPozdější opat Václav IV. Vejmluva se narodil v rodině sládka Jana z pivovaru kláštera cisterciaček na Starém Brně. Stal se cisterciáckým mnichem ve žďárském klášteře a roku 1705 byl zvolen opatem. Jakožto energická vrchnost a dobrý hospodář a ekonom nejen že ukončil spor kláštera s městem Žďárem, který se rozhořel za jeho předchůdce Edmunda Wagnera, ale značně rozšířil klášterní majetek, například přikoupením (či spíše vykoupením) sousedního panství Křižanov.\n\nVáclav Vejmluva byl mecenášem umění, bibliofilem (v klášteře vybudoval rozsáhlou knihovnu) a zvláště stavebníkem. Pro své projekty získal mnohé významné barokní umělce – architekta Jana Blažeje Santiniho Aichla (výjimečně psáno též Aichel), sochaře Řehoře Thenyho, Matěje Václava Jäckela či Jakuba Staenhübla, malíře Karla Františka Töppera a další. Díky vzájemnému porozumění a podobným výtvarným představám opata Vejmluvy a Jana Santiniho se žďárský klášter stal ohniskem takzvané barokní gotiky, svérázného stylu význačného umělce, v jehož středu leží Santinim barokně přestavěný klášterní areál s monumentální prelaturou, poněkud strozší budovou Šlechtické akademie, jemně profilovanou fasádou koníren, hospodářským dvorem Lyrou na půdorysu připomínajícím tento hudební nástroj, morovým Dolním hřbitovem ve tvaru trojlistu (po pozdějších úpravách byl půdorys změněn), barokizovaným gotickým kostelem Nanebevzetí Panny Marie a svatého Mikuláše, odsvěcenou a jako penzion upravenou kaplí svaté Markéty a konečně barokně-gotickým poutním kostelem svatého Jana Nepomuckého na Zelené hoře, vybudovaném na půdorysu pěticípé hvězdy s ambity (památka UNESCO). Santini pro opata realizoval i četné stavby v okolí Žďáru, k nimž patří hostinec v Ostrově nad Oslavou (půdorys W) či kostely ve Zvoli a v Obyčtově (půdorys želvy).\n\nKdyž roku 1709 hrozila klášternímu panství morová epidemie učinil Vemluva tak výrazné zásahy ve prospěch svých poddaných, že její následky byly velmi malé. Proto byl také 25. září 1720 za zásluhy v boji proti této nákaze odměněn titulem císařského rady. Opatova všestranná příkladná péče o poddané měla za následek také jeho jmenování do komise vyšetřující robotní podmínky na Moravě roku 1736.\n\nVejmluva též roku 1724 založil ve žďárském klášteře Šlechtickou akademii. Sbor sedmi profesorů vyučoval hudbu, tanec, etiku, jazyky (například francouzštinu, italštinu či češtinu), zeměpis, dějepis, matematiku, inženýrské vědy, kreslení a psaní. Nedostatečné hmotné zajištění a odloučenost od velkých center zapříčinila nedostatečnou kvalitu vyučujících – ty nejlepší se nepodařilo angažovat a proto školu nenavštěvovali potomci nejvýznamnějších aristokratických rodů, kteří by samozřejmě škole zajistili dostatečné finanční prostředky k provozu. Po požáru v roce 1737 škola upadla kvůli nedostatečnému hmotnému zajištění. Akademie ukončila činnost roku 1740 a v tradici pokračovaly jezdecká škola a seminář s nižším studiem teologie a filosofie. Obě školy byly uzavřeny roku 1784 při zrušení kláštera.\n\nVelký požár z roku 1737 poničil Vejmluvovo dílo. Opata se tragédie citelně dotkla. Tři dny po požáru jej ranila mrtvice a příštího roku, 17. března 1738, zemřel.\n\n\n"}
{"id": "149737", "url": "https://cs.wikipedia.org/wiki?curid=149737", "title": "Átreus", "text": "Átreus\n\nÁtreus (řecky Ατρεύς, latinsky \"Atreus\") je v řecké mytologii syn élidského krále Pelopa a jeho manželky Hippodameie.\n\nByl osnovatelem řady krutých činů, které se vázaly k mykénskému hradu a třem generacím rodu. Jejich hrůznost nezanikla ani po mnoha staletích a je stále připomínána prostřednictvím antických i novodobých dramatiků.\n\nPrvní zločin spáchal Átreus společně s bratrem Thyestem, a to dokonce na pobízení jejich matky Hippodameie. Zabili totiž svého nevlastního bratra Chrýsippa, jehož matkou byla milenka krále Pelopa, nymfa Axiocha. Důvodem byla pomsta otcovy nevěry a také odstranění možného uchazeče o trůn. O tomto činu však jsou vyprávěny i jiné verze, totiž, že oba bratři odmítli plány své matky a ona poté Chrýsippa zavraždila sama, přičemž chtěla čin svést na thébského krále Láia. Dokonce se ani nevylučovala možná Chrýsippova sebevražda poté, co byl králem Láiem unesen a stal se jeho milcem. Ať tak či tak, oba bratři poté uprchli před hněvem svého otce z Élidy a našli útočiště v Mykénách.\n\nTam kraloval Eurystheus, proslavený především tím, že mu sloužil největší hrdina Héraklés. V tomto čase Eurystheus už pronásledoval Héraklovy potomky, na této válečné výpravě byl však poražen a zabit trestající rukou Alkmény, Héraklovy matky. Eurystheus nezanechal následníka, Mykéňané si tedy vybrali za svého krále Átrea. Pomohlo mu k tomu, že ve svých stádech objevil beránka se zlatým rounem. Toho tam nastražila s pomocí Pana bohyně Artemis, jíž Átreus už kdysi slíbil obětovat nejlepší ze svých stád. Měla to být zkouška, zda Átreus obětuje celé stádo. Udělal to tak napolo - maso beránka obětoval, zlatou kůži si však ponechal, protože věštba stanovila, že majitel beránka bude vládnout v Mykénách.\n\nTo vše bedlivě sledoval jeho bratr Thyestés, o kůži beránka se dozvěděl z bratrova vychloubání. Lstivě vyhledal Átreovu novomanželku Áeropé, která se do něj zamilovala a on byl ochoten se s ní za beránka sblížit. Spolu s ní beránka ukradli. (Později ji její manžel hodil do moře.) Když se Átreus veřejně ucházel o mykénský trůn, uváděl své právo prvorozeného a zdůrazňoval své vlastnictví beránka. Thyestés ho lstivě nechal prohlásit, že ten bude následníkem trůnu, kdo beránka vlastní. Nato Thyestés vedl všechny do svého domu a beránka jim ukázal. Vzápětí byl prohlášen právoplatným králem.\n\nTo vše bedlivě sledoval nejvyšší bůh Zeus, nakloněný Átreovi a poslal k němu boha Herma s nápovědou: „\"Zeptej se Thyesta, jestli se vzdá svého nároku na trůn, když slunce půjde po obloze pozpátku?\"“. Thyestés klidně souhlasil. Nato Zeus a bohyně sváru Eris zařídili, že bůh slunce Hélios obrátil sluneční vůz zpět, obrátily se i hvězdy a ten večer zapadalo\nslunce na východě. To se obrátilo proti Thyestovi a Mykénští ho poslali do vyhnanství. Thyestés vzal s sebou Átreova syna Pleisthena a vychoval ho k nenávisti k otci. Když chlapec dospěl, poslal ho Thyestés do Mykén, aby zavraždil Átrea. Jenže stal se opak, Átreus zabil mladíka, ve kterém až dodatečně poznal svého vlastního syna. To rozpoutalo další krvavé historie.\n\nÁtreus lákal Thyesta do Mykén, sliboval mu milost a půl království. Sotva se však Thyestés objevil v Mykénách, zabil Átreus tři jeho syny Aglaua, Orchomena a Kallileonta a ještě dvě jeho malá dvojčata, (druhého) Tantala a (druhého) Pleisthena. Rozsekal je na kousky a uvařené v kotli je nabídl Thyestovi na uvítanou. Když se bratr dosyta najedl, nechal přinést jejich krvavé hlavy a ruce na další míse. Thyestovi se udělalo strašně zle a v hrozném hněvu svého bratra zuřivě proklel do dalších pokolení.\n\nTento hrozný zločin museli bohové potrestat, pomohli pro tuto chvíli Thyestovi k útěku. Na Mykény poté seslali neúrodu, která měla trvat až do Thyestova návratu. Átreus dal bratra hledat, ale objevil jenom jeho posledního syna Aigistha, jehož matkou byla Thyestova vlastní dcera Pelopia, znásilněná mužem, o němž netušila, kdo je. Átreus přivedl Aigistha do Mykén a vychoval ho jako vlastního se svými syny Agamemnonem a Meneláem. A právě tito dva Thyesta vypátrali a přivedli do Mykén. Átreus uvrhl bratra do vězení a poručil Aigisthovi, aby ho zabil.\n\nJakmile však mladíka v kobce Thyestés spatřil, hned poznal svého syna a stačilo pár slov na projednání pomsty. Aigisthos se vrátil ke králi a oznámil, že je splněno. Átreus připravoval na mořském břehu obětní hranici, ale Aigisthos ho probodl stejným mečem, kterým měl zabít svého otce.\n\nNa mykénský trůn poté zasedl Thyestés a vládl společně se svým synem Aigisthem.\n\nTakto skončila první část krvavé historie. Pokračovala v osudech Agamemnóna a Meneláa, Thyestés byl zavražděn a na mykénský trůn se dostal Átreův syn Agamemnón.\n\n\n"}
{"id": "149743", "url": "https://cs.wikipedia.org/wiki?curid=149743", "title": "Anatomická pinzeta", "text": "Anatomická pinzeta\n\nAnatomická pinzeta je lékařský nástroj, sloužící k manipulaci s tkání, zejména k usnadnění separace tenkých a jemných struktur typu nervů či cév, metodou tzv. tupé preparace. Na rozdíl od běžné pinzety má anatomická pinzeta vroubkované čelisti, které mohou být přímé nebo zahnuté. Toto vroubkování slouží k zajištění pevnějšího úchopu. Na rozdíl od chirurgické pinzety, která slouží k uchopení hrubších tuhých struktur, jako kůže, sliznice, fascie, nemá v úchopové části ostré bodce (kolmé či šikmé do sebe zapadající ozubce) – nepoškozuje tedy uchopenou tkáň a je také používána při studiu anatomie, aby se zabránilo zničení preparátů.\n\nAnatomickou pinzetu je možné zakoupit v lékárně či v prodejně zdravotnických potřeb.\n\n"}
{"id": "149755", "url": "https://cs.wikipedia.org/wiki?curid=149755", "title": "Landštejn", "text": "Landštejn\n\nLandštejn (dříve také \"Lanštýn,\" nebo \"Landštýn\") je mohutná zřícenina hradu v oblasti zvané Česká Kanada. Stojí v nadmořské výšce 650 m na vrcholu výrazného návrší nad stejnojmennou osadou asi tři kilometry severozápadně od Starého Města pod Landštejnem v okrese Jindřichův Hradec.\n\nHrad má románské jádro, které bylo výrazně rozšířeno v období pozdní gotiky a renesance. Roku 1771 byl zničen požárem a opuštěn. V poslední třetině dvacátého století proběhla jeho rozsáhlá, ale z památkového hlediska necitlivá rekonstrukce, které znemožnila poznání některých fází stavebního vývoje hradu. Zřícenina je chráněna jako kulturní památka. Objekt je ve správě Národního památkového ústavu (územní památková správa v Českých Budějovicích).\n\nOblast Vitorazska patřila ve dvanáctém století ke sporným územím na hranici mezi Čechami a Rakouskem. Roku 1179 císař Fridrich I. Barbarossa v Chebu rozhodl o jeho připojení k Rakousku. Poté došlo k rakouské kolonizaci území a pronikání rakouských rodů do českého vnitrozemí. Jedním z jejich opěrných bodů se stal hrad v Pomezí postavený rodem \"Zöbingenů.\" Jako jeho protiváhu založil nejpozději po roce 1222 král Přemysl Otakar I. hrad Landštejn, jehož nejstarší část prokazatelně stála roku 1231, kdy je uváděn první purkrabí \"Hartlieb z Landštejna.\" Mezi léty 1226–1241 probíhaly o sporné území boje, které ukončil až král Přemysl Otakar II. po sňatku s rakouskou vévodkyní Markétou Babenberskou. Někdy v té době byl poté, co vymřel rod Zöbingenů, opuštěn hrad v Pomezí a Landštejn získali Vítkovci.\n\nVítkovci pravděpodobně nejprve zastávali funkci kastelánů, ale později hrad přešel do jejich soukromého držení. Prvním doloženým zástupcem rodu, který používal predikát \"z Landštejna\" byl \"Oldřich\" z třeboňské větve rodu. Další členové rodu se podle hradu označovali jako pánové z Landštejna. Z nich je v letech 1261–1282 doložen \"Sezema z Landštejna\" a mezi roky 1302 až 1311 \"Vítek z Landštejna,\" syn Ojíře z Lomnice.\n\nPáni z Landštejna patřili mezi přední českou šlechtu. Vítek z Landštejna stál po smrti krále Václava III. na straně Elišky Přemyslovny, roku 1307 se podílel na obraně Znojma a v roce 1310 na bojích s míšeňskou posádkou Pražského hradu. Dalším příslušníkem rodu byl Vilém z Landštejna, purkrabí na Hluboké, kterému kromě dalších panství patřily také Třeboň, Lomnice a Nové Hrady. Stál na straně panstva nespokojeného s vládou krále Jana Lucemburského. Panovník na konci roku 1317 vypravil proti Landštejnu vojsko, které vyplenilo řadu vesnic, ale po zásahu Vilémova příbuzného, Petra z Rožmberka, muselo odtáhnout. V následujícím roce se však oba s králem smířili. Vilém však přijal lenní závazek na svá panství, který měl trvat do konce jeho života, a od roku 1319 krále doprovázel při jeho válečných výpravách. Později se dostal do ozbrojeného střetu s \"Jindřichem z Hradce\" o průběh obchodní trasy z Rakouska do Čech. Cesta původně vedle kolem Landštejna, ale Jindřich ji odklonil přes Bystřici. Přestože do sporu zasáhl král Karel IV., došlo mezi oběma příbuznými k souboji, ve kterém byl Vilém zřejmě raněn, a svým zraněním roku 1356 podlehl. Landštejnskou část panství zdědil Vilémův syn \"Litold z Landštejna,\" kterému patřil až do roku 1369. Po něm hrad získal neznámým způsobem král Václav IV.\n\nRoku 1381 dostal od krále Landštejn a okolní panství \"Konrád Krajíř z Krajku.\" Jeho syn \"Lipold z Krajku\" stál během husitských válek na katolické straně a ovládal České Budějovice. Roku 1420 spolu s Albrechtem Habsburským neúspěšně obléhal Tábor. V odvetě za to Jan Žižka dobyl novobystřický hrad i s městem, kde zajal Lipoldovu manželku a děti. Oblehl také nově opevněný Landštejn, ale není jisté, jestli se mu jej podařilo dobýt. Řada archeologických nálezů dokládá intenzívní boje, během kterých část hradu vyhořela. Jeho syn \"Volfgang z Krajku,\" který naopak stál na straně podobojí, nechal hrad přestavět v pozdněgotickém slohu. Další Krajířové zesílili hradní opevnění. Posledním zástupcem rodu se na Landštejně stal \"Zdeněk II.,\" který po své smrti v roce 1577 zanechal panství ve velkých dluzích. Vdova Anna, rozená z Biberštejna, vedla se svou nevlastní dcerou spor o splácení dluhů, a proto panství v roce 1579 prodaly.\n\nOd Krajířů hrad koupil Rakušan \"Štěpán z Eicinku,\" který jej prodal jihlavskému měšťanu \"Davidovi Neumaierovi.\" Jeho syn se během stavovského povstání postavil na stranu stavů, a na hrad umístil jejich posádku. Ještě v roce 1618 vedl Jindřich Duval Dampierre vojsko, které se pokusilo hrad dobýt. To se povedlo až o rok později císařskému generálovi, hraběti Boquoyovi, který posádku vyhladověl, a přinutil ji, aby se vzdala. Zkonfiskované panství potom koupil hejtman \"Jakub Kecl z Rotendorfu,\" ale obchod byl vzápětí zrušen králem Ferdinandem II. Novými majiteli se stali bratři \"Maxmilián\" a \"Ferdinand Mohrové z Lichtenegga.\" Další majitelé se v sedmnáctém století rychle střídali. Byli to \"Jakub Khuen z Belasy\" (1639), hrabě Humprecht Jan Černín (1668–1683) a jeho syn Tomáš Zachariáš. Od něj panství koupil generál \"Ferdinand Arnošt z Herbersteina,\" jehož potomkům panství zůstalo až do roku 1816, kdy zemřel poslední příslušník rodu, hrabě \"Josef Herberstein.\" Po jeho smrti probíhaly dlouhé spory o dědictví, takže dalším majitelem se stal teprve roku 1846 baron Ferdinand Sternbach.\n\nNěkdy v šedesátých letech sedmnáctého století do hradu udeřil blesk a srazil nároží jedné z románských věží. Další požár hrad postihl roku 1771, po kterém již nebyl obnoven a zříceninu začali lidé z okolí rozebírat na stavební materiál. Jeden z gotických krbů byl převezen na zámek v Třešti.\n\nRoku 1945 byla zřícenina hradu zkonfiskována poslednímu majiteli z rodu Sternbachů a dále chátrala. Začátkem šedesátých let dvacátého století se skupinky dobrovolníků z okolí rozhodly zříceninu částečně vyčistit. V roce 1972 začala rozsáhlá rekonstrukce celé stavby, ale pro návštěvníky byl hrad zpřístupněn až v roce 1990.\n\nVe své první fázi měl hrad pětiboký půdorys vymezený hradbou. V severním a východním nároží stály čtverhranné věže. Do hradu se vstupovalo z jihovýchodu kulisovou branou v hradbě pod východní věží, která plnila funkci bergfritu. Severní věž byla obytná a v patře obsahovala malou tribunovou kapli s apsidou v síle zdi. Přímo do kaple i na její tribunu se vstupovalo z paláce, který vyplňoval prostor mezi oběma věžemi. Dochovala se z něj vnější zeď s konzolami, které nesly komunikační ochoz. Malá stavba pravděpodobně stála také v jižním nároží.\n\nZpůsob dalšího rozšiřování hradu je nejistý. Někdy v průběhu čtrnáctého století bylo opevnění rozšířeno o parkán a přibylo předhradí. U vnější strany jihovýchodní hradby byla postavena nová obytná věž a nejpozději ve stejné době vznikla nová brána v jihozápadní hradbě. Původní byla zazděna.\n\nZa Krajířů z Krajku hrad získal dochovaný rozsah. Zcela přestavěn byl starý palác mezi věžemi a nádvoří postupně obklopila další palácová křídla. Během renesance byly upraveny zejména obytné prostory a paláce získaly sgrafitové omítky. Výrazně bylo rozšířeno také opevnění. Na návrší před hradem, ze kterého mohli případní obléhatelé hrad ohrožovat palbou z děl, byla postavena předsunutá bašta. Jediným jejím viditelným zbytkem je příkop.\n\nV severním a východním nároží parkánu byly postaveny polygonální bašty. Hradba předhradí na jihozápadní straně byla chráněna třemi otevřenými polookrouhlými baštami. Její korunu lemovalo cimbuří. Do předhradí se vcházelo dvojicí věžových bran. Na zbývajících stranách hrad chránil příkop a před ním ještě val. Na jeho koruně byla okolo roku 1520 postavena nová hradba se střeleckým ochozem, kterou zesilovala dvojice polookrouhlých otevřených bašt. Hradba se na severozápadě napojuje na novou první bránu, která sousedí s rozměrnou hospodářskou budovou. Přes svůj rozsah však nebylo opevnění příliš kvalitní, zejména protože hradby byly slabé. Jediným jeho progresívním prvkem byla polygonální zemní bašta, která se připojovala k vnějšímu opevnění na jihovýchodní straně.\n\nPod jádrem se nachází rozsáhlé, avšak v důsledku rekonstrukce nepřístupné sklepy. Původní studna se nacházela poblíž západní hradby, ale později ji nahradila nová, 27 metrů hluboká studna na nádvoří. V roce 1495 byla ve východním palácovém křídle vystavěna nová hradní kaple zasvěcená svatému Jiří.\n\nPřímo kolem hradu vede silnice III/1513. Na ní se pod zříceninou nachází parkoviště, u kterého je také východiště turisticky značených tras. Vede tudy červeně značená trasa ze Slavonic do Kunžaku, modře značená trasa z Českého Rudolce do Nové Bystřice a končí zde žlutá trasa z Blažejova u Jindřichova Hradce.\n\nHrad je přístupný v návštěvních hodinách. V období od května do září je otevřen denně s výjimkou pondělí a během dubna a října jen o víkendech a státních svátcích. V rámci prohlídky hradu je přístupná hranolová hradní věž zvaná Velká, na kterou vede dřevěné schodiště. Z terasy na vrcholu věže je kruhový výhled. Směrem na jih mohou být vidět 140 km vzdálené vrcholky dolnorakouských Alp: Grosser Ötscher a Dürrenstein.\n\nHrad Landštejn je sedmým nejnavštěvovanějším objektem ze čtrnácti kulturních památek ve správě Národního památkového ústavu v Jihočeském kraji. Počet návštěvníků v posledních letech spíše klesal: v roce 2011 jej navštívilo přes 42 tisíc lidí, v roce 2012 přes 38 tisíc lidí, v roce 2013 přes 33 tisíc lidí a v roce 2015 se mírně zvýšila na 35 tisíc lidí.\n\n\n\n"}
{"id": "149760", "url": "https://cs.wikipedia.org/wiki?curid=149760", "title": "Podivuhodná dobrodružství výpravy Barsacovy", "text": "Podivuhodná dobrodružství výpravy Barsacovy\n\nPodivuhodná dobrodružství výpravy Barsacovy \"(1919, L'étonnante aventure de la mission Barsac)\" je posledním románem z cyklu francouzského spisovatele Julese Verna \"Podivuhodné cesty (Les Voyages extraordinaires)\". Jde o dobrodružný vědeckofantastický příběh, na kterém Jules Verne začal pracovat na přelomu let 1903-1904 po názvem \"Voyage d’études (Studijní cesta)\". I podle Vernova záměru to měla být poslední kniha \"Podivuhodných cest\", ale nemoc mu již nedovolila, aby ji dokončil. Napsal pouze čtyři kapitoly, ty pak přepsal a celý román dokončil čtrnáct let po jeho smrti jeho syn Michel.\n\nZ pověření francouzské vlády má expedice poslance Barsaca prozkoumat úroveň života domorodců ve Francouzském Súdánu (dnešní Mali). Výprava je však jednoho dne přepadena a unesena do tajemného města \"Blacklandu\", vybudovaného uprostřed pouště Francouzské západní Afriky hrstkou banditů pod vedením pološíleného zločince Harryho Killera za pomoci geniálního vědce Marcela Camareta, jehož dětské důvěřivosti Killer zneužil pro své mocenské cíle.\n\nBlackland bylo město vybavené úžasnými technickými vymoženostmi. Elektřina a telefon byly ve městě samozřejmostí, a vodovod fungoval dokonce i ve čtvrti černých otroků, na jejichž práci bylo město závislé. Otroci byli však bezohledně vykořisťováni až k smrti, a tak musili Killerovi pomahači velmi často podnikat letecké nájezdy do okolí, aby si opatřili nové. K tomu jim sloužil Camaretův vynález, letadlo umožňující uletět rychlostí 400 až 500 km/hod vzdálenost až 5 000 km bez přistání.\nK další zneužívané skupině ve městě patřili bílí dělníci a technici, pracující v továrně, kde se vyráběly Camaretovy vynálezy (pilotovaná i bezpilotní letadla, tzv. vosy, plynové bomby, vzdušná torpéda, vrhače vln, prostředky pro elektrickou ochranu města, stroje na umělý déšť, vrtače chodeb a přístroje na dálkové pozorování zvané kykloskopy). Ti netušili nic o zločinech Killera a jeho kumpánů. Uzavřeli s Killerem zdánlivě výhodnou smlouvu s nárokem na vysoký plat, případně i na zaopatření pro ženy a děti přímo v objektu továrny. Do Blacklandu se všichni dostali bez výjimky letecky z jednoho ostrova v Portugalské Guineji (dnešní Guinea-Bissau), který sloužil jako přestupní stanice. Ze služby se též dostávali letecky, avšak nikoliv domů, nýbrž do pouště, kde byli zavražděni.\n\nČlenům Barsacovy výpravy se však podařilo ve městě zorganizovat povstání a otevřít Camaretovi oči. Ten si uvědomil, že pracuje pro lupiče a vraha, a přidal se na stranu vzbouřenců. V bojích nakonec Killer i Camaret zahynuli a Blackland skončil v troskách. Po Camaretových vynálezech zůstaly jen kusé zprávy očitých svědků, kteří hrozné události přežili a dostali se šťastně do Timbuktu.\n"}
{"id": "149761", "url": "https://cs.wikipedia.org/wiki?curid=149761", "title": "Kūlandy", "text": "Kūlandy\n\nKūlandy (rusky \"Кулалы\") je ostrov v severní části Kaspického moře. Náleží k Mangystauské oblasti Kazachstánu. Je největší ze souostroví Tuleních ostrovů. Má rozlohu 68 km².\n\nOstrov je složený zejména s písků a místy také hlinitými usazeninami. V centrální části dosahují písečné nánosy výšky 6 až 8 m. Rostlinstvo má polopouštní charakter. Je zde rozvinutý rybí průmysl.\n"}
{"id": "149772", "url": "https://cs.wikipedia.org/wiki?curid=149772", "title": "Travní lyžování", "text": "Travní lyžování\n\nTravní lyžování je ve světě známé pod slovem \"grasski\" a především v zemích vycházejícího\nslunce se jedná o hojně rozšířený sport, kterému se věnují nejen závodníci, ale také rekreační\nlyžaři, kteří si tak krátí čas před příchodem další zimy. Pro závodníky je důležitá informace, že stejně jako alpské lyžování i to travní patří pod křídla Mezinárodní lyžařské federace FIS. A stejně jako v zimě se i v létě jezdí závody Světového poháru.\nLyžování na trávě není vlastně žádná velká věda. Stačí mít jen speciální lyže, které jsou\nmnohem kratší, maximálně metrové, velmi se podobají tankovému pásu, dále klasické přeskáče\na hůlky. Ty by měly být delší, protože lyže jsou dvakrát vyšší než ty zimní.\n\nTravní lyžování je mladé sportovní odvětví, které v posledních letech velmi úspěšně reprezentovalo Českou republiku. Čeští reprezentanti vybojovali od roku 1991 již 4 zlaté, 7 stříbrných a 6 bronzových medailí na Mistrovství světa neméně úspěšní byli junioři, kteří na svých MS získali 21 zlatých 15 stříbrných a 10 bronzových medailí.\n\nLyže pro jízdu na trávě vyrobil poprvé Josef Kaiser (SRN) v roce 1963. Mistrovství světa se jelo poprvé v roce 1979 (v obřím slalomu, ve slalomu a v kombinaci). Toto sportovní odvětví patří mezi nejmladší sport u nás i v zahraničí. Jeho historie sahá do poloviny 70. let, kdy Drukov Brno vyrobil první pásové lyže na trávu, které byly veřejnosti představeny na Interski ve Vysokých Tatrách. K počátečnímu velkému rozvoji došlo u Piešťan, kde při závodech o Pohár SNP na umělé hmotě byly předvedeny veřejné ukázkové jízdy na travních lyžích. Tím chtěli organizátoři demonstrovat náhradu letní přípravy sjezdařů na umělé hmotě efektivnějším lyžováním na trávě. První oficiální závody v lyžování na trávě se uskutečnily v roce 1980 v Piešťanech. Po těchto průkopnických krůčcích se lyžování na trávě začalo rozvíjet i v jiných lyžařských střediscích, v Kálnici u Nového mesta nad Váhom a v Předklášteří u Tišnova. Právě Kálnica se v dalších letech postarala svými organizačními schopnostmi o vstup našich travních lyžařů na mezinárodní scénu. V roce 1986 byly v Kálnici uspořádány první mezinárodní závody FIS na území Československa. I tato organizačně i společensky velmi dobře připravená akce, byla důvodem k tomu, že se po deseti letech tvorby nové sportovní disciplíny její zakladatelé mohli radovat.\n\nLyžování na trávě bylo přijato Ústředním výborem ČSTV v Praze do systému Československé tělesné výchovy. Lyžování na trávě zaznamenalo v té době svůj rozvoj i v českých zemích, především v Brně, Tišnově, Předklášteří, Ostravě, Vrchlabí a oblasti Beskyd. První oficiální mistrovství ČSSR bylo v roce 1986 uspořádáno v Předklášteří u Tišnova. Dalšímu masovému rozvoji lyžování na trávě však bránil nedostatek speciálních lyží. V roce 1988 se objevili hned dva výrobci sportovní výzbroje pro lyžaře na trávě. Byl to Koh-i-noor Bílovec, již tradiční výrobce lyžařské výzbroje pod ochrannou značkou Massage. Druhým výrobcem bylo JZD v Plumlově.\n\nZávody v lyžování na trávě jsou podle reglementu Mezinárodní lyžařské federace FIS vypisovány ve třech základních disciplínách. Základními disciplínami jsou: slalom, obří slalom a superobří slalom. Při mistrovstvích zemí, kontinentů či světa bývají ještě doplněny o kombinaci, která je vyhodnocena součtem časů ze slalomu a superobřího slalomu. Ve Světovém poháru se také objevují netradiční disciplíny jako jsou paralelní slalomy jednotlivců či štafet, sprintslalomy nebo carvingový závod kolem bójek.\n\nNejvyšší celoroční soutěží travních lyžařů je již od roku 1999 Světový pohár, který se v průběhu celé sezóny boduje a po skončení celé soutěže ve finále dochází k vyhodnocení nejlepších jednotlivců a národních družstev sečtením bodů ve všech disciplínách. Vyvrcholením každé liché sezóny je Mistrovství světa. Mimo to je každý rok pořádáno mistrovství světa juniorů. Celoroční soutěží u nás je seriál závodů českého poháru, plus mistrovství ČR.\n\nDále jsou vypisovány v jednotlivých střediscích veřejné závody. Podle reglementu FIS je pro všechny disciplíny lyžování na trávě povinná uzavřená ochranná přilba a chrániče zad. Způsob razantní jízdy s často používaným zrychlujícím odšlapem či přestoupením je značně podobný technice zimního sjezdového závodního lyžování, proto i tyče používané pro vytyčování závodních tratí jsou shodné. Kloubové tyče pro lyžování na trávě mají snad jen nepatrnou odchylku v menší délce té části tyče, která je upevněna v zemi.\n\nVe světě existují tři výrobci travních lyží - dva rakouští a jeden japonský (Esam). Pro závodní účely se používají po celé Evropě a v USA dostupnější a rychlejší lyže rakouské. Konkrétně se jedná o „Balkovki“, od nich odvozené „X-ski“, a „Spinkovky“ (lyže jsou pojmenované po svém výrobci, tedy Balek a Spinka). Tito dva výrobci, respektive jejich produkty se také stále přetahují o prvenství v závodech.\nNa konci 20. století byly na trhu ještě jedny lyže. Jednalo se o lyže českého výrobce - Šojata. Ve své době to byly poměrně rychlé lyže, ale okolo ´97 již přestávaly stačit na konkurenci.\n\nPoužívají se různé délky travních lyží v rozsahu od 60 do 100cm. Pro žáky a mladší juniory se používají lyže do délky 80cm. Ženy pak volí délku v závislosti na disciplíně, na slalom 80cm, na obří slalom 85cm a super obří slalom 90cm. U mužů je to podobně, slalom 85cm, obří slalom a super obří slalom pak 90 nebo 95cm.\n\nLyže jsou koncipovány na principu housenkového pásu. Základem je dřevěný nosník, spojený s ocelovou nitridovanou lištou, po které se pohybují plastové vozíky. Každý vozík má podle typu 4 až 6 malých koleček, pomoci nichž jede po liště. Vozíky jsou spojeny textilním pásem a svrchu pevně přiklapnuty plastovými „žabkami“. Vázání je stejné jako na snowboardu.\n\nK lyžování je potřeba lyžařská obuv – „lyžáky“. Jelikož v létě bývá docela teplo, jsou vhodné boty s vyšším indexem flexe. Dále jsou potřeba lyžařské hole. Lze používat hole zimní, ale travní lyže jsou o cca 5 cm vyšší, takže je lepší mít i hole o 5 cm delší. Výstroj a výzbroj je nutné doplnit o vhodné oblečení a chrániče. Oblečení má mít dlouhé rukávy a nohavice. Nezbytné jsou chrániče kolen, loktů, ochranný krunýř zad a helma. Lze použít chrániče na kolečkové brusle.\n\nTechnika lyžování na trávě neprošla tak dramatickým vývojem jako lyžování na sněhu. Naopak lyžování na sněhu se díky\nsvému vývoji travnímu lyžování stále více přibližuje. Podobná technika je patrná na fotografiích. Zimní pochází z tréninku rakouské reprezentace v zimě, travní z mezinárodních FIS závodů.\n\nAsi nejdůležitějším důvodem je jednoduše si užívat další letní sport. Pro ty, co lyžují v zimě, může být travní lyžování ideální průpravou na zimu, jelikož během léta si můžou pilovat carvingovou techniku. Především závodníci mohou využít možnosti lyžovat na trávě, jelikož tak mohou trénovat i přes léto, najezdit mnoho bran a nemusí se přesouvat na ledovce.\n\nvizte výše (Výbava)\n\nV podstatě se dá lyžovat na jakémkoliv travnatém svahu. Měly z něj být odstraněny kameny a další věci, které by mohly být pro lyžaře nebezpečné. Pro závodní účely musí být sjezdovka homologována FIS komisí.\n\nNa trávě se lyžuje podle počasí. Tedy od jara až do podzimu. Sníh taje v každém středisku rozdílně, někde se proto může lyžovat už od poloviny dubna, jinde až od května.\n\n"}
{"id": "149773", "url": "https://cs.wikipedia.org/wiki?curid=149773", "title": "První obléhání Vídně", "text": "První obléhání Vídně\n\nPrvní obléhání Vídně roku 1529 byl první pokus Osmanské říše dobýt Vídeň. Dobytí města mělo být ukázkou síly sultána Sulejmana a pokus o zlomení moci Habsburků v Evropě. Sultánovi se to souhrou několika okolností nepodařilo a musel se stáhnout. Sulejmanova porážka zastavila na několik let pokusy Osmanů rozšířit své území do střední Evropy.\n\nOd roku 1520 vládl Osmanské říši sultán Sulejman I., který zahájil rozšiřování osmanských držav. Vedl tažení jak proti svým muslimským sousedům, tak i proti křesťanským zemím na Balkáně. Roku 1522 dobyl ostrov Rhodos, odkud nechal odejít johanity. Stejného roku vytáhl proti Srbsku a dobyl Bělehrad.\nDobyvačné tažení pokračovalo do Uher, kde roku 1526 u Moháče drtivě porazil vojska českého a uherského krále Ludvíka Jagellonského. Poté dobyl zbytek Uher a vytáhl na Vídeň.\n\nOsmanští Turci vyrazili k Vídni 10. dubna 1529. Vojákům a velbloudům nesvědčilo vlhké evropské počasí. Během jejich dlouhé cesty přes Balkán se navíc kvůli vydatným dešťům rozvodnily řeky. Turci tak ztratili množství děl a střeliva. Navíc rozbahněné cesty ztěžovaly jejich postup. Osmanské vojsko dorazilo k Vídni koncem září ve špatném stavu.\n\nVelkovezír Ibrahim Paša poslal do města tři dobře oblečené zajatce vyjednávat o vydání města. Jako odpověď mu Mikuláš Salm poslal tři dobře oblečené muslimy.\n\nBěhem obléhání se tureckým dělostřelcům nedařilo výrazně poškodit opevnění. Snahy o prokopání se do města nebo podminování městských bašt byly mařeny výpady obránců. Při jednom z nich prý byl málem zajat i sám Ibrahim Paša. Po zničení několika podminovaných tunelů uskutečnili obránci Vídně velký výpad o síle 8000 mužů a zničili mnoho tureckých tunelů, i když utrpěli těžké ztráty při ústupu zpět do města.\n\n11. října přišel silný liják a plány na podkopání města vzaly za své. Turkům se navíc nedostávalo zásob, včetně potravin, přibývalo ztrát a zběhů. Také janičáři začali vyjadřovat nespokojenost. 12. října Ibrahim Paša svolal poradu. Bylo rozhodnuto o posledním velkém útoku a vojákům byla slíbena odměna při úspěchu. I tento útok byl karabiníky a kopiníky obránců odražen.\n\nNáhlé neočekávané sněžení Turkům ztěžovalo ústup, při kterém ztratili mnoho vybavení a děl.\n\n\n"}
{"id": "149775", "url": "https://cs.wikipedia.org/wiki?curid=149775", "title": "Světozor", "text": "Světozor\n\nSvětozor byl český obrázkový časopis, vycházející s přestávkami od roku 1834. \nPrvní číslo Světozoru vyšlo 1. března 1834, kdy jej po vzoru britských penny papers (resp. německých pfennigmagazínů) založil Pavel Josef Šafařík. Cílem tohoto časopisu byla snaha pobavit čtenáře různými zajímavostmi, nesetkal se však se zájmem odběratelů a po dvou letech zanikl. Vycházel každou sobotu a celkem bylo vydáno 52 čísel. \n\nV roce 1867 jej obnovil František Skrejšovský. Jako týdeník začal od 13. července 1867 vycházet každý pátek. Od roku 1899 časopis získalo Nakladatelství J. Otto, ve kterém časopis vycházel přes 30 let. Ve 30. letech 20. století časopis vydával pokrokový novinář Pavel Altschul.\n\n"}
{"id": "149783", "url": "https://cs.wikipedia.org/wiki?curid=149783", "title": "Vláknina", "text": "Vláknina\n\nVláknina je významná složka potravy, která je sama obtížně stravitelná. Existují dva druhy vlákniny: rozpustná a nerozpustná. \"Rozpustná vláknina\" má schopnost absorbovat vodu, bobtnat a v trávicím traktu fermentuje, proto může být zdrojem energie. Reguluje trávení tuků a jiných sacharidů (mezi něž sama také patří), váže na sebe vodu a tím nabývá na objemu. To vede k pocitu nasycení. Z větší části je živinou pro mikrobiální flóru v trávicím traktu, působí tedy jako tzv. prebiotikum. \"Nerozpustná vláknina\" v trávicím traktu nefermentuje, není zdrojem energie. Zvětšuje objem obsahu ve střevech a zkracuje dobu, po kterou tam zůstává potrava. Zejména příznivě se uplatní v tlustém střevě, kde se díky zvětšení objemu stolice naředí odpadní látky, které vznikly při trávení. Ty pak snadněji opouštějí trávicí trakt, který je tak po kratší dobu vystaven styku s potenciálně nebezpečnými látkami.\n\nAmerická potravní asociace doporučuje alespoň 20–35 g denně pro zdravého dospělého v závislosti na příjmu energie (např. strava s energetickou vydatností 8400 kJ by měla obsahovat 25 g vlákniny). Doporučení asociace pro dítě je, že počet gramů na den je číselně věk dítěte plus 5 (např. čtyřleté dítě má sníst alespoň 9 g vlákniny denně). Vláknina působí také jako „kartáč střev“ – působí proti nemocem střev (rakovina tlustého střeva, …).\n\nBritská potravní asociace doporučila alespoň 12–24 g vlákniny denně pro zdravého dospělého.\n\nVýživové doporučení pro obyvatelstvo ČR je zpracováno Společností pro výživu v souladu s dokumentem komise Evropských společenství s názvem: Strategie pro Evropu týkající se zdravotních problémů souvisejících s výživou, nadváhou a obezitou (bílá kniha). Podle ní je žádoucí zvýšení příjmu vlákniny na 30 g za den u dospělých. U dětí od druhého roku života 5 g + počet gramů odpovídajících věku (rokům) dítěte.\n\nMIchael Greger doporučuje denně 25 g rozpustné a 47 g nerozpustné vlákniny.\n\nRozpustná vláknina je obsažená v mnoha druzích potravin včetně následujících:\n\n\nLuštěniny běžně obsahují sacharidy krátkých řetězců, které, ač nestravitelné lidským trávicím ústrojím, jsou rozkládané bakteriemi nacházejícími se v tlustém střevě, což způsobuje nadýmání.\n\nZdroje nerozpustné vlákniny zahrnují následující:\n\n\nPodle informačního centra o mikronutrientech Oregonské státní univerzity mezi nejbohatší na vlákninu patří luštěniny, ořechy a semínka, otruby, z ovoce švestky a asijská hruška.\n\nVstřebání vlákniny je různé u různých jedinců, proto je její energetická hodnota stanovena pouze průměrně. Vzhledem k její sytící schopnosti je považována zejména při redukčních dietách jako ideální zdroj energie. Podle doporučení FAO se její kalorická hodnota stanovila na 8 kJ/g, což je méně než polovina oproti bílkovinám a ostatním sacharidům a přibližně pětina oproti tukům.\n\n"}
{"id": "149792", "url": "https://cs.wikipedia.org/wiki?curid=149792", "title": "Bratislavský hrad", "text": "Bratislavský hrad\n\nBratislavský hrad je soubor staveb v historickém areálu, který zabírá vrchol návrší na jihozápadním ostrohu malokarpatského hřebenu na levém břehu Dunaje v Bratislavě. Hradu dominuje monumentální stavba bývalého královského paláce tvořící neodmyslitelné panorama hlavního města Slovenska. Svojí úlohou v dějinách Velké Moravy, Uherska, Československa a moderního Slovenska představuje Bratislavský hrad významnou památku společensko-historického vývoje v této oblasti.\n\nBratislavský hrad byl roku 1961 vyhlášen Národní kulturní památkou Slovenské republiky.\n\nDnešní jméno hradu a města pod ním vychází z pojmenování, které se v různých podobách uvádělo v historických dokumentech pocházejících z nejčasnějších dob existence zdejšího sídla. První známé pojmenování \"Brezalauspurch\" uváděny v Salcburských letopisech pochází z roku 907. V dalších záznamech se jméno měnilo, např. v dokumentu \"Henri-Manni Augiensis Chronicon\" z roku 1042 se vzpomíná pojmenování \"Brezezburg\", v tzv. \"Altaišských análech\" z r. 1052 \"Preslavvaspurch\", v roce 1108 \"Bresburg\", z čehož vzniklo dnešní německé pojmenování \"Pressburg\".\n\nVšechny tyto názvy mají svůj původ v osobním jménem slovanského zakladatele nebo majitele hradiště na vyvýšenině nad Dunajem. Podle některých badatelů toto jméno bylo \"Braslav\", resp. \"Preslav\". Ve velkomoravském období se setkáváme se dvěma nositeli tohoto jména. Prvním byl chorvatský kníže, Kocelův nástupce v Blatenském knížectví, druhým jistý poutník zapsán v tzv. \"Evangeliarum Cividalense\". Jelikož první zmiňovaný spravoval pouze dolní Panonii, do které Bratislava nepatřila, v úvahu připadá druhý jmenovaný. Předpokládá se, že mohl být členem významné slovanské (slovanské) velmožské rodiny, a jako takovému mu mohl patřit hrad, tj. \"Breslavgrad\", \"Breslavov hrad\".\n\nNěmecký historik Aventinus uvádí pojmenování \"Wratisslaburgium\", podle jistého Vratislava, který dal hrad opravit v roce 805. Kořenový základ tohoto pojmenování, z něhož vycházelo i označení nápisem RESLAVA CIV na mincích, ražených v 11. století, předznamenává dnešní název města.\n\nJiné pojmenování se objevilo o století později. \"Castrum Bosan\", někde jako \"Bassan\" nebo \"Possen\", později změněno na \"Posoni\", \"Posonium\", dalo zřejmě vzniknout maďarské formě jména \"Pozsony\".\n\nSoučasný název se ujal až před polovinou 19. století zásluhou štúrovců.\n\nHradiště nad dunajským brodem, později hrad na křižovatce důležitých obchodních cest, podhradí a město jsou svědky tohoto, již od starověku významného místa v prostoru vyústění Karpatsko-alpské brány.\n\nVýšinná akropole byla odnepaměti strategicky významným místem, čehož důkazem jsou stopy jejího nejstaršího osídlení staré 4 500 let, pocházející z období eneolitu (bolerázská skupina). Přestože se zde předpokládá existence opevněného sídliště, přímé důkazy o jeho opevnění se nepodařilo doložit.\n\nMéně intenzivní bylo osídlení v halštatské době (kalenderberská kultura), které se podle dosavadních zjištění rozprostíralo ve východní části vrchu, ale jeho rozsah přesně neznáme. Podařilo se identifikovat stopy příbytků se základy zahloubenými do skalního podloží (tzv. zemnic). Je pravděpodobné, že již v tomto období byl hradní kopec akropolí rozsáhlého sídlištního útvaru.\n\nDalší nárůst osídlování nastal v laténské době v době rozkvětu keltské civilizace, jejímž pozůstatkem jsou stopy důležitého oppida na území dnešního města. Dokladem toho jsou nálezy laténských objektů, jakož i kolekce keltských mincí typu Biatec.\n\nPři výzkumných pracích v letech 1965–1966 se při prohledávání základů zaniklých sakrálních staveb z 9. a 11. století na východní terase hradu objevil poměrně početný stavební materiál pocházející z římských dob - opracované kameny, fragmenty nápisů a zbytky cihel označených kolky XIV. římské legie. Množství tohoto materiálu se sekundárně použilo při výstavbě pozdějších objektů.\n\nUvedené nálezy dokazují přítomnost římského etnika na hradní akropoli v období 2. - 3. století. Vycházeje z historických daností není pochyb o významu hradní vyvýšeniny a jejím využití v římské době. Je jisté, že to bylo ze strategického hlediska výjimečné místo a pro umístění vojenské posádky (původní stavby byly pravděpodobně součástí vojenské stanice) mělo nesmírný význam, zejména v období římsko-germánských vojenských kontaktů (např. markomanských válek).\n\nPřelom 5. a 6. století znamenal začátek slovanského osidlování této lokality. První obyvatelé nejdříve obsadili místa, na nichž se výrazně rýsovaly pozůstatky starších obydlí a opevnění. Akropoli hradního vrchu jakož i nedaleko ležící vrch hradní skály nad dnešním Devínem zajistili soustavami opevněných sídlišť. Ze zpráv vojenského charakteru se dozvídáme o pojmenování obou soustav -\"Dowina\" a \"Brezalauspurch\". Poloha sídliště na bratislavském hradním vrchu kontrolujícího křižující se obchodní cesty a dunajský brod byla velmi výhodná. Lze říci, že od první poloviny 9. století zde existovalo dobře opevněné středisko se srubovými obydlími, palácem (šlo o dvouprostorový objekt postavený na vrcholové plošině areálu hradiště), předrománskou trojlodní bazilikou, hřbitovem, jakož i s hospodářskými objekty. Opevnění, ještě dřevozemní (doložená šířka hradby 4,5 m, výška 1,6–2 m), vymezovalo území o rozměrech asi 300×200 metrů a s několika nezbytnými úpravami vydrželo v této podobě až do konce 14. století, kdy ho nahradily kamenné gotické hradby.\n\nVýsledky archeologického průzkumu s četnými doklady vyspělé velkomoravské materiální kultury (knoflíky, ozdoby, keramika) svědčí o tom, že toto slovanské hradiště svou architekturou a funkcí převyšovalo charakter pohraniční pevnosti.\n\nK nesporně nejvýznamnějším nálezům z velkomoravského období patří zbytky církevní stavby z 9. století na východní terase hradu. Že šlo o sakrální stavbu dokládá její samotná dispozice; východní orientace a pohřebiště, které se v její blízkosti nacházelo.\n\nNa základě uvedených nálezů můžeme Bratislavský hrad v 9. století považovat za významnou velkomoravskou pevnost - církevní i světské centrum širšího území. Sídlila v něm knížecí družina i církevní hodnostář. Významné postavení hradiště se odráží i v tom, že jeho název \"Brezalauspurch\" se objevil v tzv. Salcburských letopisech z roku 907 v souvislosti s bitvou 4. července 907, v níž došlo k porážce bavorských vojsk starými Maďary. Už předtím však zanikla původní funkce hradiště v rámci správní struktury Velké Moravy. Významné postavení získal hrad opět v 11. století, kdy se stal komitátním hradem a sídlem královské rodiny.\n\nNa slovanské osídlení hradního vrchu navázalo hradiště za vlády prvního uherského krále Štěpána I., když se existující hrad stal součástí linie opevnění, chránících hranice mladého státu. Již v tomto období se musel nejednou bránit před útoky nepřátel, což se odrazilo na stavu budov. V letech 1073–1074 za vlády krále Šalamouna prošlo rekonstrukcí opevnění - zejména západního úseku. Na nádvoří paláce přibyla cisterna.\n\nDo počátku 11. století lze datovat vznik trojlodního kostela nejsvětějšího Spasitele (Salvátora), postaveného částečně na základech velkomoravské baziliky, a s ním sousedícího pohřebiště na východním okraji výšiny. Kostel s velkou obdélníkovou svatyní byl do té doby největší sakrální stavbou postavenou na území dnešního Slovenska. O jeho existenci se dochoval historický záznam v tzv. \"Kolomanových dekretech\" z období kolem roku 1100. Později byla přistavěna k východní části kostela budova proboštství Bratislavské kapituly. Převorství bylo z pohledu církevní organizace jistě velmi významné, protože plnilo funkci tzv. Hodnověrného místa, kde přepisovali, vydávali a ověřovali právoplatné listiny.\n\nKromě toho se areál hradu ve 12. století obohatil o další palác postavený v románském slohu. Předpokládá se, že byl jednopatrový. Komplex budov se v takové podobě zachoval do počátku 13. století.\n\nExistence kostela v areálu hradu však způsobovala problémy při zajištění jeho bezpečnosti. Navzdory existenci kaple v podhradí měšťané navštěvovali bohoslužby na hradě, kde sídlila kapitula i převorství. Když už návštěvy začaly být neúnosné a ohrožovaly bezpečnost hradního sídla, požádal král Emerich v roce 1204 papeže Inocence III. o souhlas s přestěhováním proboštství do podhradí. Po proboštství se v roce 1221, na základě souhlasu papeže Honoria III., přestěhoval do podhradí i kostel. Tím se prakticky skončil církevní život na hradě a kostel i s hřbitovem zanikly.\n\nNový impuls stavební činnosti přinesla druhá polovina 13. století. Období tatarských nájezdů poukázalo na nutnost zabezpečení účinnější obrany území země. Přestože hrad nájezdům Tatarů v roce 1241 odolal, král Béla IV. po jejich odchodu podporoval šlechtu v budování nových pevností a zdokonalení opevnění existujícího. V roce 1245 vznikla na hradě nová obranná věž. Šlo o třípodlažní stavbu v interiéru členěnou dřevěnou konstrukcí. Z obranného hlediska ještě významnější stavbou se stala nárožní pětipodlažní věž nového zděného opevnění hradní akropole, na základech níž v první polovině 15. století vyrostla dnešní tzv. Korunní věž. Nová podoba hradu přetrvala až do počátku 14. století.\n\nOpevnění hradu doplnila i tzv. Vodní věž na jeho úpatí, která se poprvé vzpomíná v listině krále Bély IV. z roku 1254.\n\nV březnu roku 1387 nastoupil na uherský trůn Zikmund Lucemburský, během jehož vlády začala významná etapa stavebního vývoje Bratislavského hradu. Z důvodu narůstajícího husitského ohrožení jako jeden z prvních kroků přikázal Zikmund zlepšit obranu na uhersko-moravských hranicích. Příkaz se týkal několika staveb v pohraničí a přímo i Bratislavského hradu a města pod ním. Bratislavský župan Štefan Rozgoň dal na severozápadní straně v intencích soudobých opevňovacích prací odstranit zemní valové opevnění a nahradit jej kamenným. Jeho obranyschopnost dal ještě posílit výstavbou vysunutých dělových bašt.\n\nJedním z významných Zikmundových vnitropolitických rozhodnutí bylo ustanovení Bratislavy jako nového sídla země. Po původně velkolepě budované královské rezidenci v Budíně se Zikmundův zájem ve dvacátých letech 15. století zaměřil na Bratislavu. Zřejmou příčinou bylo získání koruny římskoněmeckého císaře v roce 1410 a výhodnější poloha Bratislavy z hlediska dostupnosti k říši. Potřeba reprezentativnějšího sídla tak měla přímý dopad na stavební činnost na hradě.\n\nDůsledkem přímého Zikmundova zájmu o Bratislavu jako o důležitý opěrný bod byla po roce 1423 přestavba hradu ve formě pravidelného čtyřhranného kastelu a rozsáhlé opevňovací práce na hradní akropoli. Do roku 1431 se klade začátek výstavby hradního paláce. Realizace výstavby si vyžádala velké finanční náklady a tak byla vícero královským městům vyměřena daň na stavbu. Královým záměrem bylo postavení paláce, který měl překonat dosavadní stavby nejen svou rozlohou, ale i velkolepostí a současně měl vytvořit optimální architektonickou dispozici hradu. Jeho představy měli naplnit kameničtí mistři povolaní z blízkého okolí (Budín, Bratislava), ale i ze vzdálenějších zemí - z Francie, Čech a Bavorska. Z výtvarných poznatků právě bavorských stavebních mistrů vycházel vedoucí stavebních prací Konrád z Erlingu. O významu, který přestavbě hradu král věnoval svědčí mimo jiné i počet dělníků pracujících na stavbě - podle dochovaných listin jejich denní počet dosahoval 220–240.\n\nDo dnešních dob se však z prací realizovaných za Zikmundovy vlády zachovala v původní podobě pouze její malá část - reprezentační východní vstupní věž do hradu, až do 19. století nesprávně označována jako Korvínova brána. Zikmundova brána si zachovala významné slohové prvky gotiky- portál s výrazným segmentovým obloukem, žebrování klenby brány se svorníky, okrajové fiály i četné architektonické detaily.\n\nZ hlediska typologie hradních staveb představuje Zikmundova přestavba Bratislavského hradu unikátní přechod mezi staršími neopevněnými stavbami se samostatným vnitřním nádvořím a navazujícími opevněnými renesančními zámečky. Je jedním z posledních ohlasů doznívajícího gotického stavebního slohu. Současně tato přestavba položila základ pro pozdější charakteristickou podobu hradu.\n\nPlány na rozsáhlou přestavbu hradu však Zikmundovou smrtí v roce 1437 ztroskotaly. V chaotickém období následujícím po jeho skonu neměl nikdo zájem hrad dokončit ani z něj vytvořit stálou rezidenci. Zikmundův nástupce Albrecht II. zemřel o dva roky nato a Albrechtův syn Ladislav Pohrobek se dožil pouze sedmnácti let. Stavební činnost nového panovníka Matyáše Korvína, který vyšel vítězně z bojů o uherský trůn, se zaměřila především na výstavbu královské rezidence v Budíně a přestavbu sídla ve Visegrádu. Mohutně budovaný Bratislavský hrad tak ztratil na delší dobu své opodstatnění. Na nový stavební impuls si musel počkat až do padesátých let 16. století.\n\nRenesanční přestavba v druhé polovině 16. století zasáhla do stávající stavby zejména z hlediska funkčních úprav hradních prostor. Především se tyto úpravy dotkly stavby královského paláce.\n\nPo obsazení Budína po uherské porážce u Moháče v srpnu roku 1526 se královským, ale i zemským sídlem stala Bratislava a Bratislavský hrad se stal hlavním královským hradem Uherska. Sem se stěhoval královský dvůr, jemuž stávající prostory nevyhovovaly.\n\nV době nástupu nového panovníka Ferdinanda I. byl hrad značně zchátralý a zastaralý. Proto se rozhodl tuto středověkou pevnost důsledně přestavět a modernizovat, k čemuž získal v roce 1552 souhlas zemského sněmu.\n\nPráce vedl císařův dvorní architekt Pietro Ferrabosco, který se ujal přestavět gotickou stavbu a dát jí moderní renesanční vzhled. Po deseti letech práce byla přestavba v roce 1562 ukončena; o rok nato byl hrad připraven přijmout účastníky významné události - korunovace Maxmiliána II. za uherského krále.\n\nVzhledem k významu, který Bratislava v druhé polovině 16. století dosáhla, bylo v roce 1608 uherským sněmem rozhodnuto o trvalém uložení korunovačních klenotů v Korunní věži královského paláce.\n\nNový stavební impuls přinesla třicátá léta 17. století. Hrad byl již roky předtím v tak špatném stavu, že při své korunovaci Ferdinand II. odmítl bydlet za jeho zdmi.\n\nPřestavba začala v roce 1635 podle plánů, které vypracoval vídeňský dvorní architekt Giovanni Battista Carlone. Realizátorem stavebních prací byl stavitel Giovanni Albertallo (dobové záznamy zachovaly i jména stavebních mistrů - kameníků Antona Schmidta z Prešpurku a Italů G. Petrucciho a P. Marna, tesařské práce vykonával Simon Fraunhofer z Vídně). Po účelové adaptaci hradního paláce se přistoupilo i k některým stavebním úpravám hradního areálu. Jednou z prvních úprav bylo vybudování nové přístupové cesty - dnešní Zámecké ulice (původně nesla název Neugasse am Schlossberg).\n\nCelkově se stavební práce protáhly na čtrnáct let. Obecně však lze říci, že kromě paláce se v areálu hradu zachovalo jen málo dokladů stavební činnosti ze 16. a 17. století a o úpravách, v interiérech s mnoha nádhernými freskami, se dozvídáme už jen ze soudobých popisů. Hradby zůstaly gotické, většinou kamenné, zčásti doplněny dřevěnou palisádou. Z gotických pozůstatků souvisejících s obrannou funkcí hradu zůstala sedm metrů silná západní zeď paláce, s komorami pro střelce v prvním patře. Hradní posádka sídlila v severozápadní části areálu, kde byly postaveny dřevěné domky. Ostatní stavby byly zanedbané a zpustlé (mj. Zikmundova východní brána byla bez střechy a část její hradby se zhroutila).\n\nV 17. století zásadní modernizací prošlo opevnění. Důvodem bylo nové turecké tažení v roce 1663, kdy se Turci vydali směrem do Horních Uher a Bratislava byla jimi přímo ohrožena. Opevňovací práce na hradě i ve městě, podle nejmodernějších principů pevnostního stavitelství, vedl vojenský stavební inženýr Jozef Priami, člen vídeňské Dvorní vojenské rady.\n\nNejprve se vystavěla plošina a rondely před palácem, následně se zcela přestavěla jihozápadní část opevnění na hrotité dělové bastiony s novým vstupem do paláce dokončeným až v roce 1674. Z téhož roku pochází i nově vybudovaná brána hradního opevnění, tzv. Leopoldova. To však již byla poslední poplatnost tureckému nebezpečí, které pominulo s neúspěšným obléháním Vídně v roce 1683.\n\nI když se Priamiho projekt neuskutečnil v plném rozsahu (původní projekt počítal s kompletním opevněním města a v jeho rámci samostatným opevněním hradu ve tvaru osmicípé hvězdy), přece jej lze hodnotit jako velmi ambiciózní a na svou dobu velkolepý plán.\n\nZa vlády Karla III. hrad opět prošel přestavbou. V roce 1712 byl zasypán vodní příkop, obklopující hrad. Změny nastaly i v západním předhradí, kde v témže roce u příležitosti Karlovy korunovace za uherského krále postavili Karlovu bránu (později přejmenovanou na Vídeňskou). Dobové záznamy vážící se k průběhu výstavby nejen samotné brány ale i dalších objektů však chybí. Víme jen, že v roce 1714 při severní straně vnějšího opevnění postavili novou patrovou budovu určenou pro vojenskou posádku střežící korunovační klenoty.\n\nSvé nejskvělejší architektonické období zažil hrad za vlády Marie Terezie. Panovnice se zdržovala na hradě často a někdy i velmi dlouho. Zde v září 1741 apelovala na vlasteneckou obětavost uherských národů a zde zazněla památná slova věrných poddaných, zapálených úzkostnou prosbou královny -\"\"Vitam et sanguine pro regina nostra\"\" (\"\"Život a krev za naši královnu\"\"). Současně při korunovaci slíbila uherským stavům, že jako jejich panovnice bude příležitostně sídlit i v Bratislavě. To bylo důvodem, proč se začalo uvažovat o přestavbě Bratislavského hradu podle novodobých potřeb komfortu a reprezentace, které se oproti minulosti změnily.\n\nStavební vývoj, kterými procházela šlechtická sídla v období baroka našel odezvu i na přestavbě hradu v Bratislavě. Nové společensko-politické podmínky kladly především důraz na pohodlné a komfortní bydlení a do ústraní potlačovaly fortifikační hlediska. Z tohoto důvodu hlavním záměrem nové panovnice byla přestavba hradního paláce v duchu tehdejších slohových požadavků na pohodlné šlechtické sídlo.\n\nBrzy po nástupu Marie Terezie na trůn však byla panovnice nucena angažovat se v mezinárodních konfliktech (války o rakouské dědictví, sedmiletá válka), které zemi finančně velmi vyčerpávaly. Práce na přestavbě hradu musely počkat. Začaly až v roce 1760.\n\nV zájmu realizace svých představ pověřila Marie Terezie přestavbou hradu významné stavitele své doby. Prvním z nich byl královnin oblíbený architekt Nicolò Pacassi, od roku 1748 hlavní architekt při císařském dvoře. Po něm práce převzal Giovanni Battista Martinelli, ve Vídni žijící Ital. Mnohem významněji se do stavební historie hradu zapsal Franz Anton Hillebrandt, hlavní architekt uherské královské stavební komory, který se ujal prací po Martinelliho smrti v roce 1757. Jeho přínosem byla kromě přestavby samotného paláce i adaptace dvou strážnic na čestném nádvoří a výstavba dvou vítězných bran, což dodalo tomuto prostranství ucelený architektonický výraz. Na strážnících i obou branách byla osazena kamenná sousoší trofejí. Na boční průchod východní vítězné brány navazovalo víceramenné schodiště s přístupem od Zikmundovy brány a tzv. Leopoldova nádvoří.\n\nKromě přestavby paláce a jeho interiérů výrazné změny nastaly v architektonickém řešení hradního areálu. Na západní terase vybudoval Hillebrandt v roce 1764 trojkřídlou jednopatrovou budovu, ve které byly umístěny konírny, prostory pro vozy a byty služebnictva. Při severních a západních hradbách přestavěl prostory hradní posádky. K severní straně paláce byla v roce 1767 přistavěna krytá jízdárna a zimní zahrada se zahradním pavilonem. Salu terrenu zimní zahrady zdobily fresky Franze Antona Maulbertsche a Josef Winterhaldera, malba na stropě zahradního pavilonu -\"Apolón na Helikónu mezi Múzami\"- byla dílem rakouského umělce Vincenta Fischera.\n\nSeverní hradní terasu obohatila zahrada francouzského typu (po vzoru zahrady ve vídeňském Schönbrunnu). Zahrada byla stupňovitá, jednotlivé terasy byly spojeny schodištěm. Na východní terase vznikla nová zahrada s letohrádkem.\n\nJedním z vrcholných Hillebrandtových děl na hradě bylo v letech 1767–1768 vybudování obytné palácové přístavby pro nově jmenovaného uherského místodržícího Alberta Sasko-Těšínského při východní fasádě, nazvané zpočátku \"nová budova\", dnes známé pod názvem Terezianum.\n\nVýznamnou stavbou technického charakteru a novinkou na hradě byl vodovod, postavený podle návrhu dvorního rádce Johanna Wolfganga Kempelena, který důmyslným zařízením dokázal dopravit vodu z Dunaje na hrad.\n\nObdobí panování Marie Terezie a působení Alberta Saského ve funkci místodržícího znamenalo pro Bratislavský hrad epochu jeho největší, ale současně poslední poststředověké slávy. Po smrti panovnice v roce 1780 nastoupil na její místo syn Josef II., který ihned po nástupu na trůn začal s reformami země a ty neminuly ani Bratislavu. K jedním z prvních císařových rozhodnutí bylo zrušení místodržitelství a přesunutí zemských úřadů do Budína s čímž souvisel odchod Alberta Saského a jeho manželky z Bratislavy.\n\nBratislavský hrad byl jako nepotřebný majetek prohlášen za erár. V roce 1783, v rámci školské reformy, bylo rozhodnuto, že hrad bude adaptován pro potřeby generálního semináře. Pro palác, Terezianum i ostatní prostory hradu to znamenalo další stavební úpravy. Necitlivým zásahem byly poškozeny nebo zničeny mnohé cenné součásti výzdoby interiérů.\n\nPo osmnácti letech fungování semináře na Bratislavském hradě, které znamenaly pro slovenskou historii velký přínos (studovalo zde několik významných osobností a vzdělanců, např. Anton Bernolák či Juraj Fándly) byl však seminář zrušen. Tímto okamžikem nastalo pro Bratislavský hrad jako historickou památku období nezadržitelného úpadku.\n\nPrvní ranou osudu bylo v roce 1802 přidělení hradu vojenské správě. V krátkém čase se cenné rokokové prostory paláce proměnily na ubytovny vojáků.\n\nBratislava a hrad utrpěly citelné škody během napoleonských válek v roce 1809, kdy se hrad stal terčem francouzského dělostřelectva. Dílo zkázy završil obrovský požár, který z nedbalosti vojáků vypukl v paláci 28. května 1811. Kromě obětí na životech (zahynulo devět lidí) mu podlehla celá stavba paláce, Terezianum, jakož i mnoho budov v areálu hradu i v podhradí (údajně popelem lehlo až sedmdesát sedm budov mimo hradní areál). Noviny \"Pressburger Zeitung\" 31. května 1811 událost komentovaly:\n\nI když ve ztížených podmínkách, přece zůstal hrad využíván armádou (zůstala zde nakonec až do poloviny 20. století), která se zde zařídila jako v polních podmínkách. Zachráněné prostory byly adaptovány na nové účely, byly zřízeny nové komunikace, v areálu vznikly pozice dělostřelectva doplněné palisádovými ohradami.\n\nVojenské využití dostaly hradní ruiny i během první a druhé světové války. Tehdy bylo pod úrovní čestného nádvoří vybudováno železobetonové pozorovací stanoviště s výhledem na Dunaj. Takto se hrad dočkal osvobození republiky v květnu 1945.\n\nPo odebrání prostor hradu vojenské správě se nastolila otázka jeho další existence. Již v roce 1946 byly zpřístupněny prostory velkého nádvoří. O dva roky nato snaha města o využití velkého prostranství vedla ke zřízení letního kina na severní terase.\n\nUž v 19. století se objevovaly snahy o záchranu hradní ruiny, většinou však ojedinělé. Kromě samotné rekonstrukce se ozývaly hlasy s otázkou o jeho dalším využití. Po návrhu využití hradního paláce pro župní archiv či pro fakulty Univerzity Komenského se v letech 1936–1937 objevily návrhy hrad zbourat a na jeho místě postavit budovu zemské politické správy Slovenska. Všechny tyto aktivity zmařil rozpad republiky v roce 1939.\n\nHrad však dále chátral a obyvatelé města se obávali jeho celkové destrukce, což by znamenalo zánik charakteristického rysu panoramatu města. Tlak veřejnosti nakonec vyústil v roce 1942 do vypsáno mezinárodní architektonické soutěže. Většina architektů se přiklonila k myšlence odstranění ruiny a její nahrazení volně chápanou kopií, případně novou architekturou.\n\nVšechny návrhy však zůstaly pouze na papíře a drtivá většina odborných diskusí se přikláněla k názoru hrad zachránit. Navzdory několika kvalitativně rozdílným snahám o záchranu ruiny hradu se k takovému vážnému kroku mohlo přistoupit až po skončení druhé světové války. Strnulá zřícenina s vážně poškozeným zdivem ostře kontrastovala se životem pulzujícím městem pod ní.\n\nPrůzkumu hradní akropole se v roce 1953 ujal tehdejší vedoucí Katedry vývoje architektury stavební fakulty SVŠT Alfréd Piffl. Práce se na začátku zaměřily hlavně na odstraňování závalů, vyčištění areálu a třídění materiálu. A. Piffl zjistil, že zdivo je stále v dobrém stavu a podal návrh na jeho opravu. Současně vytvořil předběžnou kalkulaci rekonstrukce. Prosadit tuto myšlenku nebylo snadné. Nakonec se to Pifflovi s podporou malíře Janka Alexyho podařilo. Bylo rozhodnuto o komplexní rekonstrukci hradu, jejímž východiskem měla být podoba hradu z doby poslední přestavby v 18. století. V roce 1956 se přistoupilo k samotným stavebním pracím podle projektů Alfréda Piffla a Dušana Martinčeka s jeho spolupracovníky. Souběžně pokračoval archeologicko-architektonický výzkum.\n\nHlavní zaměření stavebních prací se soustředilo na palác, kde se předpokládalo jeho využití pro expozice Slovenského národního muzea. Až v roce 1964 se rozhodlo, že část prostor dostane reprezentační využití. Rekonstrukce hradního paláce byla dokončena v roce 1968. Nová podoba paláce vycházela z jeho tereziánské přestavby v 18. století, ve spojení s prezentací některých starších nálezů a novými, moderními prvky. Práce na obnově celého areálu trvaly do osmdesátých let 20. století.\n\nDnešní využití Bratislavského hradu důstojně navazuje na jeho historický odkaz. Kromě expozic Historického oddělení Slovenského národního muzea je část prostor využívána pro reprezentační a státní účely.\n\nProstor samotného hradního areálu je v hojné míře využíván obyvateli i návštěvníky Bratislavy k vycházkám s možností pěkných výhledů na historické jádro města, Dunaj a městskou část Petržalka.\n\nBratislavský hrad byl pro svůj nesporný historicko-architektonický přínos jako jedna z prvních historických památek na Slovensku vyhlášen v roce 1961 za národní kulturní památku číslo 1.\n\nUž stručný přehled vývoje hradu dokumentuje stálý zájem o jeho prostor. Téměř každá z historických epoch mnoha významnými událostmi zasáhla do dějin hradu a jeho nejbližšího okolí.\n\nPoprvé se jméno bratislavského hradu vzpomíná v souvislosti s důležitou událostí v roce 907. Jde o první písemnou zprávu o existenci zdejšího hradiště. Tzv. Salcburské letopisy popisují bojové setkání vojsk bavorského markraběte Luitpolda a starých Maďarů pod hradem s názvem \"Brezalauspurch\". 4. července 907 v této bitvě Bavoři utrpěli porážku, která odstartovala expanzi Maďarů ve východní části Velké Moravy.\n\nO necelých sto let se toto území stalo součástí mnohonárodního státu Uherského království a už za jeho prvního krále Štěpána I. se Bratislavský hrad stal článkem sítě strážních hradů a pevností na západní hranici země.\n\nHrad byl mnohokrát vystaven nájezdům cizích vojsk, které využívaly situace, kdy byla vnitřní soudržnost země oslabena. Častými případy byly boje o uherskou korunu. V roce 1030 se musel bránit útoku spojených armád německého krále Konráda II. a českého knížete Břetislava I. V roce 1042 přežil dvouměsíční neúspěšné obléhání německého císaře Jindřicha III. L. Kemény v knize \"Bratislavský hrad a Podhradie\" přináší krátkou pasáž o této události:\n\nKdyž za vlády krále Kolomana vtrhl v roce 1108 do Uher německý král Jindřich V., hrad se mu úspěšně ubránil. O kvalitě jeho opevnění svědčí fakt, že ani při obléhání v roce 1146 se saským a bavorským oddílům nepodařilo hrad dobýt přímým útokem (zmocnili se ho nakonec lstí). Obsazený hrad byl nucen král Gejza II. vykoupit.\n\nBratislavský hrad a podhradí byly nejen dějišti bojů mezi německými a uherskými vojsky, ale také svědky vnitřních zápasů příslušníků uherské vládnoucí dynastie. Když v roce 1074 Gejza I. a Ladislav I. sesadili z trůnu svého bratrance Šalomouna, ten se před nimi opevnil na hradě, kde jistý čas odolával jejich útokům.\n\nZa panování krále Bély III. se na hradě odehrála významná událost. Béla, sídlící již v Ostřihomi, podpořil výzvu papeže Řehoře VIII. o prohlášení křižácké výpravy a přislíbil účast Uherska na ní. Při této příležitosti se Bratislavský hrad a jeho okolí změnily na shromaždiště křižáckých vojsk před jejich odchodem do Svaté země. V roce 1189 dovedl svá vojska do Bratislavy i německý císař Fridrich I. Barbarossa, který tudy vedl svou výpravu z Řezna podél Dunaje na východ. Zde se k jeho šikům připojili rytíři z Čech a Uherska. Traduje se, že zde před další cestou - z níž se však již nevrátil - světil svatodušní svátky. Odtud část vojsk plula na východ po Dunaji, větší část však postupovala po obou březích řeky.\n\nJiná významná událost dějinného významu se váže k hradu a roku 1207. Podle dobových svědectví se 7. července toho roku narodila na Bratislavském hradě králi Ondřejovi II. dcera Alžbeta, pozdější uherská světice.\n\nV druhé polovině 13. století se hrad dostal do zástavy českého krále Přemysla Otakara II. po obsazení části západního Slovenska v roce 1271. Po obsazení hradu však Přemyslem dosazený správce odepřel králi poslušnost, což vyvolalo nové obléhání města a hradního vrchu v roce 1273. Situace se změnila, když byl Přemysl Otakar II. nucen kvůli politickým problémům ve vlastní zemi Uhersko opustit.\n\nJeště na konci téhož století hrad opět měnil majitele. Stal se jím velmož Mikuláš z Kyseku (Güssingu) a hrad v roce 1286 násilně obsadil. Neudržel se však na něm. V samém závěru 13. století se na hradě vystřídali ještě dva majitelé: v roce 1287 Bratislavský a nedaleký Plavecký hrad získal rakouský vévoda Albrecht I., proti kterému vojensky zakročil \"pán Váhu a Tater\" Matúš Čák Trenčanský. V roce 1291 získal nejen hrad ale stal se i bratislavským županem.\n\nPočátkem devadesátých let 13. století nastala významná změna ve vztahu hradu k poddanským osadám. V roce 1291 získalo nově vznikající město východně od hradní akropole králem Ondřejem III. městská privilegia. Nastoupilo cestu samostatného vývoje jako svobodné královské město. Část usedlostí zůstala nadále v poddanském vztahu k hradu jako jeho Podhradí.\n\nPo neklidném 13. století se v roce 1302 Bratislava stala cílem nájezdů vévody Rudolfa III. Bratislavu a její okolí vymanily z rakouského plenění až v roce 1312 vojska krále Karla Roberta I. z Anjou, trvale se však bratislavská župa stala součástí koruny až v roce 1322.\n\nRelativně klidné časy prožil hrad během téměř celého 14. století. V roce 1385 se hrad opět stal předmětem zástavy; tentokrát se věřiteli stali bratranci budoucího uherského krále Zikmunda Lucemburského moravská markrabata Jošt a Prokop. Díky úsilí Stibora ze Stibořic, pána Beckovského hradu a velkého Zikmundova přívržence, se hrad podařilo v roce 1389 vrátit do královské správy. Odměnou mu bylo bratislavské a v roce 1394 trenčínské županství. V souvislosti se Stiborem se předpokládá i stavební úprava Bratislavského hradu.\n\nSvou nejsvětlejší historii začal psát Bratislavský hrad v první polovině 16. století. Po porážce uherských vojsk u Moháče v srpnu roku 1526, kde zahynul i uherský král Ludvík II., před hrozbou postupujících tureckých hord uprchl budínský královský dvůr. Královna-vdova Marie Habsburská se s malým doprovodem vysokých zemských a církevních hodnostářů vydala směrem na Horní Uhry, do Bratislavy. Vezla s sebou i královský poklad a svaté relikvie.\n\nOkamžitě po Ludvíkově smrti se rozpoutal mocenský zápas o uherskou korunu. Po přechodném období panování Jana Zápolského ji zásluhou Marie Habsburské získal definitivně její bratr, rakouský arcivévoda Ferdinand I.\n\nMoháčská katastrofa byla paradoxně pro Bratislavu požehnáním. Město na Dunaji se na téměř tři sta let stalo novým hlavním a korunovačním městem Uherského království a hrad hlavním královským hradem v Uhersku. Hradní palác rázem dostal nové využití. Ubytovávali se zde nejvýznamnější účastníci zemských sněmů, včetně krále, již od roku 1552 byly v Korunní věži uloženy korunovační klenoty. Sídlily zde i některé zemské a župní úřady.\n\nHradní prostory vždy ožívaly nejen při příležitosti zasedání sněmu, ale zejména v souvislosti s přípravami a v průběhu konání korunovací. První (z celkem devatenácti) se konala v září 1563, kdy se uherským králem stal Ferdinandův nejstarší syn Maxmilián II.\n\nV roce 1619 se nakrátko dostal hrad do rukou sedmihradského knížete Gabriela Bethlena, který ho obsadil během stavovského povstání proti Habsburkům. Již v následujícím roce však uzavřel s králem Ferdinandem II. mír a z města odtáhl.\n\nNásledující období se v historii hradu a města neslo v poklidném duchu. Rozruch vyvolaly nové vojenské akce tureckých vojsk v roce 1663. Turci směřovaly do Horních Uher a ve směru jejich tažení byla i Bratislava. K jejímu přímému ohrožení došlo však až v roce 1683, když na město táhla dvacetitisícová turecko-kurucká armáda, která zde chtěla překročit Dunaj a připojit se k obléhatelům Vídně. Kurucké jednotky Imricha Tököliho obsadili město, nicméně hrad, bráněný pouze malou císařskou posádkou, se jim dobýt nepodařilo. Zásluhou císařského vévody Karla Lotrinského, který přišel obráncům hradu na pomoc, byly 29. září 1683 kurucké oddíly rozprášeny. Dva týdny předtím, 12. září 1683, Turci utrpěli definitivní porážku v bitvě u Vídně a byli nuceni ustoupit z celého Uherska.\n\nV roce 1698 hostil hrad významnou postavu světových dějin - ruského cara Petra I. Šestadvacetiletý panovník tehdy podnikl poznávací cestu po západní Evropě. Na zpáteční cestě se zastavil ve Vídni u císaře Leopolda I. Chtěl vidět i Uhersko a jeho hlavní město. 18. července v uvedeném roce se vydal lodí po Dunaji na krátkou návštěvu Bratislavy a zůstal zde tři dny.\n\nHrad i nadále sloužil zasedáním župních úřadů, sněmu a korunovačním slavnostem, byly zde uschovány korunovační klenoty. Panovník se zde ubytovával při návštěvě Bratislavy. V přechodném období však byl na hradě pouze nezbytný počet služebnictva a hradní posádky.\n\nPoslední skvělé období zažil Bratislavský hrad s nástupem královny Marie Terezie (v roce 1741). Během jejího pobytu v Bratislavě byla na hradě, nyní již přestavěném v novém barokním slohu na pohodlné šlechtické sídlo, ubytována a zde také přijímala zástupce stavů a zemských úřadů. Po neshodách s uherskými stavy na sněmu v roce 1751 se rozhodla zrušit úřad uherského palatina a na jeho místo jmenovat královského místodržícího. Za sídlo mu určila Bratislavský hrad. K realizaci tohoto rozhodnutí přišlo v roce 1765 když zemřel palatin Anton Esterházy a na jeho místo jmenovala jako místodržícího svého zetě Alberta Sasko-Těšínského, který se v následujícím roce i se svou manželkou nastěhoval do adaptovaných prostor královského paláce. Hrad se s příchodem uměnímilovného arcivévody stal místem setkávání umělců, ale i lékařů, právníků a vědců. Palácové síně vyzdobené díly předních evropských umělců dýchaly atmosférou přepychu. Mezi významnými osobnostmi se na hradě často objevoval skladatel Joseph Haydn či královský dvorní rádce a předseda uherské královské komory Anton I. Grasalkovič.\n\nPo smrti Marie Terezie hrad architektonicky i významově upadal. Částečné oživení nastalo za vlády jejího syna Josefa II. zřízením generálního semináře. Po jeho zrušení v roce 1801 nastalo období totálního úpadku hradu završené požárem v roce 1811, když dva roky předtím byl hrad vystaven střelám francouzských děl při Napoleonově obléhání Bratislavy.\n\nNové období dějin hradu nastalo v padesátých letech 20. století. Po předchozím statickém a archeologickém průzkumu se přistoupilo k záchraně hradních ruin. Po letech rekonstrukčních prací se hrad opět zaskvěl ve své někdejší kráse. Připadla mu čest zapsat se do novodobých dějin, tentokrát společného československého státu. V obnovených prostorách, v tzv. Síni federace, byl 30. října 1968 podepsaný Zákon o federativním uspořádání ČSSR.\n\nBratislavský hrad nemohly obejít ani události související se vznikem současné Slovenské republiky. Ještě před jejím vyhlášením byla 1. září 1992 v bývalém Rytířském sále (dnes Síň ústavy) slavnostně podepsána Ústava Slovenské republiky. V březnu 1993 se na hradě konala inaugurace prvního prezidenta Michala Kováče. V této souvislosti je třeba zmínit, že hrad se na jistý čas stal sídlem hlavy státu.\n\nVýznamnou událostí spojenou s Bratislavským hradem bylo setkání nejvyšších představitelů Spojených států amerických a Ruska, prezidentů George Bushe a Vladimira Putina, které se zde uskutečnilo 24. 2. 2005 v rámci akce Slovakia Summit 2005. Dne 16. 9. 2016 byl Bratislavský hrad místem konání neformálního summitu Evropské unie, na kterém se setkali premiéři a prezidenti 27 zemí Evropské unie.\n\nHradní areál zabírá temeno nevysokého vršku (maximální výška 213 m n. m.), tyčícího se na levobřežním výběžku nad Dunajem.\n\nDo hradu lze v současnosti vstoupit třemi branami. Nejznámější a ve směru od Starého Města nejfrekventovanější je východní Zikmundova brána. Přístup k ní vede uličkami z podhradí (Beblavého ulicí příp. ulicí Zámecké schody).\n\nZikmundova brána, do 19. století mylně nazývaná Korvínova, je nejucelenější stavbou hradu z první poloviny 15. století. Je považována za jedno z vrcholných děl v oblasti středověké hradní architektury na Slovensku. Jde o věžovou stavbu na čtvercovém půdorysu s dobře zachovalými architektonickými prvky gotického stavebního slohu. Patří k nim např. profilovaný segmentový portál na východní fasádě, který je důkazem vysoké dovednosti a stavebního mistrovství jejích tvůrců.\n\nSvůj vzhled brána výrazně změnila po roce 1802, kdy začal hradní areál sloužit jako kasárna. Tehdy bránu upravili pro potřeby strážnice. Průjezd byl horizontálně předělen na dva prostory. Do původního portálu byla zasazena nová brána a nad ní okno strážní místnosti. Rekonstrukce hradního areálu v 60. letech 20. století neminula ani Zikmundovu bránu a její nejbližší okolí. Tehdy byly nemilosrdně zbourány domy lemující přístupovou cestu k bráně, bez ohledu na jejich výtvarné či historické kvality.\n\nZa věží je po pravé straně zachována část původního mezibrání s konzolami.\n\nStoupajíce vzhůru se návštěvník dostane nejprve na tzv. Leopoldovo nádvoří ze 17. století, kde zaujme po levé straně do bastionu vestavěný dům, sloužící původně pro důstojníky hradní gardy střežící korunovační klenoty. Ústředním prostorem jižní terasy hradu je čestné nádvoří, kterým se vstupuje přímo do hradního paláce.\n\nBarokní nádvoří svou dnešní podobu získalo během tereziánské přestavby v druhé polovině 18. století. Opěrná zeď a vysoký násep tehdy překryly starší vstupní objekty. Vznikl tak jedinečný slavnostní, přísně symetrický prostor s uceleným architektonickým vzezřením. Doplňují jej dvě vítězné brány s kamennými trofejními sousošími. Do brány paláce se vchází mezi budovami někdejších strážnic.\n\nKrálovský palác je ústřední stavbou hradního areálu dotvářející panorama hradního vrchu. Předchůdkyní dnešní stavby pocházející z dob tereziánské přestavby v druhé polovině 18. století byl gotický palác Zikmunda Lucemburského z první třetiny 15. století a pozdější renesanční palác z poloviny 16. století.\n\nVlevo od paláce, na západní terase hradu, se nachází trojkřídlá jednopatrová budova, původně sloužící jako stáje, vozovny a byty pro služebnictvo, dnes využívána jako kanceláře poslanců Národní rady Slovenské republiky.\n\nVýchodně od čestného nádvoří se při paláci nachází náznaková rekonstrukce objevených základů trojlodní baziliky z 9. století, věže z 10. století a kostela nejsvětějšího Spasitele z 11. století. Tento prostor doplňuje na vysokém podstavci umístěna socha sedícího Krista korunovaného trním, pravděpodobně součást někdejší Kalvárie v Podhradí (na Mikulášské ulici), která vznikla v polovině 18. století. Na toto místo se sloup se sochou dostal z prostoru před vídeňskou bránou. Těsně u východních hradbách dal Řád svaté Alžběty v roce 2000 umístit bronzové sousoší svaté Alžběty se žebrákem (dílo italského sochaře Norberta Salaia), jako připomínku roku 1207, kdy se na Bratislavském hradě tato uherská princezna a pozdější světice narodila.\n\nZápadní Vídeňská brána (zvaná i Karlova) pochází z roku 1712, kdy byla postavena u příležitosti korunovace Karla III. (Otce Marie Terezie) za uherského krále. V době, kdy hradní areál plnil funkci kasáren byla brána v horní části doplněna německým a maďarským nápisem: \"K a K. Schlossberg Kaserne\" resp. \"CS. es KIR. Várhegy LAKTANYA\" tj. \"Císařská a královská kasárna na Hradním vrchu\". Vpravo před branou stály nápadné mechanické hodiny v kovové schránce s dlouhým kyvadlem.\n\nDnes je Vídeňská brána hlavní přístupovou branou do hradu.\n\nZ podhradí se do hradu vstupuje Mikulášskou brankou, úzkým průchodem ve východních hradbách. Vpravo od branky stojí bašta s výrazným arkýřem zvaná Luginsland. Po projetí branky se dostaneme na východní terasu hradu, kde stojí přízemní budova bývalých královských stájí, dnes hradní vinárna. Při cestě na horní terasu se nachází hradní cisterna z 18. století.\n\nPoslední z bran (jedinou, která neslouží veřejnosti) je Leopoldova, pocházející z roku 1674, z dob přestavby hradního opevnění během panování krále Leopolda I. Předpokládá se, že ji projektoval svého času hlavní císařský architekt Lodovico Ottavio Burnacini. Je postavena z lomového kamene. Vrchní ukončení tvoří římsa, kterou zdobí tři kamenné koule; na obloukem je umístěn císařský erb. Pravděpodobně byla opatřena padacím mostem, což dosvědčují dva postranní otvory v horní části, ve kterých byly upevněny řetězy. Jméno stavebníka a rok výstavby připomíná nápis pod římsou. Svou funkci hlavní vstupní brány do hradu plnila až do postavení Karlovy brány v roce 1712, kdy ji jako nepotřebnou zazdili.\n\nBratislavský hrad je od středověku velmi vděčným uměleckým objektem, ať už z pohledu výskytu v historických souvislostech nebo jako krajinářský objekt.\n\nNejstarší vyobrazení Bratislavského hradu se nachází v tzv. Vídeňské obrázkové kronice vydané v Székesfehérváru v roce 1358. V kronice zachycující dějiny Uherska začátku druhé poloviny 14. století je na dvou, z téměř sto padesáti miniatur a iniciál, zachycené vyobrazení Bratislavského hradu. Na jednom z obrazů zpoza opevnění vyčnívá vysoká věž a hranolová budova s přístavbou, druhý obraz se váže k obléhání hradu německým císařem Jindřichem III. V roce 1052. Zde vidíme tři stojící postavy (krále a dvou rytířů) a dvou obránců hradu ve vodě při navrtávání německých lodí kotvících na Dunaji.\n\nNěkolik historických kreseb, litografií či rytin s motivem hradu se váže ke konkrétní události, např. rytina J. Horzmüllera z roku 1608 zachycující korunovaci Matyáše II. nebo rytina G. Boutattsa vytvořena v roce 1622 u příležitosti korunovace Leopolda I. Z několika vyobrazení se dozvídáme o vzhledu hradu v konkrétních historických obdobích, např. rytina M. Meriana z roku 1608 s pohledem na Bratislavu a hrad ze severu; zajímavou rytinou pocházející z roku 1663 je plán vojenského architekta Jozefa Priamiho s návrhem nikdy nerealizovaného opevnění hradu ve tvaru osmicípé hvězdy.\n\nK vzácným vyobrazením hradu patří ty, které zachycují již neexistující stavby v jeho okolí, příp. dobové, dávno zaniklé scenérie. Jedním z takových je vyobrazení hradu z 19. století s každoročně stavěným pontonovým mostem přes Dunaj. Na kolorovaném leptu z roku 1800 je vidět dnes již neexistující východní přístavba hradu, Terezianum.\n\nNavzdory zkáze, kterou způsobil v roce 1811 požár, se ruiny hradního paláce vícekrát objevily na dobových pohlednicích jako krajinářská kulisa. Pohlednice, stejně jako historické fotografie jsou neocenitelným svědectvím doby, díky kterému máme představu o vzhledu hradu do doby jeho obnovy.\n\n\n\n"}
{"id": "149799", "url": "https://cs.wikipedia.org/wiki?curid=149799", "title": "Kapalinový tlakoměr", "text": "Kapalinový tlakoměr\n\nKapalinový tlakoměr je velice přesný přístroj na měření atmosférického tlaku. Nejčastěji se můžeme setkat se \"rtuťovými tlakoměry\", které fungují na principu Torricelliho pokusu. \n\nRtuťový tlakoměr udává tlak výškou rtuťového sloupce ve vzduchoprázdné skleněné trubici, která je nahoře uzavřena a dole ponořena do nádoby s rtutí. Hmotnost rtuti vytlačené do trubice je v rovnováze s hmotností atmosféry, která působí na hladinu rtuti v nádobce. S kolísáním barometrického tlaku kolísá výška sloupce rtuti v trubici. Jinak řečeno rtuť se v trubici ustálí v takové výšce \"h\", při níž je hydrostatický tlak rtuťového sloupce roven atmosférickému tlaku.\n\nV meteorologické službě se používá velice přesných rtuťových tlakoměrů, které jsou vybaveny stupnicí a zvláštním zařízením (nonius) s malým pomocným měřítkem, které usnadňuje přesné čtení. Takto odečtený tlak je potřeba redukovat na teplotu 0 °C (kvůli tepelné roztažnosti), k čemuž slouží tabulky a malý teploměr, který je součástí tlakoměru a udává teplotu trubice se rtutí.\n\nKapalinový tlakoměr vynalezl Jan Evangelista Torricelli. \n\n\n\n\n\n"}
{"id": "149802", "url": "https://cs.wikipedia.org/wiki?curid=149802", "title": "Katedrála svatého Martina (Bratislava)", "text": "Katedrála svatého Martina (Bratislava)\n\nKatedrála svatého Martina (od dubna 1995 do března 2008 \"Konkatedrála svatého Martina\") nebo Dóm svatého Martina je původně gotická sakrální stavba v historické zóně Bratislavy. Je nejvýznamnějším a největším kostelem v Bratislavě a jedním z největších na Slovensku. Od března roku 2008 je diecézním chrámem bratislavské arcidiecéze (do tohoto období byl konkatedrálou bratislavsko-trnavské arcidiecéze). Katedrála je jednou z nejvýraznějších bratislavských dominant a po Bratislavském hradě druhým nejvyhledávanějším turistickým objektem hlavního města Slovenska.\n\nArcheologický výzkum dokázal, že nejstarší osídlení na místě dnešního Dómu pochází z pozdní doby kamenné - eneolitu. Patřilo lidu bádenské kultury. Poměrně intenzivní bylo osídlení v období 1. století př. Kr., když se na zdejším území usídlili Keltové a prostor, na kterém dnešní chrám stojí, byl v těsné blízkosti jejich oppida.\n\nStavba chrámu prošla během své staleté existence složitým stavebním vývojem. Místo, na kterém současný chrám stojí, bylo od nepaměti centrem společenského a církevního dění ve městě. Podle dochovaných zpráv a archeologických nálezů se dá na tomto území předpokládat jádro vznikajícího města na přelomu 12. a 13. století. Existovala zde osada, jejíž obyvatelé zde kromě světských staveb a trhu (první záznam o řízení trhu pochází z roku 1151) postavili v 11. století menší kostel - rotundu - s kruhovým půdorysem, kolem kterého pohřbívali. Rotunda byla v 12. století přestavěna na kapli zasvěcenou svatému Martinovi a její spodní část sloužila jako karner. Potřebám věřících zprvu plně postačovala.\n\nDuchovním předchůdcem dnešní katedrály bylo proboštství s kolegiální kapitulou na hradní akropoli. Jeho zřízení potvrzuje listina z roku 1114, v níž se uvádí, že pro ni (tj. kapitulu) byl postaven kostel zasvěcený Nejsvětějšímu Spasiteli (svatému Salvatorovi). Podle archeologického výzkumu stál tento kostel na místě velkomoravské baziliky, na východní terase hradu. Bratislavské proboštství s kapitulou bylo oficiálně uznávaným tzv. hodnověrným místem (\"loca credibila\"): mělo právo vlastnit pečeť, kterou se potvrzovala hodnověrnost listin. Z druhé třetiny 13. století pochází pečeť bratislavské kapituly s kruhopisem S: ECLESIE SALVATORIS I POSO (\"Sigilium Ecclesiae Salvatore in Posoni\", tj. \"Pečeť farnosti Nejsvětějšího Spasitele v Prešpurku\").\n\nDůležitým rokem z hlediska stavební historie dnešní katedrály byl rok 1221, kdy se po předchozím přestěhování proboštství (v roce 1204) z hradu, přestěhoval na základě souhlasu papeže Honoria III. (\"In Burgum eiusdem castri\") do podhradí i kostel. Důvodem byl neustále se zvyšující počet věřících na bohoslužbách v kostele na hradě a tím ohrožení bezpečnosti hradu.\n\nVzhledem k postupnému narůstání počtu obyvatel města však již kaple svatého Martina nestačila, a tak vyrostla brzy (koncem 12. nebo na počátku 13. století) po přestěhování na jejím místě stavba kostela v románském slohu, zasvěceného v kontinuitě s hradním kostelem přesvatému Spasiteli (sv. Salvatorovi). Kostel byl postaven z lomového kamene. Dodnes se z něj zachovalo jen malé torzo, ale architektonické zbytky svědčí o jeho vybavení na úrovni vyspělé architektury běžné v Evropě. O novém kapitulním farním chrámu v podhradí se poprvé objevila zmínka v roce 1234. V takové podobě vydržela stavba téměř jedno století.\n\nZ hlediska historického vývoje raně středověkého města bylo důležitou událostí udělení městských privilegií králem Ondřejem III. v prosinci 1291, která měla velký význam pro rozvoj města a života v něm. Privilegium dávalo městu právo svobodně volit rychtáře a dvanáct konšelů, ale nepovolovalo právo svobodné volby faráře, což patřilo mezi hlavní práva svobodných královských měst. Proto zástupci města a probošt, i zástupci kapituly uzavřeli několik dohod (v letech 1302, 1344 a 1348) o volbě prešpurského faráře.\n\nPrivilegia byly velkým přínosem pro další vývoj města. Na jejich základě se město začalo rozvíjet, ale v důsledku geografických možností pouze východním směrem. Vzhledem k tomu se někdejší jádro města časem dostalo na jeho okraj na úpatí hradního vrchu. Tato skutečnost měla pro pozdější farní chrám, zejména pro jeho stavební složku, rozhodující význam. Nový kostel se totiž stal součástí městského opevnění; západní část trojlodí byla přímo začleněna do městských hradeb a kostelní věž sloužila jako bašta.\n\nVzrůstající prosperita města, které se stalo jedním z nejvýznamnějších center Horních Uher našla odraz i ve výstavbě objektů, reprezentujících město navenek.\n\nK významným činům patřila přestavba starého farního kostela. Stávající Kostel Nejsvětějšího Spasitele se totiž brzy stal příliš malým, a proto město potřebovalo nový, reprezentativnější a větší chrám. Kapitula i městská rada se rozhodli postavit nový proboštský chrám v novém gotickém slohu. Je zřejmé, že všechny vhodné pozemky, na kterých by mohla vyrůst stavba nového farního chrámu, byly začátkem 14. století již obsazeny. Proto se jediným možným řešením ukázala přestavba stávajícího kostela. Aby i během stavebních prací mělo město kostel, započala v letech 1311–1314 stavba chrámu okolo stávajícího románského kostelíka. Nejdříve byl vybudován presbytář a poté nové trojlodí. Nový kostel měl být bazilikou (s nejvyšší střední lodí), později se rozhodli pro halovou (síťovou) stavbu se stejnou výškou jednotlivých lodí.\n\nPozůstatkem starého románského kostela jsou na jižní straně lodi zachovány zlomky kamenů s nápisy z první poloviny 13. století, které stavitelé použili v exteriéru jako stavební materiál.\n\nDo konce 14. století byla postavena severní zeď a část jižního obvodového zdi. Součástí severního zdi se stal malý portál (ze strany Kapitulské ulice). Současně vznikl jižní portál s členitě profilovaným ostěním a figurálním reliéfem v tympanonu.\n\nKolem roku 1400 byly přistavěny k hranolové věži dvě kaple z jižní i severní strany; jižní byla ozdobena erbem Českého království, neboť se stala pohřební kaplí královny Žofie Bavorské, vdovy po Václavu IV. Ta přišla v roce 1419, po manželově smrti, do bratislavského kláštera klarisek, kde žila pod ochranou svého švagra uherského krále Zikmunda Lucemburského. Kaple byla otevřena do boční lodi dómu vysokým obloukem.\n\nV té době napadli Bratislavu husité, což mělo za následek zastavení stavebních prací na novém kostele. Pokračovaly až začátkem třicátých let 15. století.\nV roce 1432 starý kostelík zbourali, aby na jeho místě mohli postavit klenbu nového trojlodí. Zaklenutí se mělo stát hlavním umělecko-výrazovým komponentem bratislavského Dómu. Klenba chrámu dodnes vytváří kompaktní jednotící motiv diagonálních paprsků žeber, křižujících se ve čtvercových polích bočních lodí. Za pilíři přesahují do hlavní lodi a vytvářejí dokonalý síťový systém. Podle názoru odborníků má klenba bratislavského Dómu přímou souvislost se zachovaným plánem vídeňského stavitele Hanse Puchsbauma, autora klenby vídeňského svatoštěpánského Dómu. Je zřejmé, že mistr Puchsbaum pověřil realizací klenby v bratislavském Chrámu svatého Martina některého z domácích kamenických mistrů; jedním z nich, známým podle jména, byl jistý Heinrich.\n\nV roce 1451 byla střecha chrámu pokryta krytinou a 10. března následujícího roku byl nový Kostel svatého Martina slavnostně konsekrován.\n\nUž koncem čtyřicátých let 15. století, kdy dokončovali klenbu trojlodí, začalo se pomýšlet na prostornější presbytář, který by byl důstojným duchovním zakončením stavby a poskytl by dostatek prostoru kanovníkům, předním zástupcům městské honorace a jiným privilegovaným návštěvníkům. K realizaci tohoto záměru došlo po roce 1459 podle plánů Puchsbaumova nástupce ve vedení vídeňské kamenické hutě Laurenze Spenninga.\n\nDuchovním otcem a patronem přestavby presbytáře se stal bratislavský probošt Juraj Schomberg. Umělecky i historicky významnými jsou hvězdicově síťované žebrové klenby se zajímavými stavebními prvky, nacházejícími se v průsečících žeber. Stavitel zde na přání zadávajícího umístil erby krále Matyáše Korvína a české královny Žofie Bavorské spolu s malovanými erby Uherska, Matyášovy druhé manželky Beatrix Neapolské, moravské Olomouce a erbu Českého království spolu s letopočtem 1476, rokem dokončení hrubé stavby (s erbem krále Matyáše Korvína se setkáváme i na opěrném pilíři na jižní straně svatyně). Se jménem probošta Schomberga se pojí i vznik kovaného kružbového kříže a větrného kohouta umístěných na malé věžičce nad presbytářem, které korunovaly hmotu nové svatyně. Kohout naznačující otevřeným zobákem vítání nového dne je univerzálním christologickým symbolem rodícího se světla.\nPresbytář v roce 1497 slavnostně vysvětil ostřihomský arcibiskup Tomáš Bakócz.\n\nStavebně navazujíc na architekturu presbytáře, vznikla pravděpodobně v poslední čtvrtině 15. století přístavba k severní stěně chrámové lodi - kaple svaté Anny, která zvenku překryla severní portál z doby před polovinou 14. století.\n\nDefinitivním završením středověkého vývoje bratislavského Dómu byla další přístavba - nevelká pozdně gotická předsíň přistavěná k jižnímu portálu kolem roku 1510. Podle všech znaků lze její vznik připsat jiné významné osobnosti vídeňského stavitelství, moravskému rodákovi Antonínovi Pilgramovi.\n\nPřestože přístavba k jižní stěně chrámové lodi svými architektonickými prvky nese stopy zanikající gotiky, portál na východní straně předsíně patří již do nového stavebního slohu - renesance. Portál jižní předsíně zůstal na delší dobu jedinou cizorodou architektonickou součástí gotického chrámu.\n\nZ 13. století se nedochovaly žádné údaje o výzdobě starého, původního kostela. Nevíme nic o počtu oltářů, jejich slohovém provedení či zasvěcení. Navíc, když v roce 1273 chrám vyhořel, všechno cenné zařízení se buď zničilo nebo uloupilo.\n\nSituace se změnila začátkem 14. století. Dary od panovníka, kléru, ale i bohatých měšťanů postupně zaplňovaly chrámový interiér a zachovaly se i první zprávy o oltářích kostela. Ve druhé polovině 14. století bylo v Dómu již několik oltářů: oltář svatého Jana Křtitele (1354), oltář svatého Jiří a svatého Vojtěcha (1373). Kromě toho přibyly i oltáře v kaplích. V průběhu druhé poloviny 15. století vznikly čtyři oltáře v presbytáři - hlavní oltář a boční oltáře svatého Kříže (z roku 1483), Panny Marie a Nejsvětějšího Spasitele.\n\nHlavní oltář podle popisu z roku 1734, jakož i podle dochované mědirytiny z roku 1655, která vznikla při příležitosti korunovace Leopolda I., byl monumentální dřevěný pozdně gotický křídlový oltář s přepážkou a pohyblivými křídly. Ukončoval ho vysoký nástavec s fiálami. Na jižní straně oltáře byl erb Matyáše Korvína, na severní erb jeho druhé manželky Beatrix. V oltářní skříni bylo sousoší svatého Martina spolu se skulpturami svatého Jana Křtitele a svatého Šebestiána. Predella obsahovala motiv narození Krista. Na vnějších křídlech obsahoval reliéfy \"Zvěstování\" a \"Navštívení Panny Marie\"; vnitřní křídla nesla obrazy s pašijovým cyklem.\n\nHlavní oltář svatého Martina byl v Dómu až do roku 1734. V rámci barokních úprav arcibiskupa Imricha Esterházyho ho odstranili, přenesli do Trhové Hradské, kde však při požáru v 19. století shořel.\n\nVe čtyřicátých letech 16. století se ve městě začala zabydlovat nová církev - protestantská. Kromě toho, že přívrženci této víry dominovali v městské samosprávě, i kněží hlásící se k evangelické církvi měli převahu nad katolickými duchovními. Na přelomu 16. a 17. století se k protestantismu hlásilo více než devadesát pět procent stálých obyvatel Bratislavy. Vyvrcholením tohoto stavu bylo, když se v roce 1619 stal městský farní kostel svatého Martina na dva roky evangelickým kostelem (do 7. května 1621). Uvedené období však na architektuře Dómu nezanechalo výraznější stopy.\n\nSituace se začala měnit až začátkem 18. století, kdy ve městě po období stagnace došlo k nebývalému stavebnímu rozvoji a hlavní městský chrám dostal mimořádně vlivného a zámožného mecenáše v osobě hlavy uherské církve - arcibiskupa Imricha Esterházyho. Ačkoli arcibiskupovu přízeň pocítilo několik kostelů v Bratislavě, největší pozornost soustředil na farní kostel. Jeho zaujetí pro umění a kulturní rozvoj se projevilo nejen ve zvelebení chrámových prostor v duchu nových uměleckých proudů, ale zejména architektonicko-duchovním dotvořením farního chrámu. Vrchol stavebních úprav představovalo na přelomu dvacátých a třicátých let 18. století přistavění kaple zasvěcené alexandrijskému patriarchovi svatému Janovi Almužníkovi do prostoru mezi severní zeď presbytáře a východní čelo severní lodi, na místě původní gotické sakristie.\n\nKaple koncipována v duchu vídeňského baroka, dokončena v roce 1732, dostala uměleckou výzdobu hodnou evropské úrovně zásluhou nejpřednějších středoevropských umělců na čele se sochařem Georgem Rafaelem Donnerem. Arcibiskup Esterházy její realizací sledoval dva cíle: kaple měla být důstojným místem uložení ostatků světcových a současně měla být arcibiskupovou pohřební kaplí - pompézním mauzoleem, kde měly být uloženy jeho tělesné ostatky a jeho osoba na trvalou památku zvěčněna v bílém mramoru.\n\nOstatky svatého Jana Almužníka byly podle tradice darem tureckého sultána Bajazida II. králi Matyáši Korvínovi v roce 1489 a od té doby byly uloženy v královské kapli v Budíně. V roce 1526 po porážce uherských vojsk u Moháče byly v královském průvodu Marie Habsburské, spolu s jinými cennostmi a královským pokladem, převezeny do Bratislavy a uloženy na Hradě. Zde zůstaly až do 5. června 1530, kdy byly na příkaz Ferdinanda I. převezeny do Dómu svatého Martina, kde měly být uloženy až do doby, kdy se budou moci vrátit na původní místo do Budína. V bratislavském farním chrámu je nejprve uložili v sakristii, kde odpočívaly přes sto let. Místo však nebylo vhodné. Proto dal arcibiskup Péter Pázmány postavit v presbytáři po levé straně hlavního oltáře mramorový náhrobek, do kterého byly světcovy ostatky ve stříbrné rakvi slavnostně přeneseny 23. ledna 1632. Hrobka v tomto stavu zde existovala následujících sto let, až do uložení světcových ostatků na nynější místo v kapli svatého Jana Almužníka. Vzápětí nato hrobku zlikvidovali.\n\nV roce 1712 byly všechny cennosti, do té doby dočasně uchovávané v Bratislavě, vráceny do Budína, ale světcovy ostatky zásluhou arcibiskupa Imricha Esterházyho a kardinála Christiana Augusta Saského zůstaly v bratislavském Dómu. Jejich důstojné a definitivní uložení vyřešila až výstavba kaple svatého Jana Almužníka zásluhou arcibiskupa Esterházyho. Akt slavnostního uložení světcových ostatků proběhl 28. října 1732. Událost byla natolik významná, že neušla pozornosti Mateja Bela. Ve svých \"Noticiach\" atmosféru slavnosti přibližuje čtenářům takto:\n\nNově vzniklá pohřební kaple se po dohotovení stala skvostným uceleným uměleckým dílem a dodnes patří k nejvýznamnějším výtvorům barokní architektury na Slovensku.\n\nVzápětí po stavbě kaple se v roce 1733 začalo s radikální barokní přestavbou chrámového interiéru. V dubnu následujícího roku odstranili gotické oltáře a Georg Rafael Donner začal vytvářet nový hlavní oltář svatého Martina. Mohutný baldachýnový oltář je koncipován jako jeviště představující klíčovou část svatomartinské legendy - výjev jak se svatý Martin dělí se žebrákem o plášť - měl ve střední části umístěno olověné jezdecké sousoší svatého Martina se žebrákem (vytvořené v roce 1734). Po stranách mohutné sloupové architektury zakončené volutami a svatoštěpánskou korunou byly adorující andělé. Slavnostní posvěcení nového oltáře nitranským biskupem Zikmundem Berénim se konalo na svátek svatého Imricha 5. listopadu 1735.\n\nPři regotizaci Dómu v roce 1865 však oltář odstranili. Jeho ústřední část, sousoší svatého Martina přesunuli a umístili pod přístřešek mezi opěrné pilíře z jižní strany presbytáře, kde stálo až do roku 1912 (od uvedeného roku je opět v kostele, ale už jen jako volná socha v jižní lodi). Anděly prodali do Maďarské národní galerie. Ostatní oltářní součásti - vázy, nástavec a pozadí s dekorativní výzdobou - se nedochovaly. O podobě barokního hlavního oltáře tak svědčí pouze mědirytiny a litografie z 18. a první poloviny 19. století.\n\nV barokních úpravách interiéru se pokračovalo instalováním dvou oltářů (Panny Marie a svatého Michala) z let 1737–1738 u vítězného oblouku a kanovnických stall, zdobených skupinou dvaceti osmi nadživotních bust v presbytáři, které také vytvořil Georg Rafael Donner. Ty nahradily původní gotické lavice z roku 1497.\nDalší úpravy následovaly vzápětí: odstranila se kazatelna ze 17. století a byla nahrazena novou z roku 1747, odstraňovaly se staré gotické křídlové oltáře, přibývaly oltářní a závěsné obrazy a nové plastiky. Podle soupisu inventáře, vyhotoveného v roce 1755, měl Dóm svatého Martina patnáct oltářů; součástí vybavení bylo několik náhrobních plastik, monumentální dřevěné pohřební štíty s erby a vojenskými trofejemi umístěné na stěnách presbytáře a obou lodí Dómu. Kromě malých výjimek žádný z těchto doplňků dnes neexistuje - všechny padly za oběť regotizaci kostela v letech 1865–1877.\n\nCenným historicko-archivním dokumentem popisujícím zařízení chrámu se stalo dílo významného polyhistora Mateje Bela \"Notitia Hungariae novae historico geographica (Historicko-zeměpisný poznatek o současném Uhersku)\" z let 1735–1742. Díky němu víme, v jakém stavu se farní kostel v Bratislavě nacházel v období před barokní úpravou. Dozvídáme se o mnoha uměleckých součástech interiérového vybavení, které se do dnešních dnů nedochovaly. Pouze tak víme o existenci např. kolektivního reprezentačního náhrobku sedmi ostřihomských arcibiskupů v presbytáři (horní část náhrobní tabule zdobil obraz ukřižovaného Spasitele a nápis: FONS ET ORIGO BONORUM OMNIUM (Pramen a původ všeho dobra), či symbolického náhrobku Alexandra Velikého těsně u vstupu do chrámu. Verše na náhrobku, jejichž autorem byl Domský kanovník, opat Michal Verešmárty, připomínaly panovníkům přicházejícím do Dómu převzít symboly moci - korunu a žezlo - pomíjivost světských věcí. Nic se nezachovalo ani z malířské výzdoby rakouského malíře Josepha Bernharta Reinera Mahlera (fasádní freska nad portálem z r. 1741, dekorace hudebního chóru z r. 1747–1748).\n\nV letech 1764 - 1766 se uskutečnila velká přestavba věže vyvolaná potřebou opravy po zásahu bleskem v roce 1760 (12. května). Až do toho roku byla věž v porovnání s velikostí chrámu malá, neproporční. Nad podstřešní římsu kostela vyčnívala jen jediným podlažím, ve kterém byla umístěna zvonice se zvony. Prostor zvonice byl pravděpodobně zaklenut gotickou křížovou klenbou a na všechny čtyři strany otevřený velkými gotickými okny. Jedno okno vedlo do podstřeší nad chrámovým trojlodím. Věž byla na nárožích vybudována z otesaných kamenných kvádrů. Ty přecházely ve výši oken zvonice do výklenků, ve kterých na mohutných konzolách stály sochy světců, přikryté kamennými stříškami, završenými typickými gotickými fiálovými věžičkami. Věž byla zakryta pyramidální stanovou střechou. Dá se předpokládat, že krytina byla z pálené hlíny.\n\nPodle návrhu architekta uherské královské komory v Bratislavě Franze Antona Hillebrandta její přestavbu realizoval bratislavský stavitel Franz Karol Römisch. Věž, zvýšená asi o čtyřiadvacet metrů, dostala do nově vybudované části hodinový stroj se čtyřmi ciferníky. Současně přizpůsobili nový prostor pro zvony pod hodinovým strojem. Zvuk zvonů se rozléhal vysokými barokními okny na všechny čtyři světové strany. Změna nastala i v exteriéru věže. Přibyly zde nové architektonické prvky - pilastry, plastická bosáž, výrazné římsy. Skromnější gotický ráz věže tak ustoupil novým barokním představám tvůrců. Její pompéznost umocnila nová měděná helmice se zvlněným obrysem, na jejímž vrcholu v roce 1765 byl umístěn už ne kříž, ale pozlacený model uherské královské koruny. Slavnostní osazení koruny se konalo v úterý 15. října 1765, když do koruny předtím vložili památný pergamen se jménem královny Marie Terezie a dalších členů panovnického rodu. Koruna, vyjímající se na hrotu věže do dnešních dnů, se stala trvalým symbolem a připomínkou funkce bratislavského Dómu jako hlavního korunovačního kostela Uherska.\n\nPři těchto úpravách byla dále na hlavní korunní římsu umístěna skupina barokních plastik - na pilíře vyčnívající ze západní fasády kamenné barokní sochy apoštolů svatého Petra a svatého Pavla a do výklenku ve středu fasády mezi nimi kolosální socha Krista.\n\nV letech 1764–1766 se završila velká a slavná éra barokní výzdoby Dómu svatého Martina. Období druhé poloviny 18. století poznamenala stagnace zapříčiněna mimo jiné zavedením osvícenských reforem Josefa II.. Jejich důsledkem byl např. zákaz zdůrazňování výzdoby chrámů, omezení osvětlování či redukce večerních bohoslužeb. Při Dómu zanikla bratrstva svatého Jana Almužníka a Božího těla a v roce 1787 vyšlo dokonce nařízení o zrušení bratislavské kapituly. I když mnohá z opatření přímo narušovala základní funkce kostela a vícero církevních představitelů s nimi nesouhlasilo, přece se část duchovenstva s panovníkovými nařízeními ztotožnila. Jedním z horlivých zastánců josefínské reformy v oblasti církevní politiky byl i známý spisovatel a kanovník bratislavské kapituly Jozef Ignác Bajza. V románu \"René mláďenca príhodi a skúsenosťi\" se postavil proti nadměrné pompéznosti kostelů: \"Nač je to množství drahocenných svícnů a lamp? Nač tolik drahých malířských, řezbářských, sochařských a zlatnických výtvorů?\"\n\n13. června 1833 věž opět zasáhl blesk. Jeho následkem vznikl požár, který věž i s korunou na její špici poškodil, zničil krov pod střechou, ale zvonům ani hodinovému stroji neublížil. Havarijní stav odstranili nejprve provizorně zastřešením jehlancovou střechou. Trvalo však třináct let, než ji definitivně opravili. Podle návrhu stavitele Ignáce Feiglera st. se však změnil tvar zastřešení tak, aby podle tehdejšího vkusu harmonizoval s gotickou architekturou chrámu. Vzhledem k citelnému poškození koruny prešpurští měditepci - Carl Mayer (autor koruny) a Johann Gschnatl (autor podušky) - zhotovili v listopadu 1846 zcela novou pozlacenou napodobeninu uherské královské koruny, kterou 25. listopadu 1846 po děkovné bohoslužbě vytáhli na věž kostela.\n\nKorunu z věže sňali ještě dvakrát - to už až ve 20., resp. 21. století. Poprvé tak učinili po téměř šedesáti letech v roce 1905. 25. srpna toho roku ji po předchozím sejmutí (9. srpna 1905) a rekonstrukci (součástí bylo její pozlacení v dílně zlatnické firmy Mořice Weinstabla) na jediný den vystavili veřejnosti u severního vchodu svatyně. 26. srpna ji opět umístili na vrchol věže, i spolu s hromosvodem, který na ni upevnil místní profesor fyziky Franz Floridus Rómer.\nZatím poslední rekonstrukce koruny spojená s jejím sejmutím z hrotu věže proběhla v období od 17. srpna do 27. září 2010. Od 27. září do 10. září 2010 byla pro návštěvníky vystavena v interiéru jižní předsíně. Před jejím opětovným osazením na věž do ní vložili dokumenty pro následující generace.\n\nChrámová okna pod věží byla upravena tak, aby dělala dojem originálních gotických oken. Fasádu západního průčelí a všechny strany věže byla doplněna štukovou dekorací, vycházející z gotických předloh. Věž s fasádou tak vytvořila jediný harmonický celek.\n\nObdobí druhé poloviny 19. století přineslo nejvýraznější zásah do architektury chrámu. Znamenalo nástup radikálních změn a redukci barokního inventáře. Změny byly vyvolány novými názory panujícími v památkové péči druhé poloviny 19. století - purismem a historismem. Jejich iniciátorem a organizátorem byl městský farář a kanovník Karol Heiller (1811–1889). Architektem regotizace a současně autorem všech výtvarných návrhů mobiliáře presbytáře byl arcibiskupský architekt Jozef Lippert. Radami mu pomáhal i Arnold Ipoly-Stummer, vysoký církevní hodnostář a významný uherský historik umění té doby.\n\nHlavním smyslem těchto směrů byl návrat k původnímu gotickému chrámu, což vylučovalo přítomnost jakéhokoli díla, které by se po formální stránce neshodovalo s gotickými památkami 15. století; proto musely být z chrámového interiéru odstraněny všechny doplňky z pozdějších slohových období - renesance a baroka.\nJako první byla v roce 1854 restaurována severní kaple svaté Anny. Došlo k odstranění oltáře, do polí křížové klenby přibyly ornamentální malby s medailonem čtyř evangelistů (dílo Carla Jobsta).\n\nStavební ruch však kostel zasáhl naplno v polovině šedesátých let 19. století, po založení \"Spolku na restaurování bratislavského Dómu\" (\"Pressburger Domrestaurirugsverein\") v roce 1863, v čele s Karlem Heillerem. Na realizaci regotizačních úprav měla největší podíl kamenická firma Aloise Rumpelmayera.\nRestaurátorské práce v presbytáři Dómu začaly 2. července 1865. Jako první odstranili epitafy, pohřební štíty a ostatní movité věci; hned za tím následoval Donnerův hlavní oltář. Přes nevoli a protesty nejen věřících ale i odborníků, pro jeho odstranění argumentoval tehdejší místopředseda Spolku Teodor Edl:\n\nZlikvidovány byly i Donnerovy barokní stally (opěradla se dnes nacházejí ve vídeňském Paláci Kinských, busty koupil pro svou sbírku známý italský inženýr Grazioso Enea Lanfranconi, od něhož se dostaly do Budapešti) a dlažba.\n\nVýsledkem těchto prací byl vzhled svatyně ve stádiu holé stavby. Vzápětí se přistoupilo k novému zařizování presbytáře v duchu historismu. Prvním krokem byla malířská výzdoba klenby. Ornamentálně dekorativní fresku namaloval Abondio Issey v roce 1866. Na levé stěně presbytáře přibyl malovaný stylizovaný dekorativní rám s iniciálou, se seznamem zde korunovaných panovníků, dílo malíře Carla Jobsta. Tentýž umělec se po malířské stránce podílel i na realizaci novogotického hlavního oltáře, který podle návrhu architekta Josefa Lipperta zhotovil truhlář Ignác Karger. Přestavěný presbytář vysvětil 11. listopadu 1867 uherský primas Ján kardinál Simor, jehož erb se nachází na varhanní empoře.\n\nPo dokončení regotizace presbytáře se přistoupilo k úpravám i v chrámových lodích a kaplích. Z chrámu byly odstraněny všechny barokní oltáře jakož i ostatní barokní mobiliář. Počet nových, neogotický oltářů tak klesl na tři - Sedmibolestné Panny Marie, svatého Ondřeje a Kalvárie.\nNa sklonku 19. století došlo k velmi zásadnímu stavebnímu zásahu do exteriéru chrámu. Týkal se obnovy původně gotického portálu na severní straně chrámu a předcházely mu stavební úpravy bezprostředního okolí kostelní věže.\n\nAž do léta 1892 plnila Domská věž dvě funkce; kromě běžné chrámové funkce se vším co k tomu patří, byla současně i důležitou baštou městského opevnění, jehož dvojité hradby vrůstaly ze severu i z jihu přímo do chrámových zdí. Přes ně přečnívala mohutná chrámová věž předsunutá až do obranného příkopu a byla tak důležitým fortifikačním prvkem stavby. Právě v létě roku 1892 část opevnění přiléhajícího k věži odstranili a rázem se na jeho místě odkryly nové pohledy. Jako nejnevzhlednější prvek se ukázaly dřevěné dvoukřídlé chrámové dveře do té doby zastrčené v nehostinném uličním křídle. Nové řešení, už ne s dveřmi ale s honosným segmentovým portálem zakomponovaným do představěné předsíně prostor nejenže \"provzdušnilo\", ale také mu dodalo velkolepý vzhled. Nový portál v letech 1893–1895 zrealizoval prešporský stavitel Alexander Feigler podle projektu vídeňského architekta Karla Haybäcka.\n\nSoučástí regotizace Dómu svatého Martina bylo i osazení nových vitrážových oken. Dodnes představují samostatnou a důležitou kapitolu uměleckohistorické výzdoby Katedrály svatého Martina, přičemž chrám patří mezi objekty s nejbohatším zastoupením vitráží na Slovensku.\nJejich zhotovitelem byly firmy Karola Geylinga z Vídně a Eduarda Kratzmann z Budapešti. Třiadvacet historizujících vitráží rozmístěných po celém obvodu zdí chrámu (ve svatyni a obou bočních lodích po devíti, na empoře za varhanami a v jižní předsíni po jednom a tři vitráže v kapli svaté Anny) má důležitou vypovídací historickou hodnotu - informují o době ale zejména o osobách svých donátorů, kterými byli významní církevní hodnostáři, ale i světští představitelé města, a kteří jsou na nich na četných textech jmenovitě uvedeni. Okna bohatá na dekor i na figurální náměty jsou velmi zajímavým svědectvím z hlediska historického, heraldického a ikonografického.\nVitráže bratislavského Dómu mají vysokou kvalitativní úroveň. Kromě ikonografické hodnoty jejich historicko-dokumentační hodnota spočívá nejen v dedikačních nápisech, ale i ve skutečnosti, že patří k minimu těch vitráží na Slovensku, kde máme prokazatelně identifikovaného jak autora návrhu, tak i jeho realizátora.\nPo skončení procesu regotizace dostal Dóm svatého Martina vzhled, jaký známe dnes. 26. července 1877 jej slavnostně konsekrovali. Přestože rozsáhlou renovaci formálně ukončili až v devadesátých letech 19. století, některé následující úpravy probíhaly ještě začátkem 20. století.\n\nKatedrála svatého Martina je trojlodní stavba halového typu s centrální lodí, dvěma postranními loděmi a představěným polygonálně uzavřeným presbytářem. Stavba je orientována ve směru západ-východ. Na západní straně je stavba ukončena vestavěnou hranolovitou věží. Z půdorysu stavby vystupují tři přístavby - na severní straně kaple svatého Jana Almužníka a kaple svaté Anny, na jižní straně tzv. jižní předsíň. Halová stavba i svatyně jsou zastřešeny sedlovými střechami pokrytými taškami.\n\nDominantním architektonickým prvkem chrámu je západní vestavěná věž. Ukončena je neobarokní helmicí s modelem uherské královské koruny. Na fasádě zvonice je nad lomenými okny umístěna čtveřice hodinových ciferníků (každý o průměru dvě stě padesát centimetrů).\n\nDóm svatého Martina má tři vchody: jeden z jižní a dva ze severní strany. Hlavní neogotický segmentový portál z let 1893–1895 se nachází na severní straně kostela. Druhým severním vchodem je malý portál vedoucí do svatyně. Tento vstup probourali v roce 1825 v rámci příprav korunovace čtvrté manželky císaře Františka II. Karolíny Augusty. Portál zaujme kovovými dveřmi, které jsou však mnohem mladší - pocházejí až z konce 19. století. Nad dveřmi na vrcholu tympanonu je pod křížem, doplněným stylizovanými liliemi a nápisem \"ihs\", dvouřádkový latinský text s mementózním poselstvím: CRUX REGAT INTRANTES SIC REGAT EGREDIENTES (Ať kříž usměrňuje stejně vcházející i vycházející).\n\nZápadní průčelí chrámu s věží se nacházelo za městskými hradbami. Věž tak byla součástí městského opevnění a tedy musela splňovat fortifikační funkci: nesměla mít portál, kterým by případný nepřítel mohl přes kostel vniknout do města, ani okna. Na posílení obrany západního průčelí sloužila dvojice malých postranních věžiček s vřetenovými schodišti, přistavěnými k bočním lodím v prostoru podvěží v první třetině 15. století.\n\nPřed jižní portál z prvního desetiletí 15. století (kdysi hlavní vchod do kostela) mezi lety 1510–1520 představěli tzv. jižní předsíň, výškově oddělenou schodištěm od okolního terénu. Nad širokým renesančním portálem v zúženém štítě je dodnes zachován původní kamenný reliéf z konce 14. století, na kterém dva andělé nesou šátek svaté Veroniky s otiskem Kristovy tváře. V tympanonu nad portálem je umístěna soška klečícího anděla držícího stuhu s nápisem VENITE ADOREMUS DOMINUM (Pojďte a klaňme se Pánu; jde o úryvek šestého verše 95. žalmu: „Pojďte, skloňme se, v úctě se pokloňme, poklekněme před Hospodinem, svým Pánem.“) od neznámého vídeňského sochaře. K instalování skulptury anděla do tympanonu došlo za regotizace Dómu v 70. letech 19. století.\n\nPortál, jakož i předsíň kolem roku 1879 nevhodně přestavěli. Předsíň zakryli plochou plechovou střechou. Sochařskou výzdobu předsíně (ze starších skulptur se zachovala jen socha Panny Marie s Ježíškem z období kolem roku 1650 umístěná na mušlové konzoli) představuje dvojice světců pod baldachýnem na opěrném pilíři - (svatého Ondřeje, jemuž byla zasvěcena jedna z kaplí na Dómském hřbitově, a svatou Terezii).\nExteriér chrámu upoutá i zajímavou sochařskou a reliéfní výzdobou. Na zdi kaple svaté Anny se v baldachýnových výklencích nacházejí sochy svatého Josefa, svaté Alžběty a svaté Heleny. Původně zde byly umístěny tři dřevěné skulptury - svaté Anny, svatého Jáchyma a svatého Josefa. V polovině 19. století byly všechny sochy odstraněny a místo nich zde umístili nové, kamenné sochy (svatou Annu a svatého Jáchyma přitom nahradili skulpturami svaté Heleny a svaté Alžběty).\n\nVzácnou heraldickou památkou je dvojice erbů uherského krále Matyáše Korvína osazená na opěrném pilíři na jižní straně presbytáře.\nV Dómu svatého Martina se zachovala největší skupina renesančních a barokních náhrobků z bratislavských kostelů, ale ve srovnání s archivními údaji a popisem Dómu je to jen malý zlomek z někdejšího bohatství renesanční a barokní sepulkrální plastiky, jejichž rapidní úbytek způsobily zejména josefínské reformy a Heillerova regotizace Dómu. Mezi epitafy, které můžeme dnes obdivovat při prohlídce exteriéru chrámu patří především kovový renesanční bohatě zdobený epitaf Barbory Widmanové z roku 1549, druhotně osazený na konci 19. století na jihovýchodním opěrném pilíři, který obsahuje motiv bolestného Krista s nástroji jeho utrpení. Dalšími, z historického pohledu významnými náhrobními deskami, je skupina pěti epitafů osazených do bočního výklenku jižní lodi kostela. Z nich zřejmě nejzajímavějším ale i nejzáhadnějším je epitaf prešporského kanovníka, humanisty, lékaře a filologa Nicasia Hectora Ellebodia.\nNáhrobní deska pocházející ze sedmdesátých let 16. století obsahuje kromě oslavného nápisu reliéfní ztvárněnou hlavu boha Janus, jednoho z nejstarších římských božstev. Jeho dvě tváře, mladistvá a vousatá, symbolizují dva protipóly - život a smrt, začátek i konec, božskost i lidskost, časnost i věčnost. Dalšími jsou epitaf dvorního rádce a diplomata barona Wolfganga von Soreu z roku 1563, náhrobky městského radního Jiřího (Georga) Gruebmillera z roku 1576 a mramorový epitaf děkana prešpurských kanovníků Gaspara Romera z roku 1517.\n\nEpitafy se až do sedmdesátých let 19. století nacházely v interiéru Dómu. Dnes jsou však, vzhledem k jejich umístění, přehlíženy běžnými návštěvníky.\nJeden z nejobdivovanějších epitafů je umístěn nad kryptou Pálfyů u severního zdi katedrály. Nástěnný epitaf z roku 1613 patří chorvatskému bánovi a bojovníkovi proti Turkům Janovi Draskovičovi. Předlohou pro jeho zhotovení byla střední, figurální část mramorového epitafu uherského palatina Štěpána Ilešházyho z roku 1609, umístěného ve farním kostele Nanebevzetí Panny Marie v Pezinku. Bratislavský Draškovičův epitaf je však z uměleckého hlediska pouze průměrnou kamenickou prací.\n\nVlevo od hlavního portálu vztyčili na konci 19. století mohutný travertinový kříž. Byl postaven u příležitosti přechodu z 19. do 20. století a slavnostně posvěcen 28. října 1900. Při své instalaci dostal pojmenování \"jubilejní\", protože ho postavili u příležitosti dvou jubileí, O které výročí jde, ozřejmují nápisy na samotném kříži - nápis na vrchní části svislého břevna připomíná, že byl osazen 1900 let od Kristova narození (ANNO CHRISTI MUNDO NATI 1900), v dolní části stojí, že byl vztyčen 900 let od znovuzrození domoviny v Kristu (ANNO PATRIAE CHRISTO RENATAE 900). Příčné rameno obsahuje pouze jednoduchý nápis JESUS CHRISTUS - DEUS HOMO (\"Ježíš Kristus - Bůh a Člověk\") pokračující druhou částí vytesanou pod spojnicí svislého a příčného ramene: VIVIT REGNAT IMPERAT (\"..., jenž žije, kraluje a vládne. \"). Kříž zhotovila kamenická firma Rumpelmayer podle předlohy městského faráře Edmunda Zandta.\n\nPo vstupu přes hlavní portál se návštěvník ocitne v podvěží chrámu. Interiérová výzdoba pochází, kromě malých výjimek, z období regotizační přestavby ve druhé polovině 19. století.\n\nNeobvykle dlouhý a úzký presbytář vznikl během gotické výstavby v letech 1476–1487. Od trojlodí je výškově oddělen třemi schody z červeného mramoru. V jeho závěru stojí od druhé poloviny 19. století novogotický hlavní oltář, který podle návrhu architekta Josefa Lipperta zhotovili truhlář Ignác Karger a malíř Carl Jobst. Na oltáři ve tvaru středověkého relikviář (jako předloha architektonického ztvárnění hlavního oltáře sloužilo Lippertovi jeho vlastní dílo, tzv. Svatoštěpánský relikviář z roku 1862) nad oltářní menzou stojí tabernákulum a dvě postranní pevná křídla. Do šesti nik křídel umístil architekt šest soch světců. Jsou uspořádány v symetrické a \"funkční\" hierarchii - na okrajích jsou dva vojáci (vlevo svatý Jiří a vpravo svatý Florián), blíže ke středu dvě světice (vlevo svatá Alžběta a vpravo svatá Kateřina Alexandrijská). Střední niky obsahují sochy dvou biskupů - vlevo svatého Vojtěcha (Adalberta) a vpravo svatého Mikuláše. Plastiky jsou dílem vídeňského sochaře Johanna Hutterera.\n\nVšichni tady sochařsky zpodobnění světci měli vztah k Bratislavě - na svátek svatého Jiří se v Dómu udělovaly plnomocné odpustky; svatého Floriána jako ochránce před požáry uctívala mnohá města (v Dómu mu byl nejpozději od roku 1461 zasvěcen jeden z oltářů); svatá Alžběta se v Bratislavě narodila, svatá Kateřina a svatý Mikuláš byli patrony nejstarších kostelů ve městě, svatý Vojtěch byl patronem ostřihomské arcidiecéze, do které patřila i Bratislava. Sochy jsou zobrazeny v tradiční ikonografické kompozici: svatý Jiří jako středověký rytíř zabíjející kopím draka, svatá Alžběta s růžemi v náručí, svatý Vojtěch kromě tradiční berly, symbolu biskupského úřadu, drží v pravé ruce oštěp, který připomíná světcovu mučednickou smrt v roce 997 u pruského Fischhausenu, na levém předloktí svatého Mikuláše leží kniha s třemi jablky připomínajícími legendu ze světcova života o záchraně cti tří chudých dívek před prodejem k prostituci tím, že jejich otci poskytl finanční pomoc, svatá Kateřina je zobrazena s tradičním zlomeným kolem a svatý Florián jako římský voják v brnění, vylévající z džbánu vodu; pod vytékající vodou však není obligátní hořící budova, ale symbolické plastické ztvárnění Bratislavy s jejím městským znakem.\n\nDvířka oltářního tabernákula zdobí pět malovaných kruhů s medailony čtyř evangelistů a se středovým medailonem s motivem Beránka. Nad tabernákulem v tympanonu je umístěna reliéfní polopostava žehnajícího Krista v levé ruce s kalichem a hostií.\n\nNástavec hlavního oltáře tvoří bohatě zdobená věžovitá architektura doplněna troubícími anděly a anděly nesoucími královskou korunu.\n\nKonsekraci nového hlavního oltáře provedl v roce 1867 na svátek svatého Martina - 11. listopadu - ostřihomský arcibiskup Ján Simor.\nVedle obou bočních stěn presbytáře stojí kanovnická stalla, která rovněž vznikla podle předlohy Josefa Lipperta. V letech 1863–1878 je zhotovila umělecká dílna Antona Fürsta a Johanna Hutterera. Pozoruhodným uměleckým doplňkem stall je dvaadvacet drobných lidských i zvířecích plastik (starý muž, žena, pelikán, kohout, opice, fénix, slon, medvěd aj.), které mají ikonografický význam. Součástí severních kanovnických stall jsou chórové varhany z roku 1867.\n\nJedním z příkladů gotické architektury je žebrová klenba obsahující na třiadvaceti svornících erby měst, rodů a krajů, které podporovaly výstavbu svatyně nebo souvisely s králem Matyášem Korvínem. Nacházíme zde erby Bratislavy, Matyáše Korvína, zemí, jimž vládl - (Uherska, Česka, Lucemburska, Dalmácie, Dolní Lužice, Moravy, Slezska a Rakouska), královy druhé manželky Beatrix Neapolské, Mikuláše Bánffyho, prešporského župana a diplomata ve službách Matyáše Korvína, erb Ernustů (příslušník rodu Jan II. Ernust byl Turčanským županem a královým přívržencem), erb Urbana Dóczyho z Veľké Lúče, jágerského biskupa, a erb Coborů (nejvýznamnější představitel Michal Cobor byl gemerským županem a Budinským hradním kapitánem). Do souboru patří i dva znaky s datováním – 1476 (rok dokončení hrubé stavby svatyně) a 1487 (rok její úplné dostavby).\n\nŽebrová pole klenby vyplňuje dekorativně ornamentální fresková výmalba. Její realizací byl v květnu 1866 pověřen původem švýcarský malíř Pietro Isella (1827–1887). Pocházel z města Morcote u Luganského jezera a byl absolventem milánské Akademie výtvarných umění. Pracemi tohoto umělce se může pochlubit řada staveb ve Vídni, ale také v jiných městech (např. v Terstu).\nJeho úkolem bylo v duchu \"návratu\" Dómu k původnímu slohu 15. století:\n\nIsella měl zaplnit rozsáhlou plochu klenby presbytáře, rozdělenou vystupujícím žebrováním na jedenáct lunet, osmnáct kosodélníků a sedm trojúhelníků. V duchu gotické náboženské ikonografie vyplnil žebrové pole symbolickými malbami. Přístěnné lunety obsahují medailony se symboly čtyř evangelistů; lunetu nad hlavním oltářem zdobí motiv vítězného Beránka. Kosodélník Isella zaplnil girlandami révy symbolizujícího Kristova slova podle Janova evangelia: \"\"Já jsem vinný kmen, vy jste ratolesti. Kdo zůstává ve mně a já v něm, ten nese mnoho ovoce. \"\" (Jan 15,5)\n\nTrojúhelníkové pole klenby ve směru od závěru presbytáře k vítěznému oblouku obsahují motivy holubice jako symbolu Ducha svatého, Boží pravice, Božího oka doplněného nápisem IHS, pelikána krmícího mláďata vlastní krví (jedna z tzv. Prefigurací Krista, symbolizující Ježíšovu vykupitelskou roli, když na kříži prolil vlastní krev za spásu lidstva); poslední dvě pole vyplňuje hustě komponovaný břečťan, což má být připomínkou jednoho z kázání svatého Augustina, který břečťan dává do souvislosti s těmi, kteří \"\"se vzali v zahradě církve \"\" (tj. slíbili věrnost své víře).\n\nNa severní stěně presbytáře pochází z dob neogotické úpravy malovaný dekorativní rám s iniciálou písmene I, obsahující postavu prvního uherského krále Štěpána I. Nad levým horním okrajem rámu dvojice andělů nese svatoštěpánskou korunu. Rám obsahuje seznam jedenácti králů a šesti královen, kteří byli v Svatomartinské katedrále korunováni v letech 1563–1830. Navzdory nesporné historické a dokumentační hodnotě na seznamu vyskytují chyby. Kromě absence jmen dvou z celkem osmi zde korunovaných královských manželek - Marie Anny Španělské a Marie Eleonory Gonzaga (první a třetí manželky Ferdinanda III.) - Je tu ještě jedna nepřesnost při jménu Ferdinanda IV. Na seznamu uveden rok 1646 je nesprávný - korunovace se konala o rok později.\n\nNa severní a jižní stěně presbytáře jsou v nikách pod baldachýny klenbových přípor umístěny sochy apoštolů svatého Petra (severní stěna) a svatého Pavla (jižní stěna), díla Johanna Hutterera.\n\nSoučástí interiérového vybavení svatyně je i čtveřice náhrobků (tří starších, které unikly puristickým úpravám, a jednoho novějšího) - biskupa Františka Ujlakyho (z roku 1555), Mikuláše Pálfyho (dílo Caspara Mennelera z roku 1601), biskupa Martina Petheho (z roku 1607) a arcibiskupa Petra Pázmaňa (dílo Aloise Rigela z roku 1914). U prvních tří náhrobků jde pouze o torza - střední figurální části - původně honosných náhrobkových pomníků. Náhrobek jágerského biskupa a královského místodržícího Františka Ujlakyho z období kolem roku 1555 je zajímavý díky poeticky podaným údajům o biskupově věku a roku úmrtí: \"„Mille est quingentas et quinque sequentia messes, lustra abiere decem, cum super astra feror\" \" (\"Prošlo již tisíc a pět set pět po sobě jdoucích sklizní, pěti let desítka, když se nad hvězdy zde vznáším já\"). Vápencový epitaf protitureckého bojovníka, prešpurského hlavního župana, kapitána Bratislavského hradu a diplomata Mikuláše II. Pálfyho začal původně tvořit augsburský sochař Paul Mayer, který však během práce umřel. Dílo pak v roce 1601 dokončil jihoněmecký sochař Gaspar Menneler. Po puristických úpravách v druhé polovině 19. století zůstalo z ornamentálně bohatého epitafu pouze torzo, ale na základě smlouvy, modelu a náčrtu a akvarelu malíře Jakuba Alta (1789–1872) z roku 1848 můžeme rekonstruovat jeho původní vzhled. Podle zmíněných pramenů šlo o přístěnný epitaf, který po pravé i levé straně ústřední niky s postavou Pálfyho v brnění obsahoval dvě menší niky s archanděly Michalem a Rafaelem.\n\nEpitaf kaločského arcibiskupa, rábského biskupa a uherského místodržícího Martina Petheho z Heteše (biskupem v letech 1598–1602) vytvořil neznámý bratislavský sochař dva roky po prelátově smrti. Arcibiskup zemřel ve Vídni 3. října 1605, ale přál si být pohřben v Dómu svatého Martina po boku svých rodičů. Epitaf zhotovený z červeného mramoru je stejně dnes pouze torzem, střední částí monumentálního přístěnného náhrobku, ze kterého zbyl jen reliéf s biskupovou postavou držící v pravé ruce kříž a v levé berlu, symbol biskupského úřadu, a knihu.\n\nUmělecky i ikonograficky je zajímavý Rigelův náhrobek arcibiskupa a kardinála Petra Pázmaňa (1570–1637). Umělec po prvotním, nerealizovaném návrhu na arcibiskupův náhrobek se sedící postavou arcibiskupa z let 1906– 1907, vytvořil v roce 1914 dnešní epitaf v neorenesančním stylu z carrarského mramoru (rozměry epitafu 180×120×30 cm. Epitaf vyhotovený jako pendant epitafu hraběte Mikuláše Pálfyho slavnostně odhalili 7. června 1914. Postava arcibiskupa, horlivého obhajovatele protireformačního zápasu, drží v pravé ruce vztyčený dvouramenný kříž a v levé zavřenou knihu, na obálce níž můžeme číst: HODEGUS AZ ISTENI IGAZSÁGRA VEZERLŐ KALAUZ s latinským vročením 1613. Pod latinským nápisem HODEGUS (tj. Průvodce) je úplný maďarský název nejvýznamnějšího Pázmaňova literárního díla \"Průvodce k Boží pravdě\", jehož první vydání vyšlo v uvedeném roce v Prešpurku. Na podstavci sochy Rigel dílo signoval - \"FECIT ALOYSIUS RIGELE SCVLPTOR POSONIENSIS AD MCMXIV\". Rigelovi při práci na tomto epitafu (při vytváření sádrového modelu) pomáhal italský kamenosochař a učitel z vídeňské Akademie Angelo Celli.\nJe zjevné, že Rigel se při tvorbě Pázmaňova epitafu inspiroval kardinálovou sochou z roku 1884 od turínského sochaře Pietra della Vedova (1831–1898), která zdobí první pilíř ostřihomské baziliky.\nNa jižní stěně je umístěno neogotické pastoforium obsahující dvířka z původního gotického pastoforia z 15. století. Pískovcový rám pastofória v podobě fiálového baldachýnu s piedestalem je Huttererovým dílem. Nad bohatě zdobenými dvířky, které vyhotovil vídeňský umělecký zámečník Sigismund Fischer, je umístěn sluneční kruh s minuskulou \"YHS\" (řecký přepis prvních tří písmen jména Ježíše). Dvířka dali v roce 1867 zrestaurovat Štefan Rakovský, městský historik a spoluzakladatel Městského muzea a jeho manželka Helena Majthényiová. Skutečnost dokládá nápis v latině umístěný na kamenné stuze pod podstavcem pastoforia: STEPH. RAKOVSZKY DE NAGY RAKO ET HELENA BARON. MAJTHENYI DE KESSELEÖKEÖ KONJUGES EX VOTO 1867.\n\nProsvětlení svatyně zajišťuje devět vitrážových oken, z nichž po historické i umělecké stránce zaujme šest. Kromě čelního okna, kterému dominují tři postavy - patrona chrámu mezi dvěma nejvýznamnějšími uherskými králi (Štěpánem I. a Ladislavem I.) každé z dalších pěti oken podává svědectví o svých donátorech. Na jižní stěně svatyně jsou to tzv. okno manželských párů a okno kanovníků. Čtyřdílné okno manželských párů Dómu věnovalo osm manželských dvojic, příslušníků významných uherských rodů (převládají rody Dessewffy a Wenkheim); jejich donátorství připomíná osm párů rodových erbů umístěných ve spodních částech každé z okenních tabulí. Východněji se nachází okno kanovníků, které věnovalo devět kanovníků-učenců, z nichž se někteří významně zapsali do slovenských dějin. Okna Scherzů, obchodnické gildy a Majthényiů prosvětlují prostor presbytáře z jižní strany. Okno Scherzů - obchodníka a městského radního Filipa Scherzo de Vaszoja v roce 1866 věnovali jeho tři synové, z nichž se nejznámějším stal nejmladší Karel, oblíbený kněz v trojičním kostele v Podhradí. Čtyřdílné okno obchodnické gildy věnovalo deset členů obchodního sdružení nazvaného Prešporská obchodnická gilda v roce 1865. Donátory posledně jmenovaného okna ve svatyni byli manželé Štefan Rakovský a Helena Majthényiová.\n\nHlavní loď je od bočních lodí vizuálně oddělena osmi podpěrnými sloupy (po čtyřech na obou stranách). Z hlavic pilířů vybíhá žebrová klenba pocházející z první poloviny 15. století. Do středu stropu hlavní lodi umístili stavitelé prstencový svorník s otvorem do nebes přikrytý terčem se symbolem Ducha svatého.\nK druhému severnímu pilíři je přistavěna neogotická kazatelna zakončená stříškou.\n\nDominantou pravé (jižní) lodi je oltář Sedmibolestné Panny Marie (oltář Piety). Dominuje mu ve středu osazená socha Panny Marie, držící v náručí ukřižovaného Krista, jejíž vznik se spojuje s \"duchařskou\" legendou. Její hlavní představitelkou byla jistá Regina Fischerová, 19letá dívka, pocházející z Hallstattu a bydlící v Prešpurku. Od pondělí 24. června 1641 do neděle 29. června 1642 se jí asi stokrát zjevil duch, který se představil jako někdejší rychtář prešpurského předměstí Hans Klement Zwespenbauer. Požadoval po Regině, aby od jeho vdovy vyžádala dvě stě zlatých, které během svého života získal při loupežné vraždě. Připomněl ještě, že navzdory nesmírnému pokání, které provedl, se neumí vysvobodit z očistcového utrpení. Stane se prý až poté, co se naplní slib, který dal ještě před smrtí, že z uloupených peněz dá pro hlavní městský kostel vyhotovit sochu Bolestné Matky, držící v klíně svého ukřižovaného Syna. Na důkaz své autentičnosti duch vypaloval otisk dlaně nebo kříže na truhlici, sukno nebo papír.\n\nNa soše Panny Marie zaujme honosná stříbrná koruna, kterou podle návrhu J. Lipperta odlili z votivních srdíček a na spodním okraji ozdobili řadou drahokamů. \"Společnost\" Panně Marii dělají sochy dalších světic uspořádaných ve dvou registrech: ve spodním je to zleva svatá Apollóna, Anežka Římská, Svatá Helena a svatá Cecílie. Ve vrchním registru jsou sochy svaté Lucie (vlevo) a svaté Filomeny. Nejlépe umístěnou sochou je postava anděla držícího Veraikon.\n\nSoučástí oltáře jsou reliéfní výjevy ze života Ježíše Krista: vlevo výjevy z Kristova dětství (\"Útěk do Egypta\", \"Ježíš v chrámu\", \"Obětování v chrámu\") a vpravo z konce jeho života (\"Nesení kříže\", \"Ukřižování\" a \"Ukládání do hrobu\").\nDeset metrů vysoký a čtyři metry široký oltář je v pořadí čtvrtým oltářem s tímto zasvěcením v kostele a ze všech jeho skulptur je sousoší Piety zcela původním; pochází z roku 1642 a jeho autorem je sochař Juraj Scheibele. Nynější oltář, dílo firmy tyrolského dřevořezbáře Ferdinanda Prinotha ze St. Ulricha, kostelu věnoval dómský kanovník a blumentálský farář Evarist Czaykowszki. 30. května 1911 ho posvětil ostřihomský biskup Medard Kohl.\n\nNa čelní stěně lodi se na podstavci nachází skvost barokního sochařství - bronzové sousoší \"Svatý Martin se žebrákem\" od Georga Rafaela Donnera z roku 1734.\nPřed sousoším lze přes skleněný průzor v podlaze vidět archeologickým výzkumem objevené pozůstatky hřbitova z 11. století a jihovýchodní roh raně gotické sakrální stavby datované do konce 13. století.\n\nVlevo od sousoší, na pozadí konsekračního kříže, je postavena gotická křtitelnice z roku 1409. Její dvě části vznikly v nestejných obdobích. Spodní část - kalich - je nejstarším a původním artefaktem Dómu: pochází ze začátku 15. století. Víko je o pět století mladší; podle kruhopisu na jeho spodním okraji vznikl za působení faráře Karla Heillera v roce 1878. Nápis na horní straně kalicha, přerušovaný symboly čtyř evangelistů, připomíná, že \"\"v úterý, před dnem mučedníka svatého Víta léta Páně 1409 darovalo město toto dílo chrámu prostřednictvím rychtáře Ulricha Rauchenwartera.\"\"\nPo pravé straně vchodu do jižní předsíně visí tapiserie od akademického malíře Mikuláše Klimčáka s námětem slovanských věrozvěstů Cyrila a Metoděje.\n\nZeď pravé lodi má nejbohatší zastoupení vitráží (šest oken) ze všech obvodových stěn katedrály. Ve směru od svatyně je prvním okno biskupa Josefa Danka (1829–1895). Mariánská tematika dominuje dalšímu oknu se zvěstováním; následuje okno se Svatou Trojicí. Poslední tři okna, dvojice vysokých a jedno rozetové nad emporou, jsou věnovány faráři Karlovi Heillerovi. Jeho jméno obsahuje dedikační text ve spodní části dvojice čtyřdílných vitráží, které otci myšlenky puristické přestavby chrámu věnovaly u příležitosti čtvrtstoletí Heillerova působení v Dómu ve funkci faráře v roce 1874 \"Autonómna katolícka cirkevná obec \" a Domský \"Cirkevný hudobný spolok\".\n\nLevá (severní) chrámová loď obsahuje dva boční oltáře. Ve směru od svatyně je prvním neogotický křídlový oltář Kříže, zvaný také oltář Kalvárie, pocházející stejně jako oltář Piety z dílny Ferdinanda Prinotha. V jeho centru je umístěno sousoší s ukřižovaným Kristem po stranách s Pannou Marií a apoštolem Janem. Výjevy na bočních křídlech zachycují scény z Ježíšových posledních chvil: vlevo nahoře \"Korunování trnovou korunou\", dole \"Ježíšovo setkání s matkou cestou na Golgotu\", vpravo nahoře \"Bičování Krista\" a pod ním \"Kalich utrpení\", který Ježíš přijímá z andělových rukou.\n\nV roce 1917 v atmosféře událostí probíhající první světové války však zmíněné reliéfní výjevy nahradily reliéfy s válečnými scénami a samotný oltář dostal nové pojmenování - Válečný. Na třech z reliéfů byl návštěvníkům chrámu představen jakýsi minipříběh mladého uherského husara. Začínal první scénou, na níž se mladý voják loučí se svou rodinou, pokračoval přímou frontovou scénou a končil na třetím výjevu, kde mladý husar umírá a před smrtí přijímá poslední pomazání a eucharistii od mladého kněze. Celý příběh měl své ideové vyvrcholení na čtvrtém reliéfu, na kterém před Božským srdcem (bylo sjednocujícím prvkem všech výjevů) klečí v modlitbě nejvyšší velitel vojsk, samotný císař František Josef I. oděný ve slavnostní uniformě polního maršála. Oltář, který se v rámci rakousko-uherské monarchie stal prvním z řady tzv. válečných oltářů, v takové podobě mohli návštěvníci Dómu obdivovat až do roku 1920. V období vrcholících protiuherských a protimonarchistických nálad v uvedeném roce byly reliéfy odstraněny, zvláště když předtím byly několikrát poškozeny vandaly.\n\nV oltářních fiálových nástavcích jsou umístěny čtyři sochy - uprostřed \"Božské srdce Ježíšovo\" po stranách se sochami svatého Vavřince (vlevo) a prvního mučedníka svatého Štěpána (vpravo). Oba světce poznáme podle jejich tradičních atributů - symbolů jejich mučednické smrti: svatého Vavřince podle roštu a svatého Štěpána podle kamene v ruce. Oltář završuje socha anděla se založenýma rukama.\n\nPredella oltáře obsahuje reliéfní ztvárnění Poslední večeře, které nápadně připomíná slavnou Leonardovu \"Poslední večeři\" v milánském kostele Santa Maria delle Grazie.\nZa jistou paralelu s někdejší funkcí chrámu jako místa korunovačních aktů lze považovat uložení relikvie posledního rakouského císaře a uherského krále Karla I. do oltáře Kalvárie 21. října 2011.\n\nDruhým oltářem je oltář svatého Ondřeje vytvořený dílnou Josefa Lipperta. Nepoměrně skromnější oltář obsahuje v ústřední nice sochu svatého Ondřeje po stranách doplněnou sochami svatého Aloise v oděvu jezuitského novice a svatého Imricha.\n\nZ trojice vitrážových oken v severní lodi je nejzajímavější dvoudílné okno nad oltářem svatého Ondřeje. Nápisy na obou tabulkách ve spodních částech vysvětlují, že okno vzniklo v roce 1874 přispěním učitelů bratislavské školy, tzv. normálky. Šlo o lidovou školu zařazenou do sítě vzdělávacích ústavů, která připravovala hlavně nové pedagogy. V Bratislavě v druhé polovině 19. století existovala při sv. Martinovi normálka (\"Normalhauptschule\") s nižší reálkou (\"Realschule\").\nV levé lodi se nacházejí vchody do obou bočních kaplí - svatého Jana Almužníka a svaté Anny.\n\nUmělecky nejvýznamnější z kaplí Katedrály svatého Martina je barokní kaple svatého Jana Almužníka. V letech 1729–1732 ji do prostoru mezi severní zeď presbytáře a východní čelo severní lodi (na místě bývalé gotické sakristie) dal postavit arcibiskup Imrich Esterházy. Na její výzdobu povolal tehdejší nejvýznamnější umělce v čele se sochařem Georgem Rafaelem Donnerem (dodnes není uspokojivě vyřešeno, zda je Donner i architektem kaple. Literatura 18. století mu jednoznačně připisovala autorství projektu, v pozdějším období byla tato teorie zpochybněna a plány kaple byly připsány známému architektovi Fischerovi z Erlachu).\n\nDonner přišel do Bratislavy ze Salcburku, kde v předchozích třech letech pracoval na výzdobě zámku Mirabell. Tamní nepříliš úspěšné působení vedlo Donnera k odchodu do Bratislavy, kde mohl beze zbytku zúročit své vzdělání i talent. Bratislava mu poskytla podmínky potřebné pro tvorbu: velkorysého mecenáše, velké objednávky s možností realizovat jeho výtvarné představy a domov, které ve své vlasti neměl. Na rozdíl od Vídně Prešpurk nebyl \"v zajetí\" italské výtvarné konvence, vůči níž byli domácí umělci ve velké nevýhodě. V osobě ostřihomského arcibiskupa zase sochař našel velkorysého, dobrotivého, rozvážného a chápavého donátora, milovníka umění, jemuž beze zbytku splnil jeho představy. Na následujících deset let (do konce roku 1739, kdy město opustil a odešel do Vídně) se mu Bratislava stala skutečným domovem.\n\nDonner vytvořil výzdobu celé kaple, postavy andělů, sochu arcibiskupa, reliéfy tabernákula, jeho dílna měla podíl na dekorativních částech oltáře i na portálu kaple. Donner je i autorem dvou mohutných svícnů odlitých z bronzu. Kolem autorství samotného oltáře v kapli se vynořují otázky - vznikl totiž ještě ve Vídni před Donnerovým příchodem do Bratislavy.\n\nDonner však nebyl jediným tvůrcem kaple. Stavební práce realizoval bratislavský stavitel František Portenhauser se zedníkem Jakubem Bauerem. Tesařské práce zadali Pavlovi Edterovi a Wolfgangu Elierovi. Kameníci František Kristián Schneiber z Prahy a Thomas Hilger z Altenburgu odpovídali zase za kamenické práce. V letech 1730–1732 pracoval v interiéru kaple vídeňský štukatér Jacob Piringer a pozlacovač Blasius. Mříž uzavírající vstup do kaple je dílem bratislavského zámečnického mistra Johanna Thamela. Fresku v kupoli v roce 1731 namaloval císařský dvorní malíř Daniel Gran. Oltář v kapli pozlatil bratislavský malíř Jozef Kyrtz.\n\nVytvoření samostatné kaple světci bylo podmíněno osobním vztahem primase Esterházyho k světci, ale i jeho touhou o oživení světcova kultu v Uhersku. Kaple byla určena na důstojné uložení ostatků svatého Jana Almužníka, alexandrijského patriarchy, známého svou lidumilnosti a štědrostí, s nímž se do značné míry sám arcibiskup ztotožňoval. Současně se měla stát arcibiskupovým mauzoleem, kde chtěl být po světcově boku po smrti pohřben.\nTěmto intencím odpovídá ikonografie interiérové výzdoby kaple, která je přehlídkou uměleckých děl vrcholného vídeňského baroka. Donner na její východní straně umístil bohatě dekorovanou niku, do které osadil menzu s oltářem. Hlavní pozornost soustředil na stříbrnou pozlacenou skleněnou rakev s ostatky světce a dvěma anděly stojícími po stranách.\n\nSvětcovo tělo však dnes není kompletní. V roce 1580, tj. v době, kdy světcovy ostatky odpočívaly v sakristii chrámu, odebrali z jeho těla jeden z prstů levé ruky a věnovali ho vídeňským jezuitům. Další část získali představitelé budínské kapituly. Ti od doby, kdy bylo rozhodnuto o tom, že relikvie zůstane v Bratislavě a nevrátí se do Budína, usilovali, aby získali alespoň některou část světcova těla. Jejich úsilí bylo završeno v létě 1716. 26. června v uvedeném roce byla z relikvie oddělena noha od pravého kotníku a předána představitelům Budína. Událo se tak na příkaz papeže Klementa XI., který při této příležitosti sám získal část světcových ostatků - spodní článek prsteníku pravé ruky.\nBohatá drapérie oltáře svatého Jana Almužníka s poletujícími anděly vrcholí v baldachýnu. Predella oltáře sestává ze sedmi bronzových, původně pozlacených reliéfů pašijového cyklu: \"Bičování\", \"Kristus na Olivetské hoře\", \"Nesení kříže\", \"Pieta\", \"Stavění kříže\", \"Ukládání do hrobu\" a \"Korunování trním\". Z hlediska Donnerovy sochařské tvorby představují reliéfy umělců nejobsáhlejší cyklus.\nNa jižní straně kaple Donner umístil postavu Imricha Esterházyho. S portrétní věrností zvěčnil arcibiskupa jako prostého kněze v poloze rozjímajícího adorátora klečícího jakoby na jevišti v mušlové nice, s tváří proti velkému oknu, modlícího se se skloněnou hlavou k oltáři v závěru kaple. Sochařsky řešený náhrobek, připodobněný k římským náhrobkům vysokých církevních hodnostářů, patří k nejpozoruhodnějším středoevropským dílům 18. století a k mimořádně významným uměleckým pracím v katedrále svatého Martina.\nHned za vchodem je do podlahy kaple zazděna mramorová náhrobní tabule, na níž prostý text vyjadřuje arcibiskupovu touhu:\nUmělecká výzdoba kaple vrcholí v malé kopuli s lucernou uprostřed, jejíž povrch nad římsou pokrývají fresky, dílo předního rakouského barokního umělce Daniela Grana (1694–1757). Po obvodu oválné kopule umělec na pozadí malované iluzivní architektury umístil seskupení alegorických ženských postav personifikujících křesťanské ctnosti, ztvárněných podle ikonografických zvyklostí se svými obvyklými atributy. Na straně nad oltářem je to Naděje (\"Spes\") s kotvou a snítkou růží v ruce s Vírou (\"Fides\") s kalichem a hostií. Na boční straně nad nikou s arcibiskupovou sochou je Láska (\"Caritas\") s knihou a planoucím srdcem ve zvednuté ruce a Milosrdenství (\"Misericordia\") v podobě sedící mladé ženy s rohem hojnosti a s olivovou ratolestí. Na straně nad vchodem je Moudrost (\"Sapientia\") s beránkem Božím na knize se sedmi pečetěmi a Spravedlnost (\"Iustitia\") s váhami v ruce. Nad oknem dvě poslední postavy personifikují Umírněnost (\"Temperantia\") se jhem na ramenou a Kajícnost (\"Paenitentia\") s bičíkem pokání v ruce.\n\nGranova freska v kapli svatého Jana Almužníka, vytvořená mezi 4. červencem a 13. prosincem 1731, je na území Slovenska jediným známým dílem tohoto vynikajícího freskaře a vysoce hodnoceného císařského dvorního malíře.\n\n28. října 1732 byla stavba dokončené kaple slavnostně vysvěcena.\n\nVstup do kaple lemuje honosný portál s těžkou, umělecky kovanou mříží, překrytý shora a z bočních stran těžkým závěsem s drapérií a třásněmi. Mříž opticky odděluje kapli, dnes sloužící jako svatostánek, od chrámového prostoru, ale současně dává možnost kolemjdoucím nahlédnout do jejího interiéru, vyznačujícího se decentní barevností a působícího nanejvýš intimně. Nad portálem je umístěn nápis ve volutové kartuši: NULLI SANCTORUM/SED IPSI DEO SANCTORUM/QUAMUIS IN MEMORIAM SANCTORUM/CONSTITUIMUS ALTARIA. S. AUG. L. XX. Cont. Faust. Manich. C. XXI. Sec. IV. Anno Christi 396 (\"Nikomu ze svatých, nýbrž samému Bohu svatých, ačkoli na památku svatých, postavili jsme tento oltář\") Nápis je odkazem na citát z 21. kapitoly apologetického spisu svatého Augustina \"Contra Faustum Manichaeum\" (\"Proti manichejci Faustovi\") (396 - 398). Citát z téhož díla nacházíme i v nápisu nad portálem kaple z její vnitřní strany - A NOBIS COLI SANCTOS/SED NON LATRIA, ET JDEO/NON EST JDOLOLATRIA (\"uctívání svatým nekonáme bohoslužbu, protože to není náboženství\").\n\nDruhou samostatně stojící kaplí je kaple svaté Anny u severní zdi chrámu. Vznikla v roce 1514 (vročení je vyryté nad jejím vchodem) kdy ji přistavěli mezi druhý a čtvrtý opěrný pilíř severní lodi. Zvenčí překryla severní portál z doby před polovinou 14. století se vzácnou kamenickou výzdobou, který se i přes více přestaveb zachoval dodnes. Tympanon nad portálem obsahuje motiv Nejsvětější Trojice - Boha Otce se stromem života a Krista - symbolu nového života, nad nimiž se vznáší holubice - symbol Ducha svatého. Zobrazení v podobě tzv. Trůnu milosti je nejdokonalejším způsobem, jaký středověk na zobrazení teologicky mimořádně komplikované a abstraktní trojiční problematiky znal. Všechny tři Božské osoby umělec umístil v jedné ose. Po stranách výjev adoruje dvojice andělů. Reliéf je doplněn dvěma tzv. přefiguracemi Krista (symbolickými odkazy na Kristovu oběť a zmrtvýchvstání: pelikán živící svá mláďata vlastním masem a krví na pravé straně a lvice oživující své mrtvě narozené mládě na straně levé).\n\nInteriérové vybavení kaple je poměrně skromné. V jejím závěru je na podstavci umístěno sousoší svaté Anny vyučující Pannu Marii, které objednal Karol Heiller u místního uměleckého truhláře Ludvíka Staudingera. Při pravé stěně je přistavěn pískovcový náhrobek bratislavského probošta a vicekancléře Academie Istropolitany Juraje Schomberga z roku 1470.\n\nNa obou bočních stěnách jsou naproti sobě ve výšce očí umístěny dva epitafy - na pravé epitaf bratislavského probošta a správce kaple (v letech 1629–1632) Juraje Nagye z roku 1636, dílo neznámého bratislavského sochaře. Podle nápisu na epitafní desce, dal náhrobek zhotovit Lukáš Vata, člen uherské komory, s manželkou Zuzanou. Na levé stěně visí epitaf jágerského probošta, opata Michala Maurovitiuse z roku 1638.\n\nPři levé stěně stojí mramorový epitaf spisovatele a kanovníka Jozefa Ignáce Bajzy, který je pohřben v podzemí Dómu (náhrobek vytvořil v roce 1933 akademický sochař Jozef Pospíšil, autorem spisovatelova portrétního medailonu na náhrobku na základě Pospíšilova návrhu je Alojz Rigele).\nZ umělecké výzdoby kaple zaujme ornamentální výmalba stropu, pocházející z dob regotizace chrámového interiéru, zakomponována do původní síťové klenby. Centrální pole obsahuje podobiznu žehnajícího Ježíše Krista držícího v levé ruce otevřenou knihu na stránkách s řeckými písmeny Α (alfa) a Ω (omega), tj. počátek a konec (slova ze Zjevení svatého Jana: \"\"Já jsem Alfa i Omega, počátek i konec, první i poslední\"\" (Zj 22,13)). Sousedící pole obsahují medailony čtyř evangelistů. Autorem výmalby je malíř Carl Jobst.\n\nOsvětlení kaple zajišťuje trojice vitrážových oken, z nichž je umělecky i ikonograficky nejzajímavější okno přímo naproti vchodu do kaple. Jeho ústředním motivem je zápas svatého archanděla Michaela s drakem. Na vitráží z roku 1877 je znázorněn v póze jak zadupává draka, symbol satana, do pekelného ohně. Na Michaelově štítu čteme latinský nápis, který je překladem hebrejského originálu archandělova jména QUIS ET DEUS? (\"Kdo je Bůh?\").\n\nZ kaple svaté Anny se vstupuje do chrámového podzemí s hrobkami umístěnými pod kostelem a v prostoru severně od chrámu.\n\nPodvěží katedrály je vnitřními zdmi rozděleno na tři části: jižní část zabírá tzv. kaple královny Žofie, střední část sakristie a severní tzv. kaple kanovníků.\n\nKaple královny Žofie (zvaná také kaple svatého Josefa podle stejnojmenného oltáře, který zde stával) je pojmenována po české královny Žofii Bavorské, manželce krále Václava IV. Lucemburského, která se po manželově smrti v roce 1419 uchýlila do Prešpurku pod ochranu svého švagra, uherského krále Zikmunda. Zde, v klášteře klarisek, přežila posledních šest let svého života a po smrti byla pod touto kaplí pohřbena. Dedikace kaple dokládají dva erby na vitráží - lucemburský lev a erb s bavorskými modro-bílými kosodélníky.\n\nPo vřetenovém schodišti se vystupuje do prostoru na druhém podlaží, který se v dávné minulosti využíval jako \"Bibliotheca\", tj. Kapitulská knihovna. Šlo o nejstarší knihovnu na území města, jejíž počátky sahaly až do 12. století. V dobách největšího rozmachu její knihovní fond (dnes uložený ve Slovenském národním archivu), obsahoval tři tisíce pět set knih. K jeho nejvzácnějším exponátům patřily Bratislavský notovaný misál z první poloviny 14. století, čtyři antifonáře z 15. století a tzv. Prayův kodex pocházející z 12. století. Za své pojmenování kodex vděčí svému objeviteli, jezuitskému historikovi Jurajovi Prayovi, který dílo psané maďarsky (jde o dosud nejstarší známou písemnou památku v maďarském jazyce) objevil v roce 1770.\n\nStřední část Domského podvěží, sakristie, se spolu s místností na druhém podlaží využívá jako klenotnice. Do jejího interiéru se vstupuje honosným portálem, nad kterým dominují barokní hodiny, dílo prešpurského mistra Lorentza Brudera. Po obou stranách vstupu se nacházejí dvě dřevěné lavice, pocházející z původního interiérového vybavení.\n\nKlenotnice byla zřízena v letech 2006–2008 na podnět magistra umění Romana Bajzíka. Její kolekci tvoří přes čtyřicet kalichů, čtyřiadvacet relikviářů, deset monstrancí a několik desítek dalších liturgických předmětů (berly, ciboria, ornáty, svícny aj.), jakož i vynikající ukázky kostelního nábytku. Nejskvostnějším artefaktem je sto šest centimetrů vysoká zlatá, bohatě zdobená gotická monstrance a stříbrný pozlacený, pětadvacet centimetrů vysoký kalich ze začátku 15. století.\nMezi exponáty se nacházejí také dvě vzácné deskové malby z období kolem roku 1480 od Mistra Winklerova epitafu - \"Ukřižování svatého Filipa\" a \"Martyrium svatého Matěje\". Součástí Domského pokladu je i replika svatoštěpánské královské koruny (dílo Romana Bajzíka), umístěná ve vitríně v pravé lodi katedrály.\nSeverní část podvěží zabírá místnost zvaná \"locus consistorii\", v níž se konal obřad instalace nového kapitulního kanovníka (proto místnost nesla pojmenování kaple kanovníků). Její význam však svého času daleko přesahoval hranice města. V této síni se totiž vyřizovaly záležitosti související s činností tzv. hodnověrného místa.\n\nNad touto místností se nacházel prostor, který sloužil jako kapitulský archiv. Vystupovalo se do něj po točitém schodišti. O důležitosti archivu svědčil počet dokumentů, které se zde v průběhu staletí nashromáždily. V jedné jeho části, tzv. soukromém archívu, bylo uloženo osm set šestnáct středověkých listin, sedmdesát svazků indexů a protokolů a osmatřicet map a plánů. Ve druhé části, tzv. Archivu hodnověrného místa, bylo v průběhu let 1240–1866 uchováváno dva tisíce dvě stě třicet středověkých listin a sto devatenáct svazků úředních knih.\n\nPodobně jako v případě knihovny i fond kapitulního archivu skončil v roce 1958 v depozitářích Slovenského národního archivu.\nVstupní prostor chrámu za hlavním vchodem je překrytý varhanní emporou, obnovenou v roce 1878 díky finanční pomoci kardinála Jána Simora, jehož erb je připevněn ve středu chórové balustrády.\n\nV roce 2010 byly na emporu instalovány nové varhany. Jejich autorem je německý varhanář Gerald Woehl, který je pojmenoval po svaté Alžbětě. Kromě akustické stránky jsou varhany zajímavé i technicky. Jsou vyrobeny z kvalitních druhů dřeva, jako materiál na jeho čtyři tisíce píšťal (nejmenší má pět milimetrů, největší deset metrů) bylo použito stříbro a cín. Slavnostní svěcení varhan, které nahradily původní varhany z roku 1880, se konalo 27. června 2010.\n\nPůvodně ve věži Dómu svatého Martina viselo šest zvonů. Největší z nich, \"Wederin\" (\"Die Wederin\"), odlitý v roce 1670 ve zvonařské dílně Baltazara Herolda, měl hmotnost 2513 kilogramů, spodní průměr 1557 milimetrů a výšku 1620 mm. Kromě něj zde bylo pět dalších zvonů: \"Zwölferin\" z roku 1807 (hmotnost 1358 kilogramů), \"Viertlerin\" z roku 1821 o hmotnosti 832 kg, dva bezejmenné zvony 500 kg a 132 kg), \"Josefin\" o hmotnosti 232 kg a nejmenší 25kilogramový \"Zügenglocklein\" (\"umíráček\").\nV roce 1914 po začátku první světové války však byly všechny zvony, kromě největšího Wederina, z věže odstraněny, roztaveny a materiál z nich získaný použit k odlévání děl.\n\nDnes je ve věži katedrály umístěných osm zvonů. Kromě původního \"Wederina\", který musel být pro značné poškození zrekonstruován, bylo v listopadu 2000 do zvonice slavnostně instalováno dalších sedm zvonů, symbolických darů okolních států.\n\nNejvětší, nazvaný \"Marie Terezie\" (\"Maria Theresia\"), 2 200 kilogramů vážící zvon s průměrem 1,5 metru je darem Vídně a spolkových zemí Dolní Rakousko a Burgenland. Maďarsko a jeho hlavní město Budapešť dalo vyrobit 850kilogramovou \"Svatou Margitu\" (\"Szent Marge\"), polská Varšava 500kilogramového \"Jana Pavla II.\" (\"Ioanis Paulus II. \"), Česká Praha 340kilogramového \"Svatého Adalberta\" (\"Vojtěch\") a hlavní město Ukrajiny, Kyjev, 290kilogramového \"Svatého Vladimira\" (\"Святой Владимир\").\nSoučasně s uvedenými zvony byly v rámci rekonstrukce věžních hodin a zvonkohry umístěny ve věži i dva menší zvony: sv. Jozef (hmotnost asi 100 kg a Panna Maria s hmotností asi 75 kg, které financovala fara spolu s příspěvky věřících.\n\nZvony vyrobili ve známé zvonařské dílně Marie Tomáškové-Dytrychové v Brodku u Přerova.\n\nZvony katedrály sv. Martina:\nHodinové zvony:\nZajímavou součástí interiéru katedrály jsou návštěvníky vyhledávané hrobky v podzemí chrámu. Podzemí se člení na několik krypt, z nichž návštěvníkům jsou přístupné (vstup z kaple svaté Anny) pouze dvě, tzv. kanonická a městská krypta.\n\nJednou z nejzajímavějších částí je bezpochyby veřejnosti nepřístupná arcibiskupská hrobka nacházející se pod kaplí svatého Jana Almužníka, kde jsou v honosných rakvích uloženy tělesné ostatky čtyř po sobě následujících ostřihomských arcibiskupů - primase Imricha Esterházyho (1725–1745), kardinála Mikuláše Čákiho (1751–1757), primase Františka Barkóczyho (1761–1757) a kardinála Jozefa Baťána (1776–1799). O důležitosti pohřbených osob podávají svědectví kovové rakve vyzdobené rozmanitými symboly: kromě erbů, knížecích a kardinálských klobouků, berel i přesýpacími hodinami jako symbolu plynoucího času, umrlčími hlavami na znamení nezbytného konce pozemského putování či kříži jako připomínkou zmrtvýchvstalého Krista. Arcibiskup Imrich Esterházy je pohřben v rokokové rakvi z mědi; původní rakev Mikuláše Čákiho se nezachovala, nynější pochází z konce roku 1836, kdy ji dal zhotovit arcibiskup Ján Scitovský. I ostatky dalších dvou arcibiskupů, Františka Barkóczyho a Jozefa Baťána, spočívají v kovových rakvích - měděné rokokové, resp. cínové empírové.\nDalší významnou kryptou pod Dómem je hrobka Pálffyů pod severní částí Dómu nad níž je kaple, jejíž vstup překrývá mohutná kamenná deska pod epitafem Jana Draškoviče u severní zdi kostela. Do hrobky bylo v průběhu 245 let uloženo nejméně dvacet osob. Přehled nejvýznamnějších příslušníků rodu, pohřbených v hrobce:\n\nV roce 1845 hrobka byla překryta mohutnou kamennou deskou, na níž zmíněný rok je rokem posledního pohřbu na tomto místě. Dnes hrobku tvoří přes deset metrů dlouhá a více než dva metry široká a vysoká chodba. Všechny původní hroby i rakve jsou však prázdné.\n\nJižně od nynějšího Dómu svatého Martina se od samých počátků existence kostela rozprostíralo náměstí zvané Dómské. Směrem na jih se svažovalo a sahalo až k někdejší Vydrické bráně. Na jeho jižním svahu se rozkládal Domský hřbitov. Byl jediným místem k pohřbívání mrtvých uvnitř městských hradeb. Mnozí ze zámožných obyvatel města si přáli po své smrti být pohřbeni, pokud ne přímo v Dómu, tak alespoň na tomto místě, a ne na některém z hřbitovů za hradbami města. Na hřbitově existovalo i několik pohřebních kaplí (např. kaple svatého Ondřeje z let 1320–1330 či kaple svatého Egidia). Zde se nacházel i karner, kostnice s oltářem, před nímž se sloužily zádušní mše. Hřbitov však byl nevelký a časem svojí kapacitou nestačil. Když se k tomu přidružil i nezájem ze strany městské rady, tak ho v roce 1735 úředně zavřeli a pohřbívat se mohlo pouze za městskými hradbami. Přesto se zde bohatší měšťané výjimečně pohřbívali i později, až do poloviny 18. století. V rámci osvícenských zdravotnických reforem Marie Terezie však hřbitov v roce 1778 zrušen úplně, prostor (dnešní Rudnayovo náměstí) upravili a přizpůsobili pro potřeby návštěvníků kostela.\n\nKatedrála svatého Martina patří k nejvýznamnějším památkám na celém Slovensku. Kromě vlastní architektury, vzácných plastik a interiérového gotického a barokního vybavení je chrám zajímavý také v souvislosti s důležitými událostmi národních a uherských dějin.\n\n\n\n\n"}
{"id": "149806", "url": "https://cs.wikipedia.org/wiki?curid=149806", "title": "DVI", "text": "DVI\n\nZkratka DVI může mít více významů:\n\n"}
{"id": "149811", "url": "https://cs.wikipedia.org/wiki?curid=149811", "title": "Michalská brána", "text": "Michalská brána\n\nMichalská brána je bývalá brána bratislavského městského opevnění nacházející se na Starém Městě. Je též jediným zbytkem tohoto původního opevnění.\n\nSvoje jméno dostala po kostelu sv. Michala, který stával nedaleko na předměstí. Postavena byla koncem 14. století. V minulosti měla padací most, padací mříž a silná dřevěná vrata. Horní osmiboká část věže byla postavena v letech 1511 – 1517. Na konci 16. století měla střecha měděnou cibuli. Dnešní podobu získala roku 1758.\n\nMěstské muzeum zde zřídilo expozici historických zbraní.\n\nZ ochozu je pěkný výhled na Bratislavský hrad a Staré město.\n\n \n"}
{"id": "149815", "url": "https://cs.wikipedia.org/wiki?curid=149815", "title": "Čečeň", "text": "Čečeň\n\nČečeň (rusky \"Чечень\") je ostrov v severozápadní části Kaspického moře. Leží severně od Agrachanského poloostrovu. Náleží k Dagestánské republice Ruska. Je 12 km dlouhý a maximálně 5 km široký.\n\nOd břehu do moře se táhnou písečné kosy a porosty rákosu.\n"}
{"id": "149818", "url": "https://cs.wikipedia.org/wiki?curid=149818", "title": "Devín (hrad)", "text": "Devín (hrad)\n\nDevínský hrad je zřícenina gotického, později slohově přestavovaného hradu, vypínající se majestátně nad stejnojmennou obcí, městskou částí Bratislavy (okres Bratislava IV). Zabírají téměř celé temeno hradní skály nad soutokem Dunaje a Moravy.\n\nHrad má jedny z nejpohnutějších ale i nejbohatších dějin z hradních sídel na Slovensku. S existencí někdejšího hradiště se spojuje přítomnost keltského a později římského etnika na našem území. Hrad byl svědkem slávy i pádu Velké Moravy, prvního slovanského státního útvaru na území Slovenska, a byl důležitou součástí soustavy pohraničních pevností Uherského království. Spolu s nedalekým Bratislavským hradem tvoří dvojici významných reprezentantů slovenské národní historie.\n\nVýznam hradu našel odezvu i v četných uměleckých dílech.\n\nDevínský hrad patří spolu s Bratislavským a Nitranským hradem k nejstarším historicky doloženým hradním objektům na Slovensku. Jeho minulost sahá do prehistorických dob.\n\nDevínský hrad se vypíná na masivním skalním ostrohu, který z jižní strany kromě Dunaje chránily bažiny, ze západu řeka Morava a ze severu masiv Devínské Kobyly. Samotný hrad byl ze strategického hlediska přirozenou ochranou Devínské brány, geografického vstupního prostoru do Karpatské kotliny. Široký tok Dunaje zde udával směr důležité kontinentální obchodní cesty mezi západem a východem, tzv. Podunajské cesty, která zde protínala známou Jantarovou stezku, vedoucí od Středomoří k Baltu. Je tedy přirozené, že výhodná poloha přímo předurčovala toto místo ke střetu dvou evropských kultur – východní a západní. Tyto danosti spolu s vhodnými přírodními podmínkami na život člověka – vodní toky bohaté na ryby, dostatek zvěře v okolních lesích – podmiňovaly trvalé osídlení tohoto území od 5. tisíciletí př. Kr. až prakticky do 19. století.\n\nMnožství a kvalita archeologických nálezů dokládá, že v rámci osídlení Devínské hradní skály se vyskytovalo pět nejsilnějších období: halštatské, keltské (laténské), římské a velkomoravské období.\n\nPodle objevených nálezů bylo konstatováno, že dosud nejstarší osídlení Devína se datuje do období mladší doby kamenné (asi 5000-4000 př. Kr.), kdy v Podunají vznikaly první zemědělské usedlosti. V areálu hradu to dokládá hrob, podle svého inventáře přisuzovaný k tzv. Kultuře s lineární keramikou, která je dokladem již poměrně vyspělého výtvarného cítění tehdejších výrobců.\n\nChronologicky mladší nálezy v areálu hradu – osada na jihovýchodním svahu hradní výšiny a část pohřebiště patřící lidu mohylové kultury – spadají do období starší a mladší doby bronzové (1800 resp. kolem 1500 př. Kr. – 700 př. Kr.). Z tohoto období se však nezachovalo mnoho nálezů. Jde především o nález opevněného sídliště na jihovýchodním svahu hradní výšiny.\n\nHalštatské období na Devíně se datuje okolo 7. – 6. století př. Kr. Archeologický výzkum potvrdil na celé ploše hradního areálu existenci výšinné osady tzv. Kalenderberské kultury. Obyvatelé osady žili v zemnicích nebo polozemnicích, se stěnami vyplétanými proutím a s hliněnými podlahami. V prostoru obydlí byly objeveny pozůstatky otevřených ohnišť. V exteriéru se nacházely jámy nejrozličnějších velikostí a využití. Významným nálezem byl objev keramické dílny v severozápadní části někdejšího hradiště. Z dalších hmotných dokladů se našly kovové a kostěné předměty, množství keramiky i předměty kultovního charakteru. Nálezy jednoznačně dokazují, že halštatské období bylo jedním z nejvýznamnějších.\n\nZačátkem 3. století př. Kr. se ze severozápadních oblastí Evropy přesouvali do Podunají Keltové. Postupně se těžiště jejich expanze přesunulo do Podunají, kde tradiční forma jejich kultury dosáhla vrcholu. Keltové byli nejen úspěšní bojovníci, ale i zruční řemeslníci. Na území Slovenska přinesli svébytnou kulturu, která do značné míry ovlivnila další vývoj v této oblasti. V prostoru dnešní Bratislavy si na přelomu 2. a 1. století př. Kr. vybudovali jedno z důležitých center hospodářského a společenského života, opevněné sídliště městského typu – oppidum. Od počátku posledního století před Kristem existovalo významné osídlení ve formě osady na Devínské hradní vyvýšenině a další osídlení na území dnešní obce. Nálezy z této epochy jsou doloženy téměř z celé plochy hradiště. Sídlištní a hospodářské objekty se koncentrovaly na jižním, terasovitě upraveném svahu a v prostorách dolního hradiště. Archeologické výzkumy na Devíně bez výhrad potvrzují, že ve zdejší oblasti byla značná koncentrace keltského osídlení; podle všeho mělo zdejší hradiště přímou souvislost s hradištěm na nedalekém, jižněji ležícím kopci Braunsberg při dnešním dolnorakouském Hainburgu. Braunsberské a Devínske hradiště spolu s oppidem v Bratislavě tvořily trojúhelník významných center tohoto období v prostoru Devínské brány.\n\nKeltské obyvatelstvo se na přelomu letopočtů a v prvních desetiletích našeho letopočtu dostalo poprvé do kontaktu s rozpínající se Římskou říší. Šlo zpočátku o obchodní styky, které nakonec vyústily do ovládnutí tohoto území římským obyvatelstvem. Dokladem keltských kontaktů s antickým světem je importované zboží (amfory, římské mince). Kolekce výrobků zařazovaných mezi tzv. ušlechtilou keramiku (\"terra sigillata\"), vyráběné již manufakturní způsobem je unikátní na celém středním Dunaji. Mimořádná koncentrace římských výrobků tohoto období dovoluje již předpokládat přímou přítomnost Římanů na Děvíně jako nejstarší na území Slovenska.\n\nV letech 6-9 dobyl císař Augustus území nynějšího východního Rakouska a západního Maďarska a zřídil tam provincii Panonie. Touto expanzí se Římané dostali do bezprostředního sousedství zdejšího území a na úseku středního Dunaje od ústí Moravy po ústí Iplu se zastavili přímo na hranici dnešního Slovenska. Tak se na následující čtyři století dostal do jejich sféry vlivu i Devín.\n\nNa základech původního keltského hradiště vznikl římský tábor zahrnutý do důmyslného opevňovacího systému, zvaného Limes Romanus. Význam Devína jako strategicky významného předhradí vzrostl po trvalém obsazení středního toku Dunaje římskými legiemi a po vybudování střediska provincie v nedalekém Carnuntu s zde dislokovanou XV. a později XIV. legií.\n\nPřítomnost římského etnika povznesla toto území na kulturní vyspělejší úroveň. Jako první na Slovensku zanechali Římané po sobě zbytky zděných staveb, svědčících o vysoké úrovni jejich stavitelského umění. Stavebním materiálem byl nejen kámen, ale i vyspělé cihlářské výrobky. První římská stavba byla odkryta v západní části středního hradu. Je zároveň nejlépe zachovanou architekturou z římské doby. Stavba s rozměry 13,5 x 7 metrů měla čtyři místnosti a polokruhovitou apsidu.\n\nOsmnáct metrů od západní brány byly objeveny základy další stavby, ke které patřil jedenáct metrů dlouhý kanál vybudovaný z velkých neopracovaných kamenů. Je pravděpodobné, že vznik prvních zděných staveb na Devíně souvisí s bojovými operacemi Římanů v tzv. Markomanských válek v letech 166–180. Poslední stavební aktivity se na tomto území uskutečnily v druhé polovině 4. století za vlády císaře Valentiniana I. (364–375), kdy římské osídlení na Dunaji dosáhlo svého vrcholu. Římský historik Ammianus Marcellinus napsal, že císař Valentinianus I. dal vybudovat v „zemi Kvádů“, tj. v severním Zadunají, opevněné vojenské body () a během svého pobytu v Carnuntu odrážel útoky barbarů z nejbližší pevnosti. Zpráva se může týkat právě Děvína, který ležel nedaleko.\n\nKromě zděných staveb se v areálu Devínského hradu z uvedeného období našlo několik nadzemních srubových obydlí s maltovou podlahou.\n\nŘímský tábor na Děvíně odkryli ve dvacátých let 20. století čeští archeologové Josef Zavadil a I. L. Červinka:\n\nPřítomnost římského etnika se na Děvíně skončila kolem roku 400, kdy Limes Romanum jako severní hranice Římské říše postupně přestaly existovat a vojenské posádky opouštěly pohraniční tábory a pevnosti.\n\nKdyž Římané opustili hranici na středním Dunaji, tato místa obsadily skupiny různých kmenů (Gótové, Herulové, Langobardi). Vedle nich začali na území Slovenska pronikat první Slované, kteří se sem přesouvali od konce 4. století v rámci tzv. stěhování národů. V 5. století lze hovořit již o trvalém osídlení tohoto území Slovany.\n\nV polovině 6. století zasáhla do vývoje slovanské společnosti na středním Dunaji závažná skutečnost. Toto území obsadili nomádské kmeny Avarů a utvořily tu říši, která se stala důležitým mocenským činitelem. Začátkem 7. století se podunajští Slované proti Avarům vzbouřili a v roce 623 vytvořili první slovanský politický útvar – Sámovu říši.\n\nObdobí Sámovy říše, charakterizované vzestupem materiální a duchovní kultury, bylo důležitým předpokladem pro pozdější vznik prvního slovanského samostatného státního útvaru – Velké Moravy – kde Devín se stal součástí Nitranského knížectví. Ve velkomoravských dějinách měl Devín důležitou roli. Na strmém skalnatém ostrohu přebudováním někdejší římské pevnosti vzniklo mohutné hradiště tvořící nárazníkový štít proti expanzi Franské říše.\n\nZ hlediska Slovenských národních dějin z raně středověkých období nejvýznamnějším bylo období 9. století a vláda velkomoravského knížete Rostislava (846-870). Rostislav je jedinou historickou osobností v dějinách Velké Moravy, jejíž jméno můžeme na základě historických zpráv spojovat s Devínem. Základním literárně historickým pramenem pro poznání událostí tohoto období jsou známé \"Fuldské letopisy\" (\"Annales regni francorum orientalis\"). Z nich se dozvídáme o důležitých událostech vztahujících se k tomuto území, zejména o stycích slovanského státního útvaru s Vychodofranskou říší. Významnou je zpráva z roku 864, týkající se vojenské výpravy východofranského krále Ludvíka II. Zpráva kromě historické hodnoty je zajímavá i tím, že poprvé se v ní přímo objevuje pojmenování Devín (Dowina):\n\nDevín byl důležitým centrem říše a určitě jednou z nejdůležitějších jejích fortifikačních staveb. Jako významný pevnostní objekt chránil nejen hranici říše, ale i důležitou křižovatku obchodních cest a oba zdejší říční brody – dunajský a brod přes řeku Morava. Proto zde Rastislav nechal vybudovat mohutnou pevnost chráněnou nejen přírodními podmínkami ale i předsunutými hradišti.\n\nDokladem kulturní a duchovní vyspělosti našich předků a výjimečnosti Devínského hradiště v politicko-správním systému Velké Moravy se stal nález velkomoravského kostela z druhé poloviny 9. století. Kostel byl kombinací centrální a podélné jednolodní dispozice (délka lodě 16,9 metru) západovýchodní orientace. Stavba byla na východní straně ukončena třemi půlkruhovými apsidami na tzv. trojlístkovým půdorysu. Na základě toho vědci poukázali na typologickou shodu s podobnými sakrálními stavbami v Zadunají. Podle nalezených zlomků omítek s různými motivy fresek se dozvídáme o výzdobě kostela. Předpokládá se, že již v průběhu následujícího století kostel zanikl.\n\nRostislav dal vybudovat na Devíně a v jeho bezprostředním okolí důmyslný obranný systém, o kterém se s obdivem vyjadřovali i jeho nepřátelé. Jeho součástí byla i menší hradiště na svazích Devínské Kobyly, z nichž dvě (Na písku a Nad lomem) byla objevena na severozápadním výběžku kopce. Chránila Devínské hradiště ze severu, ze strany Moravského pole a přechodu přes řeku Moravu.\n\nDo období panování knížete Rostislava spadá jedna z nejvýznamnějších události slovenských dějin – příchod soluňských bratří Konstantina a Metoděje na území Slovenska v roce 863. Předpokládá se, že Dunaj překročili buď u Komárna, nebo u Bratislavy v oblasti Děvína. Zásluhou byzantské mise se i slovenské území natrvalo zařadilo mezi kulturní evropské země.\n\nVelká Morava dosáhla svého vrcholu a největšího územního rozsahu za panování Rostislavova synovce Svatopluka. Jeho smrtí v roce 894 nastal úpadek říše, ke kterému velkou měrou přispěly rozbroje mezi jeho syny Mojmírem II. a Svatoplukem II.\n\nPo zániku Velké Moravy význam hradiště upadal. Nic na tom nezměnil ani vznik Uherského království, kdy se Devínský hrad nestal komitátním, tedy sídelním hradem stolice, ale pouze pohraniční pevností. Spolu s dalšími hradními objekty postavenými na vrcholech malokarpatských hor byl zařazen do soustavy hraničních obranných staveb, která měla hlídat strategicky důležitou západní hranici země.\n\nDějiny gotického hradu, který se vyvinul z malé pohraniční pevnosti, jsou těsně spjaty s obcí ležící pod jeho zdmi. První písemná zmínka o ní je v listině z roku 1254, v níž se uvádějí vinice pilišského opatství. V listině z roku 1327 se obec vzpomíná jako \"vila Thebyn\" V roce 1353 se Devín v listinách připomíná jako město (\"civitas\"). Z uvedeného období pochází i obecní pečeť s okřídleným býkem, symbolem evangelisty Lukáše.\n\nJeho vývin však v pozdějším období ustal a z Devína se město v pravém slova smyslu nikdy nevyvinulo. Paradoxně to zapříčinily okolnosti, které byly kdysi pro toto území výhodou – ze severu na něj tlačil strmý svah Devínské Kobyly, ze západu rozvoji bránil tok Moravy, z jihu byl Devín zahrazen mohutným korytem Dunaje.\n\nStavební historie hradu se začala psát koncem 12. a začátkem 13. století, kdy zde vznikla nová kamenná pevnost. Pevnost, v té době majetek uherské královské koruny, nahradila někdejší velkomoravské hradiště a stala se významným článkem pohraniční obranné linie chránící česko-uherskou hranici.\n\nV tomto období hrad sestával z mohutné kamenné šestiboké věže, zabírající celou horní část skalního bradla, a malého předdvoří. Z tohoto objektu se dodnes zachovaly pouze skromné zbytky obvodových zdí. Vzhledem k tomu se ví velmi málo o jeho vnitřním členění. Jediný přístup na hrad vedl z východní strany po šíji hradního kopce.\n\nJako pohraniční pevnost byl hrad majetkem uherské koruny. Po vymření Arpádovců v roce 1301 patřilo západní pohraničí Uherska rakouskému vévodovi Rudolfu Habsburskému. Devín i několik pohraničních hradů s obcemi byly majetkem Otta z Tallesrunnu, který se ho v roce 1322 dobrovolně vzdal ve prospěch uherské koruny. Z období vlády Karla Roberta I. z Anjou pochází i záznam z roku 1340 se jménem kastelána hradu Filipa: \"\"magistr Philippus, vicecomes et castellanus Posoniensis et castri divení\".\"\n\nNásledujících téměř sto let byl hrad královským majetkem. 26. května 1419 ho král Zikmund Lucemburský i s přilehlými majetky daroval uherskému palatinovi Mikulášovi Garayovi. Za tento čin mohl Mikuláš vděčit zřejmě i své manželce Anně Celjské – byla totiž starší sestrou Barbory, Zikmundovy manželky.\n\nNásledujících téměř čtyřicet let byl osud hradu i městečka úzce spojen s tímto význačným šlechtickým rodem pocházejícím z dnešního Chorvatska.\n\nMikuláš Garay (původně z Gary) vybudoval z malé pohraniční pevnosti feudální panské sídlo stavěné ve stylu pozdní gotiky. Hrad rozšířil směrem na východ. V jihovýchodní části hradního kopce dal vybudovat gotický obytný palác, nazvaný garayovský, který měl přízemí a dvě patra. Místnosti měly ploché, trámové stropy a některé byly vytápěny krbem. Z východní strany se k paláci připojovala půlkruhová bašta. Vznikl tak ucelený stavební komplex středního hradu. Jeho prostor ohraničovala hradební zeď, jejíž součástí se stala polygonální věž, západní brána s padacím mostem a malým vodním příkopem, jakož i další brány – severní a jižní, vybudované pod skalním bradlem. Z tohoto období pochází i hradní studna v západní části nádvoří; byla vybudována z horní a dolní části z pískovcových kvádrů opatřených kamenickými značkami.\n\nV lednu 1432 (rok před svou smrtí) rozdělil Mikuláš Garay část svých majetků mezi své dva syny. Pánem Devínského panství se stal Ladislav, který později dosáhl významného politického postavení (v roce 1447 se dokonce stal uherským palatinem). Hrad spravoval až do své smrti v létě roku 1460.\n\nV roce 1435 vydal král Zikmund nařízení, kterým přikazoval opevnit všechny hrady od Bratislavy až po Skalici. V souvislosti s tímto nařízením bylo vybudováno na Děvíně nové opevnění v západní části hradního vrchu, obrácené k řece Morava. Opevnění tvořila polygonální bašta a hradební zeď se vstupní branou a předbraním.\n\nNa období let 1460–1527 se novými majiteli stali hrabata z Juru a Pezinku. Během panství tohoto rodu procházelo vlastnictví hradu mezi jednotlivými členy různými cestami. Starobylý rod s několika hlavními členy dosáhl svého vrcholu v osobách bratrů Jana a Zikmunda. Ján (III.) ačkoli byl dvakrát ženatý zemřel bezdětný. Majitelem Devínského panství se stal jediný syn Zikmunda, Tomáš. Ani on neměl potomky a tak po jeho smrti připadl hrad dalšímu Zikmundovu bratrovi Petrovi. Po jeho smrti v roce 1517 (stejně zemřel bez potomků) se Devína zmocnili bratři Wolfgang a František z Pezinku, pocházející z jiné linie rodu. Protože však nedisponovali nástupnickými právy museli hrad vrátit královské koruně.\n\nHrabata z Juru a Pezinku dále zvelebovala hradební obranný systém. Koncem 15. století dala postavit tzv. severní bránu, kterou se na hrad vstupovalo od obce. U brány byl výzkumem odkryt dvouinteriérový objekt z 15. století, jehož poloha a architektura svědčí o využití hradní stráží. V jihovýchodní části dolního hradu byla postavena nová brána, která je první architekturou na hradě zařazovanou do období renesance.\n\nPřelomovým rokem se stal rok 1526. Po osudné bitvě u Moháče se hradu nakrátko zmocnil Ján Zápolský. V následujícím roce hrad dobylo císařské vojsko a císař a uherský král Ferdinand I. Habsburský za věrnost habsburskému dvoru daroval hrad Štěpánovi (III.) Báthorymu (Štěpán mimo jiné pomohl Ferdinandovi I. získat uherskou korunu), uherskému palatinovi. Na následujících téměř osmdesát let se hrad dostal do držby jednoho z nejvýznamnějších uherských rodů, jehož předkové přišli v 11. století do Uher. Své jméno získali po té, co se v roce 1279 usadili v lokalitě Bátor (dnešní Nyírbátor) v severovýchodním Maďarsku. V 14. století se rod rozdělil na dvě větve – ečedskou a šomjóskou. Palatin Štěpán Báthory pocházel z ečedské větve\n\nŠtěpán Báthory vlastnil hrad pouze tři roky, protože v roce 1530 na hradě zemřel. Vzhledem k tomu, že nezanechal mužského potomka, přešlo Devínské panství na jeho bratra Andreje (II.). Ten se vyznamenal v moháčské bitvě a v roce 1527 ho král Ferdinand jmenoval hlavním taverníkem. Po jeho smrti v roce 1534 se majitelem stal jeho syn Andrej (III.). Ani z jednoho ze dvou manželství neměl potomka a tak se po jeho smrti, 4. října 1566, majitelkou stala jeho druhá manželka Katarína Mindszenty. V roce 1570 převzal z jejích rukou panství bratr jejího manžela Mikuláš (II.). Mikuláš měl významné postavení v království; mimo jiné byl přítomen korunovaci Maxmiliána II. v září 1563 v Prešporském Dómu svatého Martina.\n\nPosledním majitelem Devínského hradu z rodu Báthoryů byl Štěpán (V.) (1555 – 1605), starší bratr známé čachtické paní Ažběty Báthoryové. Jeho smrtí v roce 1605 vymřela ečedská větev rodu.\n\nDva roky před smrtí sepsal testament, ve kterém devínské panství odkázal své sestře Alžbětě. Zvláštní souhrou okolností však vlastnictví na Alžbětu nepřešlo. Vykonavatelem poslední vůle Štěpána Báthoryho byl správce hradu Michal Bai. Jelikož se nikdo z pozůstalých Štěpánových dědiců v té době nedomáhal pozůstalosti, tak se držitelem Děvína stal právě Bai. Po jeho smrti v roce 1606 na jeho místo nastoupil manžel jeho dcery Zuzany, Ján Keglevič.\n\nAž v říjnu 1606 si začala dělat nároky Štěpánova sestra Alžběta, která mezitím ovdověla. Keglevič však nebyl ochoten hrad vydat. Spor jakož i majetkové nároky měl vyřešit zemský sněm v roce 1606. Přestože uherské stavy rozhodly o odnětí hradu Keglevičovi a jeho připadnutí královské koruně, Keglevič se ho nadále nemínil vzdát. Nakonec ho od krále Matyáše II. získal do zástavy. Jako majitel se však o svůj majetek vůbec nestaral a velmi si rozzlobil i devínské poddané. Ti se u panovníka dovolávali dodržování svých privilegií. Na zákrok královského fiskála 4. září 1617 král Matyáš II. Devínčanům potvrdil jejich stará práva a svobody. O konci Keglevičova panství nejsou zprávy.\n\nPříchodem Báthoryových nastal na hradě čilý stavební ruch a dnešní vzhled hradu (zejména jeho střední části) je výsledkem přestavby právě během jejich panství. Ti vybudovali na středním hradě nové palácové křídlo ozdobené obloučkovou atikou a arkýřem (jeho vzhled dnes dokládá část zachovaného zdiva) a v duchu tehdejší módy upravili hradní budovy v renesančním stylu. Dále zdokonalovali i hradní opevnění, zejména v jihozápadních a jihovýchodních částech hradního bradla. Z tohoto období pochází i známá malá polygonální bašta zvaná Jeptiška, jediný pozůstatek několika strážných věžiček na jižním úbočí, opředená několika pověstmi.\n\nPosledními vlastníky devínského panství byly Pálfiové, kteří ho spolu s jinými majetky v Prešpurku a okolí, získali v roce 1635. Prvním majitelem se stal Pavel (IV.), třetí syn slavného \"turkobijce\" Mikuláše Pálfiho. Po Pavlově smrti 26. ledna 1653 přešlo panství na jeho manželku Františku Khuen de Belassi.\n\nDalším vlastníkem hradu byl Pavlův starší syn Jan (III.) Anton (1642 – 1694). Byl dvakrát ženatý, ale ani z jednoho sňatku nevzešel právoplatný dědic. Jeho první manželka Anna Terezie byla pravnučkou Alžběty Báthoryové. Jako pohrobek z druhého manželství se mu narodila dcera Marie Barbora, a jelikož se majetek dědil pouze po mužské linii, jeho dědicem se stal mladší bratr Jan (IV.) Adam Karol (1645 – 1694). Po smrti Jana Karla, 3. září 1694, se panství dostalo do držení jeho staršího syna Mikuláše (VI.) Josefa (1671 – 1706). Protože neměl potomky (jeho jediný syn zemřel v dětském věku) byl posledním mužským potomkem této větve pálfiovského rodu.\n\nV roce 1707 přišlo k dělení pálfiovských majetků a Devínský hrad s panstvím připadl vnukovi Pavlova bratra Štěpána II. Mikulášovi IV. (1657–1732). Podobně jako několik jeho předků i on dosáhl významného postavení; vrcholu dosáhl v roce 1714 kdy se stal uherským palatinem. Jeho dědicem byl nejstarší syn Leopold I.(1681–1720) a po něm Mikuláš VII.\n\nPálfiové na hradě nesídlili a panství spravovali prostřednictvím správců. Během jejich vlastnictví hrad neprošel zásadními stavebními úpravami; ty se hlavně týkaly udržovacích prací. Pravděpodobně jediným stavebním počinem Pálfiů byla výstavba částí hospodářského traktu na středním hradě.\n\nDevínský hrad za Pálfiů poměrně šťastně unikl osudu většiny slovenských hradů, nebyl totiž po Satmárském míru zničen. Co však neudělala císařská vojska, to provedli Napoleonovi granátníci v roce 1809.\n\nV květnu uvedeného roku Napoleon dobyl Vídeň a o měsíc nato jeho dělostřelectvo z pravé strany Dunaje ostřelovalo Bratislavu. Ještě v témže roce Napoleon odtáhl a při odchodu jeho vojáci vyhodili Devínský hrad do vzduchu. Pálfiové už nevynaložili větší úsilí na jeho opravu. Hrad postupně beznadějně chátral a správu devínského panství přeložili do Devínské Nové Vsi. Hrad byl v jejich majetku až do 21. ledna 1939, kdy přešel do rukou česko-slovenského státu (sedm let předtím – 29. října 1932 – Zemský výbor slovenský zakoupil ruiny hradu Devín od posledního potomka Ladislava Pálfiho).\n\nV období přetrvávajících protislovanských tlaků a sílící maďarizace se myšlenky mladé slovenské inteligence upínaly k duchovnímu odkazu pro Slováky tak přitažlivého historického období jakým byla Velká Morava. Od počátku národního obrození Devín symbolizoval slovanskou minulost a národní hrdost Slováků a také důkaz společné slovanské historie Čechů a Slováků. V literárním díle Jána Kollára a Jána Hollého ožívaly myšlenky národního uvědomování se. Podle nich byl Devín symbolickým začátkem slovenské země a spojoval v sobě tradice Velké Moravy a cyrilometodějské mise. Hrad se začal chápat jako hlavní sídlo Velké Moravy a Slovenska. „Kult“ Devína vyvrcholil při památném výletě štúrovců na Devín 24. dubna 1836. Zde Štúr a jeho družina na „\"hroboch dávnej slávy\"“ přísahali věrnost národu a jeho tužbám. Devín vnímán jako historický symbol také dalšími uherskými vlastenci a to zejména jako západní vstupní brána do Uherska a pevnost, která odolala tureckému tlaku.\n\nV roce 1896, při „příležitosti tisíciletého výročí zaujetí vlasti“ a ve snaze demonstrovat maďarskou dominanci, uherská vláda dala postavit na skalním ostrohu horního hradu monumentální pomník arpádovského bojovníka. Podobné pomníky byly rozmístěny také v jiných částech státu. Zdaleka viditelný pomník měl vzhled pylonu. Základ tvořil osmiúhelníkový podstavec s průměrem 6,5 metru, na kterém byl vztyčen sloup zakončený korintskou hlavicí. Na hlavici stála 3,5 metru vysoká pískovcová socha bojovníka, která se levou rukou opírala o štít s reliéfním vyobrazením uherského znaku a v pravé držela volně spuštěný meč. Jako symbol maďarstva měl památník připomínat mocenský nástup Maďarů po pádu Velké Moravy. Dvaadvacet metrů vysoký monument byl dílem maďarského stavitele Gyuly Berczika (1853–1933) a sochaře Gyuly Jankovitse (1865–1932). Celé dílo zrealizoval známý bratislavský stavitel Alexander Feigler. Pomníku odhalenému 18. října 1896 padla za oběť značná část zbytků horního hradu. Téměř čtvrtstoletí tvořil pomník dominantu hradního bradla a po vzniku Československa zůstal důležitým symbolem maďarského revizionistického hnutí. Tři roky po skončení první světové války, 21. ledna 1921, byl vyhozen do vzduchu československými legionáři z defenzívho oddelení Slovenské spravodajské kanceláře.\n\nNový impuls dostala devínská tradice po roce 1918. Jeho vyvrcholením byl výlet slovenské mládeže na Devín v roce 1936 u příležitosti stoletého výletu štúrovců a osazení pamětní desky. Tento akt významně přispěl k tomu, že Slováci začali vnímat Devín jako důležité národní místo. V listopadu 1938 se stal Devín součástí Německé ríše. Myšlenka slovanství a spolupráce mezi slovanskými národy nezanikla ani po druhé světové válce. Těsně po jejím skončení se v srpnu 1945 na devínském hradním kopci uskutečnily z podnětu novináře a básníka Laca Novomeského a tehdejšího tajemníka Ministerstva zahraničních věcí ČSR Vladimíra Clementise první všeslovanské dny. Jejich tradice pokračovala ještě několik následujících let.\n\nMyšlenku oživit slavnou historii hradu a přiblížit dnešnímu člověku život na středověkém hradě každoročně nabízí \"Festival šermu, hudby, tance a řemesel\", který se na Devínském hradě koná v letních měsících pravidelně od roku 2004.\n\nDevínský hrad se svou strategickou polohou a pohnutou historií se zákonitě dostal do centra pozornosti jako důležitá lokalita archeologického bádání. Úsilí doložit historická fakta archeologickými důkazy se datuje již od počátku 20. století. Za prvního badatele v této oblasti se považuje Josef Zavadil (1855–1936). Jako vystudovaný filolog se zájmem o historii zkoumal nejen pravěk širokého okolí Devínské brány, ale svojí iniciativou stál za vznikem spolku Devín, zaměřeného na ochranu devínského hradiště. Byl členem několika historických spolků. Své poznatky publikoval v roce 1912 v monografii \"Velehrad Děvín a Nitra.\"\n\nJiž v následujícím roce archeologický výzkum na Devínském hradním bradle realizoval moravský badatel Innocenc Ladislav Červinka (1869–1952). Výzkumem hradiště získal materiál z rané doby bronzové a objevil zbytky obydlí z laténské doby. V jihovýchodní části hradního návrší zkoumal tzv. akropoli, kde odkryl základy kruhové stavby, řadový hřbitov a základy budovy obdélníkového půdorysu, kterou pokládal za ruiny staroslovanského paláce. Své poznatky zveřejnil v několika odborných pracích, např. \"Děvín a Velehrad\" (1912) nebo ve svém nejvýznamnějším díle \"Slované na Moravě a říše Velkomoravská\" (1928).\n\nVýznamný podíl na odkrývání historie Devínského hradu měl jiný český archeolog Jan Eisner (1885–1967). Na nádvoří středního hradu objevil v roce 1936 základy římské stavby ze 4. století po Kr. a několik desítek hrobů v jihovýchodní části hradního areálu. Profesor Eisner se kromě výzkumu věnoval i organizátorské činnosti. Jeho zásluhou se podařilo převzít hradní areál do státní správy. 29. října 1932 se hradní zříceniny staly majetkem československého státu.\n\nOd počátku vlastnictví státu ve třicátých letech 20. století lze pozorovat snahy o jeho záchranu a památkovou úpravu jako slavného svědka národní historie. Tyto snahy se však mohly naplno realizovat až po druhé světové válce.\n\nPrvním impulsem bylo na jaře v roce 1950 svolání odborné komise Státním archeologickým ústavem v Martině, která měla prozkoumat možnosti obnovení archeologických výzkumů na Devíně s přihlédnutím k předválečným výsledkům, jakož i na poznatky získané z nejnovějších výzkumů slovanských hradišť v Čechách a na Moravě. Ústav se vzápětí podílel na financování terénních prací, které v červnu 1950 na Devíně začaly. Odborné vedení na výzkumech měl akademik Ján Dekan. Výzkumy prováděné v několika etepách trvaly kolem padesáti let, čímž zařadily Devín v rámci Slovenska k nejdéle zkoumaným lokalitám.\n\nS přihlédnutím k výsledkům archeologicko-historického bádání i nezastupitelnému vkladu Devínského hradu do národních a slovanských dějin vyhlásilo předsednictvo Slovenské národní rady 27. února 1961 Devín – slovanské hradiště za národní kulturní památku SR.\n\nV roce 1967 začaly odborné konzultace pracovníků Slovenského ústavu památkové péče a ochrany přírody v Bratislavě o konzervaci hradních objektů. Jejich výsledkem je záchrana hradních zřícenin a jejich zpřístupnění široké veřejnosti. Ani tak však archeologický výzkum na hradě neskončil. Dokladem toho je např. odkrytí základů tříprostorové sakrální stavby s trojlístkovým apsidovým uzávěrem v letech 1984–1985.\n\nPod názvem \"Hrad Devín - národná kultúrna pamiatka\" je areál Devínského hradu jednou z venkovních expozic Muzea města Bratislavy.\n\nHradní areál zabírá podstatnou část hradního bradla nad soutokem řek Dunaj a Morava. Architektura pozůstatků jeho budov tvoří neodmyslitelnou kulisu mohutného návrší dominujícího širokému okolí.\n\nPo příchodu hlavní, severní branou se návštěvník ocitne na rozsáhlém prostranství dolního hradu. Významnějšími objekty v této části jsou základy raně křesťanské kaple, zjištěné archeologickým výzkumem v roce 1975, základy budovy z osady pocházející z 11.-13. století a objekt tzv. strážnice z druhé poloviny 15. století.\n\nMezi dolním a středním hradem si návštěvník může prohlédnout základy a model velkomoravského kostela z druhé poloviny 9. století a apsidou s tzv. trojlístkovým půdorysem i pozůstatky raně gotické kaple z 11.-13. století, postavené na kruhovém půdorysu.\n\nNávštěvnicky nejzajímavější částí při prohlídce hradu je střední hrad. Jeho dominantou jsou zakonzervované zdiva renesančních paláců Báthoryů a Garayů. Kromě toho jsou zde odkryty základy římské stavby, objevené během archeologického výzkumu v 30. letech 20. století, jakož i zbytky obytných a hospodářských prostor. Rozsáhlému prostranství středního hradu dominuje šedesát metrů hluboká hradní studna v jeho severozápadní části. Její horní část je vybudována ze pískovcových kvádrů, střed je vytesán do skály, dolní část je zpevněná podobně jako horní.\n\nV suterénu renesančního paláce se nachází výstavní síň využívaná na sezónní výstavy s tematikou historie hradu. Na zdi paláce je umístěna pamětní deska z roku 1936 připomínající sté historického výletu slovenské mládeže na Devín, kterou organizoval v roce 1836 Ľudovít Štúr, od akademického sochaře Jozefa Pospíšila.\n\nZ vyhlídkové terasy středního hradu se otevírá výhled do okolní krajiny s do daleka se vinoucí tokem řeky Dunaj. Nad jeho soutokem s řekou Morava návštěvníkům neunikne pohled na malou věžičku zvaná Jeptiška (také Panenská věž), osamoceně se vypínající na strmém skalním hrotu. Vpravo od ní na jižním svahu hradního bradla špičatý gotický portál naznačuje vstup do tzv. tunelové jeskyně. Dosahuje délky 11,5 metru a výšku téměř devět metrů. Prochází celým hradním kopcem.\n\nTen zabírá nejstarší část – horní hrad – sestávající ze zbytků šestiboké, pravděpodobně dvoupodlažní kamenné věže a dvěma nad sebou umístěnými opevněnými plochami. Přístup na horní hrad vede krátkým můstkem přes obranný příkop. Horní hrad, v současnosti vzhledem k přetrvávajícím archeologickým a rekonstrukčním pracím, je pro veřejnost uzavřen.\n\nOblast mezi Devínem a Bratislavou je hranicí nejen v geografickém (poslední výběžky Alp a první Karpat) ale také v politickém slova smyslu. Tato oblast v historických dobách ležela vždy na rozhraní dvou \"světů\": ležela na hranici Římského impéria a germánského světa, byla pomezím germánských Langobardů a prvních Slovanů, byla okrajovou zónou avarského kaganátu, ke které rozšířil hranice své říše Karel Veliký; v moderních dějinách se stala západní hranicí Uherska a východního Rakouska.\n\nStrategická poloha Devínského bradla nad soutokem dvou řek hrála významnou roli od pravěku, přes římskou dobu až po středověk. Hradní zdi byly nejednou svědky událostí, které utvářely dějiny tohoto území.\n\nJiž ve velkomoravských časech docházelo pod zdmi hradiště k bojové konfrontaci mezi slovanskými a franckými vojsky. Ke dvěma nejvýznamnějším událostem došlo v letech 855 a 864. Předcházel jim vývoj událostí po nástupu knížete Rostislava k moci. Když v roce 846 východofranských král Ludvík II. Němec dosadil na velkomoravský knížecí stolec Rostislava, předpokládal jeho loajálnost k říši. Zpočátku Rostislav tento předpoklad splňoval. Postupem času však jeho věrnost dostávala trhliny. Prvním náznakem odporu bylo v roce 850 Rostislavovo otevřené vystoupení proti francké expanzi. V následujících letech začal Rostislav podnikat z Děvína (od roku 858 upřednostňoval toto opevněné hradiště před svým hlavním knížecím sídlem v Mikulčicích) výbojné vpády po celé délce dunajské hranice. Touha \"zkrotit\" odbojného knížete vedla Ludvíka k zorganizování vojenské výpravy. Podle zprávy z roku 855 vytáhl s vojskem proti knížeti Rostislavovi, který se zdržoval ve svém hradě (podle jiných pramenů touto pevností byly Mikulčice.) Rozhodnutí Ludvíka Němce nedobývat Rostislavovu pevnost mělo hrozné následky pro okolí. Pokud totiž nemohl zničit centrum, vyplenil alespoň jeho zázemí, aby způsobil co největší materiální škody. Ve \"Fuldských análech\" o tom nacházíme zmínku: \"„Jeho vojsku se přesto podařilo zpustošit velkou část jejich země pleněním a požáry a vyhubit i nemalé množství nepřátel toužících napadnout královský tábor“\". Rostislav se neuzavřel za hradby, ale aktivně podnikal protiútoky, napadal ustupující vojsko a vyplenil pohraniční kraje za Dunajem.\n\nVýznamem důležitější byla Ludvíkova výprava proti Velké Moravě o devět let později. Její předehrou byla Rostislavova snaha zcela se zbavit závislosti na říši. Dal vyhnat bavorské kněží, které v roce 863 nahradili slovanští věrozvěstové Konstantin a Metoděj. Ludvík Němec se rozhodl definitivně skoncovat s Rostislavovým odporem a přimět ho k poslušnosti.\n\nO výpravě z roku 864 se zmiňují \"Fuldské anály\". Podle nich v srpnu uvedeného roku Ludvík překročil Dunaj a Rostislavovu pevnost, zvanou \"Dowina\", nad soutokem Dunaje a Moravy obklíčil. Rastislav se opevnil na hradišti. Podle záznamu v letopisech Rostislav \"„... se neodvážil pustit do boje s královským vojskem a kromě toho se přesvědčil, že neexistuje možnost úniku.“\" Ludvík také nechtěl hnát své vojáky proti opevněné pevnosti a riskovat tak velké ztráty. Zároveň však nehodlal dlouho tábořit pod Devínským bradlem, vystaven hrozbou napadení z vnitrozemí. Kromě toho si uvědomoval, že pro Rostislava je výhodou kromě dobře opevněného hradiště i podpora celé země. Začal proto s Rostislavem vyjednávat. Oba vladaři se tak vyhnuli otevřené srážce a dohodli se. Rostislav se zavázal zachovat králi věrnost a Ludvík s vojskem odtáhl.\n\nKromě této výpravy se toto místo stalo dějištěm dalšího bojového střetu Franků a Rostislavova synovce Svatopluka na sklonku Svatoplukova života.\n\nPodle archivního dokumentu z roku 1223 se Devín dostal do rukou rakouského vévody Leopolda VI. Babenberského. Z roku 1233 zase pochází záznam, který se zmiňuje přímo o Devínském hradě. Říká se v něm, že rakouský vévoda Fridrich II. zv. Bojovný dobyl hrad a vypálil podhradní osadu.\n\nV sedmdesátých letech 13. století byl hrad svědkem otevřených bojů mezi českým králem Přemyslem Otakarem II. a uherským králem Štěpánem V. Jejich přímému bojovému střetu předcházelo podepsání mírové smlouvy v říjnu 1270 v Bratislavě. Vzhledem k nedodržení smluvních podmínek (dvouletý mír) ze strany uherského krále a jeho vpádem do Rakouska, v dubnu následujícího roku vtrhl Přemysl Otakar II. do Uher a obsadil několik obcí na západním Slovensku, mimo jiné i Devín.\n\nPodpisem nové mírové smlouvy 2. července 1271 se obě strany dohodly na zachování dosavadního stavu a Přemysl Otakar se vzdal dobytých území. Štěpán V. získal zpět všechny hrady a města na západě Slovenska. Nový uherský král – Ladislav IV. Kumán, však ani tuto smlouvu nedodržel a v roce 1273 vypukla nová česko-uherská válka. V ní bylo zpustošeno jihozápadní Slovensko až po Nitru a obsazeny pohraniční hrady (včetně devínského) v Zadunají. Devínský hrad byl poškozen.\n\nOd roku 1273 následujících pět let byla tato území v rukou českého krále. Tento stav trval až do doby, kdy se Přemysl Otakar musel v roce 1276 vzdát svých nároků v Rakousku, Štýrsku a Korutanech ve prospěch Albrechta I. Habsburského.\n\nV roce 1809 pod zdmi starobylého hradního sídla táhla francouzská napoleonská vojska. Po ostřelování Bratislavy a následném odsunu zcela nesmyslně vyhodili hrad do vzduchu.\n\n\n\n"}
{"id": "149819", "url": "https://cs.wikipedia.org/wiki?curid=149819", "title": "Trokar", "text": "Trokar\n\nTrokar je druh obvykle ostrého chirurgického nástroje sloužícího k vytváření přístupu do tělních dutin. K tomuto účelu je nástroj vybaven dutým válcem zakončeným obvykle ostře broušeným ostřím. Ostří samo je buď kosé (podobné jako u injekční jehly), nebo trojstranné – to dalo trokaru jméno (z francouzského trois-quarts).\n\nTrokary slouží ke zpřístupnění tělních dutin pro vyšetření (laparoskopie, thorakoskopie, artroskopie), pro zavádění nástrojů, výplachy, zavádění implantátů, punkce či plnění tělních dutin kontrastní nebo separační látkou při vyšetřeních ultrazvukem. K tomuto účelu bývají vybaveny ventilovou technikou v souladu se zamýšleným použitím, vodítky nástrojů a dalšími pomůckami, usnadňujícími činnost operačnímu týmu.\n\nVe veterinární medicíně se trokar používá při meteorismu, tedy akutnímu nadmutí předžaludků přežvýkavců. Nadmutí předžaludků hrozí zejména při zkrmení namrzlé trávy nebo zapařeného, mokrého sena. Tlak plynů v předžaludcích je pro zvíře velmi bolestivý, může dokonce skončit úhynem. Vhodnou léčbu představuje podání medikamentů proti plynatosti (např. Tympasol), při akutním ohrožení Života zvířete pak punkce trokarem. U skotu se punkce provádí v místě na šířku dlaně od páteře, tři nebo čtyři prsty za posledním žebrem. Trokar probodně kůži i stěnu bachoru a vypustí plyn s bachoru. U koz, ovcí a telat je vhodné provádět punkci rovněž za posledním žebrem, ale blíž k páteři. Trokarování by se mělo provádět jen v příapdě, kdy je zvíře v přímém ohrožení života. Jedná se výrazný zásah do organismu. Při nadmutí v oblasti střev trokar nelze použít.\n"}
{"id": "149820", "url": "https://cs.wikipedia.org/wiki?curid=149820", "title": "SALT", "text": "SALT\n\nSALT (akronym z anglického \"Strategic Arms Limitation Talks\" – \"Rozhovory o omezení strategických zbraní\") je série bilaterárních smluv mezi Sovětským svazem a Spojenými státy americkými, kterým předcházely jejich rozhovory o omezení strategických zbraní.\n\nTehdejší Sovětský svaz a Spojené státy byly v 70. letech dvě největší světové supervelmoci, nevojenskými prostředky bojující o geopolitický vliv v rámci Studené války. Předchozí období (zhruba od konce války do počátku 60. let) by se dal označit jako fáze vývoje a testování jejich jaderných zbraní – Spojené státy vyvinuly první jadernou zbraň na světě v Projektu Manhattan ještě za 2. světové války, Sovětský svaz pak v roce 1949. Testování jaderných zbraní těchto mocností, zejména po testu mohutné Car-bomby v roce 1961, rozvířilo mezinárodní nevoli k dalšímu směřování tímto směrem, spolu s obavami, že síla těchto zbraní by v případě rozpoutání jaderného konfliktu byla dostatečná na vyhlazení veškerého života na Zemi.\n\nVyjednávání nad SALT I trvala od 17. listopadu 1969 do května 1972 v řadě setkání v Helsinkách a Vídni. Jednání uvízla na mrtvém bodě. Výsledek se dostavil až v květnu 1971, kdy bylo dosaženo shody v oblasti systémů ABM. Další rozhovory vedly k dohodě a závěru jednání, kdy 26. května 1972 v Moskvě prezident Richard Nixon a Leonid Brežněv podepsali \"Smlouvu o antibalistických raketách\" (Smlouva ABM), která byla uzavřena na dobu neurčenou (se šestiměsíční výpovědní lhůtou) a zavazovala Spojené státy americké a Sovětský svaz k omezení počtu antibalistických raketových systémů. Dále podepsali \"Prozatímní dohodu mezi Spojenými státy a Svazem Sovětských socialistických republik o některých opatřeních s ohledem na omezení strategických útočných zbraní\", zkráceně nazývanou Smlouva SALT I která byla uzavřena na dobu pěti let s platností od 1. červenec 1972 a zavazovala obě strany k omezení interkontinentálních střel (ICBM) střel SLBM a ponorek s těmito zbraněmi na palubě. Bylo dosaženo i dalších vzájemných dohod, což pomohlo k rozšíření vztahů mezi Spojenými státy a Sovětským svazem.\n\nSmlouva SALT II byla uzavřena ve Vídni dne 18. června 1979. Rozhovory, vedoucí k jejímu podepsání se však datují od roku 1972. Hlavní podstatou SALT II bylo omezení či zakázání vývoje některých druhů balistických raket s jadernými hlavicemi.\n\n"}
{"id": "149822", "url": "https://cs.wikipedia.org/wiki?curid=149822", "title": "Královské věnné město", "text": "Královské věnné město\n\nKrálovská věnná města byla od počátku 14. století českými králi odkazována jejich manželkám.\n\nMěsta Hradec, Chrudim a Vysoké Mýto věnoval Rudolf Habsburský roku 1307 své choti Elišce Rejčce, později je Karel IV. daroval Elišce Pomořanské. Václav IV. daroval své manželce Žofii Bavorské roku 1399 Dvůr Králové. Ještě později přibyla místa další a jako poslední se královským věnným městem stal Nový Bydžov (1569). Pouze přechodně za vlády Jiřího z Poděbrad byly věnným městem i Teplice.\n\nVěnná města byla zdrojem příjmů a osobním útočištěm českých královen. V roce 1603 byla vyčleněna z ostatních královských měst a dostala se pod správu zvláštního královského podkomořího. Ekonomický a politický vliv města ztrácela po bitvě na Bílé hoře (1620). Jejich právní forma zanikla ale až v roce 1918, po vzniku samostatné Československé republiky.\n\nKromě berně měla dále města za povinnost posílat do královských kuchyní různé dary, vždy to, co bylo v daném kraji nejlepší dle níže uvedeného seznamu:\n\n\n"}
{"id": "149824", "url": "https://cs.wikipedia.org/wiki?curid=149824", "title": "Thyestés", "text": "Thyestés\n\nThyestés (řecky Θυέστης, latinsky \"Thyestes\") je v řecké mytologii syn élidského krále Pelopa a jeho manželky Hippodameie. Byl mykénským králem.\n\nJeho jméno je nerozlučně spojeno se jménem jeho bratra Átrea a činy této dvojice jsou symbolem příšerných krutostí, nad kterými i lidská fantazie a rozum zůstávají stát. Pro úplnost je třeba uvést, že jejich děd byl Tantalos, ten, který svého syna Pelopa zabil, naporcoval a předložil bohům k hostině, a to jenom proto, aby se přesvědčil, zda jsou opravdu tak vševědoucí, jak se tvrdí. Byli, a Tantalos skončil v podsvětí a do konce všech dob tam zažívá muka.\n\nPrvní zločin spáchal Thyestés společně s bratrem Átreem, a to dokonce na pobízení jejich matky Hippodameie. Zabili totiž svého nevlastního bratra Chrýsippa, jehož matkou byla milenka krále Pelopa, nymfa Axiocha. Důvodem byla pomsta otcovy nevěry a také odstranění možného uchazeče o trůn. O tomto činu však jsou vyprávěny i jiné verze, totiž, že oba bratři odmítli plány své matky a ona poté Chrýsippa zavraždila sama, přičemž chtěla čin svést na thébského krále Láia. Dokonce se ani nevylučovala možná Chrýsippova sebevražda poté, co byl králem Láiem\nunesen a stal se jeho milcem. Ať tak či tak, oba bratři poté uprchli před hněvem svého otce z Élidy a našli útočiště v Mykénách.\n\nTam kraloval Eurystheus, proslavený především tím, že mu sloužil největší hrdina Héraklés. V tomto čase Eurystheus už pronásledoval Héraklovy potomky, na této válečné výpravě byl však poražen a zabit trestající rukou Alkmény, Héraklovy matky. Eurystheus nezanechal následníka, Mykéňané si tedy vybrali za svého krále Átrea.\n\nPomohlo mu k tomu, že ve svých stádech objevil beránka se zlatým rounem. Toho tam nastražila s pomocí Pana bohyně Artemis, jíž Átreus už kdysi slíbil obětovat nejlepší ze svých stád. Měla to být zkouška, zda Átreus obětuje celé stádo. Udělal to tak napolo - maso beránka obětoval, zlatou kůži si však ponechal, protože věštba stanovila, že majitel beránka bude vládnout v Mykénách.\n\nThyestés se o kůži beránka se dozvěděl z bratrova vychloubání. Lstivě vyhledal Átreovu novomanželku Áeropé, která se do něj zamilovala a on byl ochoten se s ní za beránka sblížit. Spolu s ní beránka ukradli. (Později ji její manžel hodil do moře.) Když se Átreus veřejně ucházel o mykénský trůn, uváděl své právo prvorozeného a zdůrazňoval své vlastnictví beránka. Thyestés ho lstivě nechal prohlásit, že bude následníkem trůnu ten, kdo beránka vlastní. Nato vedl všechny do svého domu a beránka jim ukázal. Vzápětí byl prohlášen právoplatným králem.\n\nTo vše bedlivě sledoval nejvyšší bůh Zeus nakloněný Átreovi a poslal k němu boha Herma s nápovědou: „\"Zeptej se Thyesta, jestli se vzdá svého nároku na trůn, když slunce půjde po obloze pozpátku.\"“ Thyestés klidně souhlasil. Nato Zeus a bohyně sváru Eris zařídili, že bůh slunce Hélios obrátil sluneční vůz zpět, obrátily se i hvězdy a ten večer zapadalo slunce na východě. To se obrátilo proti Thyestovi a Mykénští ho poslali do vyhnanství.\n\nThyestés vzal s sebou Átreova syna Pleisthena a vychoval ho k nenávisti k otci. Když chlapec dospěl, poslal ho do Mykén, aby zavraždil Átrea. Jenže stal se opak, Átreus zabil mladíka, ve kterém až dodatečně poznal svého vlastního syna. To rozpoutalo další krvavé historie.\n\nÁtreus lákal Thyesta do Mykén, sliboval mu milost a půl království. Thyestés to pozvání přijal, zasedli a hodovali. Když už byli skoro u konce, vzpomněl si Thyestés na své syny a požádal, aby pro ně poslali. Átreus povolal sluhy a ti přinesli velké mísy, na nich krvavé hlavy, ruce a nohy Thyestových synů Tantala a Pleisthena. Thyestés hrůzou oněměl, pak požádal o vydání mrtvých těl k pohřbení - a dozvěděl se, že si na nich před chvílí pochutnával.\n\nTento hrozný zločin museli bohové potrestat, pomohli pro tuto chvíli Thyestovi k útěku. Na Mykény poté seslali neúrodu, která měla trvat až do Thyestova návratu. Átreus dal bratra hledat, ale objevil jenom jeho posledního syna Aigistha, jehož matkou byla Thyestova vlastní dcera Pelopia, znásilněná mužem, o němž netušila, kdo je. Átreus přivedl Aigistha do Mykén a vychoval ho jako vlastního se svými syny Agamemnonem a Meneláem. A právě tito dva Thyesta vypátrali a přivedli do Mykén. Átreus uvrhl bratra do vězení a poručil Aigisthovi, aby ho zabil. Jakmile však mladíka v kobce Thyestés spatřil, hned poznal svého syna a stačilo pár slov na\nprojednání pomsty. Aigisthos se vrátil ke králi a oznámil, že je splněno. Átreus připravoval na mořském břehu obětní hranici, ale Aigisthos ho probodl stejným mečem, kterým měl zabít svého otce.\n\nNa mykénský trůn poté zasedl Thyestés a vládl „těžkou rukou“ společně se svým synem Aigisthem. Ta vláda však neměla dlouhé trvání. Átreův syn Agamemnón, který i s bratrem Meneláem po smrti svého otce uprchl do Sparty ke králi Tyndareovi, se u Thyesta ohlásil jako cizinec. Když však vstoupil do královské síně, tasil meč a jedinou ranou meče ho zabil. Poté vyhnal také Aigistha a prohlásil se za mykénského krále.\n\nBratři Thyestés a Átreus asi drží prvenství ve zradě a úkladných vraždách v boji o trůn, rozhodně se však v historii najde mnoho jejich následovníků.\n\n\n"}
{"id": "149826", "url": "https://cs.wikipedia.org/wiki?curid=149826", "title": "Rychlost větru", "text": "Rychlost větru\n\nRychlost větru je rychlost vzduchu měřená vůči zemi. K jejímu měření se v meteorologii používají přístroje zvané anemometry. Rychlost větru lze také odhadnout podle jeho účinků na předměty poblíž zemského povrchu. Pro odhad síly větru se používá mezinárodní dvanáctidílná Beaufortova stupnice sestavená v roce 1805 anglickým admirálem Francisem Beaufortem.\n\nRychlost větru se udává v metrech za sekundu (m·s), kilometrech za hodinu (km·h) a uzlech (kt). Pro tyto jednotky platí následující převodní tabulka:\nPro vyjadřování rychlosti větru Beaufortovou stupnicí se používá zkratka Bft.\n\nDo staničního kroužku synoptických map se rychlost větru zakresluje pomocí větrného šípu, který udává jak směr (odkud vítr vane), tak rychlost větru – ta je značena čárkami, každá čárka značí 5 m/s (10 kt), poloviční čárka 2,5 m/s (5 kt), vyplněný trojúhelníček 25 m/s (50 kt). Bezvětří se udává nevyplněným kolečkem.\n\n"}
{"id": "149827", "url": "https://cs.wikipedia.org/wiki?curid=149827", "title": "Katedrála svatého Jana Křtitele (Trnava)", "text": "Katedrála svatého Jana Křtitele (Trnava)\n\nKatedrála sv. Jana Křtitele (slovensky \"Katedrálny chrám svätého Jána Krstiteľa\") je kulturní památka v Trnavě na Slovensku. Je to první čistě barokní kostel na území dnešního Slovenska, katedrální kostel arcidiecéze trnavské.\n\nPůvodně tvořil součást univerzitních budov Trnavské univerzity. Výstavbu financoval Mikuláš Esterházy a stavbu dokončili italští architekti Antonio a Petr Spazzovi v roce 1629. V západním průčelí katedrály jsou v nikách čtyři sochy. Nalevo od hlavního vstupu jsou to rodiče Panny Marie svatý Jáchym se svatou Annou a napravo rodiče Jana Křtitele svatá Alžběta a svatý Zachariáš. Na vstupním portálu je v horní části mezi dvěma sedícími anděly erb rodu Esterházyů. Po stranách portálu jsou korintské sloupy. Na průčelí je také latinský nápis připomínající donátora katedrály: \"DIVO IOANNI BAPTISTAE P. D. S. COMES NICOLAUS EZTERHAZI R. H. PAL.\" (Svatému Janu Křtiteli hrabě Mikuláš Esterházi palatin Uherského království). Na jižní stěně podél ulice jsou pak sochy apoštolů Judy Tadeáše, Jana, Matěje a Barnabáše.\n\nStavba je dlouhá 61 metrů, široká 28,1 metrů a vnitřní výška kleneb je 20,3 metru. Na stropě hlavní lodi jsou vymalovány čtyři obrazy ze života Jana Křtitele (Jan Křtitel na Herodesově dvoře, ve vězení, stětí a odevzdání jeho uťaté hlavy Salome.\n\nV kryptě katedrály jsou pohřbeni čtyři členové rodu Esterházyů, kteří padli v boji proti Turkům 26. srpna 1652 u Vozokan, asi 60 km východně odtud. Jedná se o jednolodní kostel. Hlavní prostor zaklenují valené klenby s lunetami. Po obou stranách lodě je křížová klenba.\n\nDominantou interiéru je dřevěný raněbarokní hlavní oltář vysoký 20,3 a široký 14,8 metru. V letech 1637–1640 jej vytvořilo několik sochařů, řezbářů a pozlacovačů, z nichž jsou dnes známi Baltazar Knilling z Vídně, Vít Knoch a Trnavčan Vít Stadler s pomocníky Ferdinandem z Cífera a Kristianem Knerrem. Oltář zdobí tři obrazy. Na nejvyšším a nejmenším je vyobrazena Panna Marie na návštěvě u svaté Anny, pod ním pak narození Jana Křtitele a na hlavním a největším obraze je křest Krista v řece Jordán. Na celém oltáři je asi 29 dřevěných polychromovaných soch.\n\nMalířská a štukatérská výzdoba pochází z ruk Italů: G. B. Rossa, G. Torniniho a P. Contiho. Část stropních maleb je do vídeňského malíře J. Grubera z období okolo roku 1700.\n\nV roce 1977 papež Pavel VI. ustanovil Trnavu za sídlo tehdejší arcidiecéze. V prosinci 1978 byl chrám ustanovený za katedrální papežem Janem Pavlem II., který toto místo navštívil 11. září 2003. Na paměť této návštěvy byla před katedrálou 16. října 2005 za přítomnosti papežského nuncia Henryka Nowackého odhalena bronzová socha papeže poutníka. Sochu v nadživotní velikosti na náklady města vytvořil sochař Anton Gábrik za 1,5 milionu slovenských korun (cca 49 800 eur).\n\nZajímavostí jsou podzemní katakomby s hroby. Arcibiskup Róbert Bezák v roce 2011 zpřístupnil katedrálu pro koncert folkové kapely, jako kulturní prostor na kontakt s mládeží.\n\n"}
{"id": "149829", "url": "https://cs.wikipedia.org/wiki?curid=149829", "title": "Kostel svaté Heleny (Trnava)", "text": "Kostel svaté Heleny (Trnava)\n\nKostel sv. Heleny (slovensky \"Kostol svätej Heleny\") je gotický kostel ze 14. století nacházející se ve slovenské Trnavě. Jednolodní stavba s polygonálně uzavřeným přesbytářem a křížovou klenbou. Na severní straně presbytáře je gotická věžička s kružbovými okny. Po obou stranách lodi jsou barokní kaple. Nad gotickým portálem je trojdílná edikula se sochami.\n"}
{"id": "149831", "url": "https://cs.wikipedia.org/wiki?curid=149831", "title": "Ejakulace", "text": "Ejakulace\n\nEjakulace (z latinského \"eiaculatio\" [e:jakula:tio:] - \"vymrštění\") je proces prudkého vypuzení spermatu ze ztopořeného penisu v několika rychle po sobě jdoucích výstřicích, obvykle doprovázené orgasmem v důsledku sexuální stimulace penisu. Ejakulace může nastat též samovolně během spánku (viz poluce) nebo stimulací prostaty. Ejakulace penisu je obvyklá pouze při jeho erekci. Někteří vědci tvrdí, že častá ejakulace může snížit riziko výskytu rakoviny prostaty.\n\nZatímco erekce je pod vlivem parasympatiku, ejakulace a jevy doprovázející ejakulaci jsou pod vlivem sympatiku.\n\nPrvní fází ejakulace je emise, což je vytlačení sperma z ampula seminalis přes ductus ejaculatorius na semenném pahrbku proti zadní stěně prostatické části močové trubice (urethry). Místní nervová zakončení působí přes centrum v míše stah hladké svaloviny jak ampulí, tak semenných váčků. Kontrahují se po aktivaci ze sympatických eferentních vláken z tzv. ejakulačního centra v míše, které se nachází v bederních segmentech sympatiku (L2-L3). Sympatikus také působí na hladkou svalovinu prostaty, která svými kontrakcemi jednak obohatí testikulární tekutinu o sekret z vlastních žláz, jednak se spolupodílí na emisi, neboť močová trubice prochází i prostatou. Jakmile se prostor mezi pánevním dnem a svěračem močového měchýře naplní, aktivuje se tlakem další reflexní reakce a dojde k vlastní ejakulaci.\n\nPo emisi nastává vlastní ejakulace, která je doprovázena značným pohlavním vzrušením. Ejakulace je uskutečněna hladkými svaly, které se účastní emise (viz výše), hladkým svalstvem močové trubice a stahy kosterních svalů musculus bulbocavernosus a m. ischiocavernosus. Před ejakulací nastane kontrakce vnitřního svěrače močového měchýře, který je z hladké svaloviny. Kromě vrcholného pohlavního vzrušení dochází vlivem sympatiku ke zvýšení srdečního výkonu (zvýšení srdeční frekvence, systolického objemu), tlaku, dýchací frekvence a zvýšení tonu kosterního svalstva. Vlivem zvýšené svalové činnosti nastává pocení.\n\nPohlavní vzrušení (pro orgasmus to platí ještě více) je téměř vždy pro muže velmi příjemné a uspokojující. Maximální pohlavní vzrušení se označuje jako orgasmus. Užívá se francouzský termín \"la petite mort\" (\"malá smrt\"). Každý z výstřiků je spojen s vlnou sexuální rozkoše, zejména na penisu a v okolní krajině. První a druhý stah svalstva chámovodu a močové trubice je obvykle nejsilnější a vypudí z těla největší objem spermatu. Každý další stah je poté provázen menším množstvím spermatu a slabší vlnou vzrušení. Během ejakulace někteří muži vydávají neúmyslné zvuky jako vzdechy nebo dokonce výkřiky, někteří zažívají stahy svalů na různých částech těla, zřídka po celém těle, pravidelně však stahy řitního svěrače.\n\nEjakulát je tekutina, která je při ejakulaci vystříknuta ven. Je husté konzistence. Ejakulát je průhledný až bílý. Nejdůležitější součástí ejakulátu jsou spermie. Kromě spermií se v ejakulátu nachází i podpůrné látky pro spermie (fruktóza, vitamin C aj.), látky umožňující proces oplození jako prostaglandiny a různé bílkoviny apod. Má optimální pH pro spermie (mírně zásadité). Ačkoli je základní funkcí ejakulátu přenos spermií, představuje testikulární tekutina, tj.tekutina z nadvarlete obsahující spermie, jen nejvýše 5% objemu . Ke složení ejakulátu významněji přispívají žlázy mužské pohlavní soustavy: žlázy seminálních váčků (asi 60 - 70 %), prostatické žlázy( asi 25 - 30%), bulbourethrální (Cowperovy) a urethrální žlázy (dohromady asi 5%- 10).\n\n\n\n"}
{"id": "149832", "url": "https://cs.wikipedia.org/wiki?curid=149832", "title": "Zuzana Roithová", "text": "Zuzana Roithová\n\nZuzana Roithová, rozená Tůmová, (* 30. ledna 1953 Praha) je česká politička a manažerka, původním povoláním lékařka. V roce 1998 byla ministryní zdravotnictví ve vládě Josefa Tošovského, následně byla v letech 1998 až 2004 senátorkou a v letech 2004-2014 poslankyní Evropského parlamentu. V letech 2013 až 2017 byla také místopředsedkyní KDU-ČSL (tuto funkci již zastávala v letech 2001 až 2003), v letech 2016 až 2017 byla zastupitelkou Jihočeského kraje.\n\nV letech 1972-1978 studovala na Fakultě všeobecného lékařství Karlovy univerzity v Praze. Atestaci II. stupně v oboru Radiodiagnostika absolvovala v roce 1985. V letech 1992-1997 získala na Sheffield Hallam University titul MBA.\n\nV letech 1978-1979 pracovala jako lékařka v nemocnici v Berouně, v letech 1980-1985 ve Fakultní nemocnici Motol v Praze, od roku 1985 ve Fakultní nemocnici Královské Vinohrady. Zde byla od roku 1990 do roku 1998 její ředitelkou.\n\nJe vdaná za sochaře Jana Roitha, má syna Matyáše a dva vnuky.\n\nV roce 1998 vstoupila do politiky jako nestranická ministryně zdravotnictví ve vládě Josefa Tošovského. Následně byla zvolena na kandidátce čtyřkoalice senátorkou za volební obvod Praha 10. V roce 1999 vstoupila do KDU-ČSL a v letech 2001-2003 byla její místopředsedkyní. V letech 2000-2002 působila jako předsedkyně Evropského hnutí ČR a v letech 2002-2005 jako čestná předsedkyně správní rady Nemocnice Milosrdných sester sv. Karla Boromejského.\n\nV roce 2004 byla zvolena poslankyní Evropského parlamentu za KDU-ČSL a v EP působila jako místopředsedkyně výboru pro Vnitřní trh a ochranu spotřebitelů. V roce 2009 svůj mandát obhájila na dalších 5 let. Znovu působila ve Výboru pro vnitřní trh a ochranu spotřebitelů. V roce 2014 již nekandidovala.\n\nV souvislosti s výběrem českého eurokomisaře na období po volbách do Evropského parlamentu v roce 2014 se spekulovalo o její možné nominaci ze strany KDU-ČSL. Roithová se ale nakonec rozhodla o funkci neusilovat, aby se mohla vrátit do České republiky, což slíbila rodině.\n\nDle vydané zprávy výše uvedeného think-tanku, která se vztahuje na období před následujícími volbami do Evropského parlamentu (2014) vyplývá následující:\n\nV roce 2009 se stavěla za přijetí Lisabonské smlouvy, kdy přesvědčovala voliče, aby se nebáli toho, že by po přijetí lisabonské smlouvy mohlo dojít k nekontrolovatelné migraci v rámci EU, a aby se nebáli toho, že nám jižní země EU budou posílat azylanty. Za tímto účelem vytvořila edukativní video, které v roce 2015 ze svých stránek smazala.\n\nJak prohlásila v březnu 2012, manželské svazky homosexuálů a jejich adopce dětí jsou pro ni jako pro politika důležitými tématy, protože podle ní relativizují význam rodiny v naší společnosti a institut manželství. 24. května 2012 byla jedním ze tří českých europoslanců, kteří hlasovali proti Usnesení o boji proti homofobii v Evropě (8 českých poslanců hlasovalo pro usnesení a 7 se hlasování zdrželo). V březnu 2012 na dotaz, zda jí vadí gay pochod Prahou, řekla: „Ctím právo různých skupin na vyjadřování názorů a do toho patří samozřejmě třeba i forma pochodu Prahou. Nevadí mi to.“ V reakci na kritiku upřesnila, že pochod gayů Prahou nikdy neviděla a ani by vidět nechtěla, jeho předpokládaná forma by se jí jako občanovi určitě nelíbila. 18. srpna 2012 se v Praze zúčastnila mítinku Mladých křesťanských demokratů, který se konal jako protiakce pochodu Prague Pride, a ve svém pozdravu řekla, že musíme udělat vše pro to, aby se udržela tradiční rodina.\n\n7. března 2012 otiskla MF Dnes rozhovor se Zuzanou Roithovou. Novinářka ji v úvodu označila za mnoholetou političku s minimem nepřátel, která nepopouzí, neirituje, neprovokuje a pracuje. Na otázku, zda má žena mít právo se samostatně rozhodnout, zda projde umělým přerušením těhotenství, odpověděla: „V každém případě to právo každá žena má, je dané zákonem. To, co ve společnosti chybí, je osvěta, která by byla určitým korektivem pro ženu. Aby hledala jiné možnosti, jak svoji situaci vyřešit.“ Web Hnutí pro život následně otiskl zprávu podepsanou „kdu.cz, prolife.cz“ a nadepsanou „Zuzana Roithová pro právo na potrat“ a v níž se z rozhovoru v MF Dnes citují pasáže týkající se potratů a gay pochodu Prahou, což je dáváno do protikladu s tím, že předseda KDU-ČSL Pavel Bělobrádek přijal záštitu nad XII. Pochodem pro život, pořádaným s cílem iniciovat zrušení zákona o umělých potratech. Zuzana Roithová se poté důrazně ohradila proti šíření zkresleného výkladu jejích postojů a vysvětlila, že není pro právo na potrat, ale že každý ví, že náš zákon dává právo ženám na ukončení těhotenství a toto právo dál trvá, ačkoli se předsedové největších parlamentních stran hlásí ke křesťanství a vládne většinová vláda. Uvedla, že si váží i jiných názorů na to, která cesta vede k cíli, a že ví, že to, co je potřeba přijmout srdcem, nelze vynutit zákonem a represí.\n\nV roce 2010 byla jedním z iniciátorů snahy o zveřejnění plánované Obchodní dohody proti padělání.\n\nVe čtvrtek 23. února 2012 na tiskové konferenci oznámila svoji kandidaturu na prezidentku ČR. Přestože údajně dostala nabídku nominace 10 senátory, rozhodla se sbírat 50 000 podpisů občanů. 19. července zahájila sběr podpisů, dosažení potřebného počtu oznámila 1. října. Kandidátní listinu podal Jan Sokol s více než 80 000 podpisů, z nichž MV uznalo jako platných 75 066. Je považována za kandidátku KDU-ČSL, podpořili ji například Ivan Klíma, Michal Horáček, Jiří Grygar, Jan Sokol, Hana Marvanová. V průzkumech mediálních agentur jí vychází 1,5 až 5,4 % podpory.\n\nV prvním kole přímé prezidentské volby, které probíhalo ve dnech 11. a 12. ledna 2013 získala 255 045 hlasů (tj. 4,95 %), čímž se umístila jako šestá z devíti kandidátů a do druhého kola prezidentské volby nepostoupila.\n\nNa sjezdu KDU-ČSL v Olomouci byla 8. června 2013 zvolena místopředsedkyní strany. V květnu 2015 na sjezdu ve Zlíně post obhájila, dostala 220 hlasů. Funkci zastávala do května 2017.\n\nV krajských volbách v roce 2016 byla zvolena za KDU-ČSL zastupitelkou Jihočeského kraje. Na kandidátce figurovala původně na 13. místě, ale vlivem preferenčních hlasů skončila první. Na funkci však na konci dubna 2017 rezignovala. Ve volbách do Poslanecké sněmovny PČR v roce 2017 kandiduje za KDU-ČSL v Plzeňském kraji.\n\n\n\n"}
