{"id": "121714", "url": "https://cs.wikipedia.org/wiki?curid=121714", "title": "Rokle (okres Chomutov)", "text": "Rokle (okres Chomutov)\n\nObec Rokle ( ) se nachází v okrese Chomutov v  Ústeckém kraji asi tři kilometry jihovýchodně od Kadaně. Vesnice leží převážně na levém břehu Úhošťanského potoka v mírné sníženině v nadmořské výšce kolem 340 metrů. V obci žije obyvatel. Katastrální území Rokle má rozlohu 13,57 km². V místní části Rokle bylo v roce 2014 evidováno 20 adres.\n\nVesnice se původně jmenovala \"Radkovíce\" (zmínka o \"villa Radkowicz\" z roku 1367), ale jméno se s příchodem německého obyvatelstva změnila na \"Rachel\" ve významu „hluboko“. Tuto podobu si jméno s určitými obměnami (Rachl, Racherle) uchovalo až do roku 1923, kdy bylo změněno na českou Rokli. Zdena Binterová však s odvoláním na listinu Karla IV. klade Radkovice mezi Nechranice a Naší a považuje Rachel za původní název obce. To vysvětluje rozdíl udávaných let, kdy je Rokle poprvé zmiňována v písemných pramenech.\n\nPrvní písemná zmínka o Rokli je z roku 1368, kdy byla součástí majetku města Kadaně, v jejímž vlastnictví zůstala až do osamostatnění v roce 1850. Vrchností zde tedy byl kadaňský purkmistr a městská rada. Od 17. století byla připojena k milžanskému panství a od roku 1643 měla vlastní pozemkovou knihu. Podle Berní ruly z roku 1654 stálo v Rokli pět statků a čtyři chalupy. V letech 1694 a 1695 prodala městská rada několik zdejších domů do soukromého vlastnictví kadaňským měšťanům. Z prodaných usedlostí vznikly dva šosovní dvory: menší dvůr byl tvořen dvěma usedlostmi v majetku rodiny Frischových a tzv. střední dvůr tvořily tři rokelské usedlosti a dvě usedlosti v Prahlech.\n\nPo druhé světové válce se do vesnice přistěhovalo dostatek Čechů, aby ji dosídlili na předválečnou úroveň. Dokonce zde v roce 1950 vznikla jednotřídní škola, ale brzy byla zavřena. Byla zde jedna z poboček Státního statku Kadaňská Jeseň. Přestože ve 20. století počet obyvatel spíše klesal, zůstala Rokle samostatnou obcí nejprve v okrese Kadaň a od roku 1961 v okrese Chomutov.\n\nRokle leží v mělkém údolí Úhošťanského potoka na severním úpatí Doupovských hor a má rozsáhlé a pestré katastrální území. V podloží jsou převážně třetihorní horniny Českého masivu. Převažují zejména sopečné horniny (čediče, tefrity a jejich vulkanoklastika), ale v pásu podél Ohře se vyskytují prekambrické granulity. V oblasti jižně od Rokle se nachází chráněné ložiskové území s výskytem bentonitu a stavebního kamene. Bentonit se těžil v povrchovém lomu východně od Krásného Dvorečku. Dnes se na stejné lokalitě těží kaolin, který se používá při výrobě papíru a v gumárenství.\n\nNejvyšší bod se nachází na jihozápadě na úbočí vrchu Hůrka (někdy též Kobyla) v nadmořské výšce přibližně 560 metrů. Nejnižší bod je v místech, kde Ohře vtéká do Nechranické přehrady, ve výšce 275 metrů. Nadmořská výška vzrůstá od severu k jihu. Geomorfologicky je oblast součástí Krušnohorské soustavy, přesněji patří do Podkrušnohorské oblasti. Středem katastrálního území prochází přibližně podél silnice z Kadaně do Žatce hranice mezi geomorfologickými celky. Jihozápadní část území leží v celku Doupovské hory, podcelku Doupovské hory a okrsku Rohozecká vrchovina. Je to oblast rozčleněná erozí a denudací s výskytem tabulových hor, sopečných kup a kuželů. Severovýchod spadá do celku Mostecká pánev, podcelek Žatecká pánev a okrsek Čeradická plošina.\n\nZ půdních typů převažují regozemě, v Doupovských horách kambizemě. V oblasti mezi Novou Vískou u Rokle a Nechranickou přehradou tvoří půdní pokryv antropozem haldová.\n\nNejvýznamnějším vodním tokem je řeka Ohře, která tvoří severní hranici území, a Úhošťanský potok, který protéká Roklí a Hradcem. Významnými vodními plochami jsou rybníky severozápadně od Hradce.\n\nVětšina území je odlesněná, pás lesů lemuje pouze Ohři a další významnější lesní porosty se nacházejí až v okrajové části jižně od Krásného Dvorečku. V celkové výměře katastrálního území 1 357 ha převažuje zemědělská půda (1 048 ha) a ostatní plochy (155 ha). Lesy pokrývají 73 ha. Koeficient ekologické stability území je 1,28 a jde tedy o relativně vyváženou krajinu.\n\nV roce 1921 měla Rokle 128 obyvatel, z nichž bylo 60 mužů. 110 obyvatel se hlásilo k německé národnosti a třináct k československé. Žilo zde 111 římských katolíků a šestnáct evangelíků. Při sčítání lidu v roce 1930 zde žilo 113 obyvatel, z toho osmnáct československé národnosti a 95 německé. K římskokatolické církvi se jich hlásilo 97, evangelíků bylo deset a žilo tu pět židů.\n\nK obci Rokle patří další čtyři místní části. Vývoj jejich uspořádání zachycuje seznam:\n\nObcí prochází silnice II. třídy č. 224 z Kadaně do Žatce, ze které tu odbočuje silnice III. třídy č. 22426 do Hradce a Nové Vísky u Rokle. U silnice II/224 je autobusová zastávka a po silnice vede směrem od Poláků do Krásného Dvorečku cyklotrasa č. 6. U jihovýchodního okraje katastrálního území stojí Rozvodna Hradec u Kadaně.\n\n\n"}
{"id": "121715", "url": "https://cs.wikipedia.org/wiki?curid=121715", "title": "Černíkov", "text": "Černíkov\n\nObec Černíkov se nachází v okrese Klatovy, kraj Plzeňský, přibližně na poloviční cestě mezi městy Kdyně a Klatovy. Od 1. července 1960 do 31. prosince 2006 byla obec součástí okresu Domažlice. V obci žije obyvatel.\n\nPrvní písemná zmínka o obci pochází z roku 1379.\n\nPodle vyhlášky Ministerstva vnitra ČR č. 513/2006 Sb. obec přešla ke dni 1. ledna 2007 z okresu Domažlice do okresu Klatovy.\n\nNa vrcholu Velkého Kouřimu severozápadně od vesnice se nachází terénní pozůstatky zaniklého hradu Ruchomperk. Byl založen pravděpodobně panovníkem na přelomu dvanáctého a třináctého století a zanikl již v první polovině třináctého století.\n\n\n"}
{"id": "121716", "url": "https://cs.wikipedia.org/wiki?curid=121716", "title": "Věžná (okres Žďár nad Sázavou)", "text": "Věžná (okres Žďár nad Sázavou)\n\nVěžná () je obec v okrese Žďár nad Sázavou v Kraji Vysočina.\n\nObec Věžná se nachází 7 km jižně od města Bystřice nad Pernštejnem v údolí říčky Nedvědičky. Sestává ze tří místních částí: Věžná, Jabloňov a Pernštejnské Janovice. K Věžné náleží také samota Veselka a dvě chalupy na Suchých Loukách. Věžná má 65 trvale obydlených domů a 65 rekreačních chat a chalup. Žije zde obyvatel. V obci se nachází sjezdovka s lyžařským vlekem o délce 283 m.\n\nNejstarší zmínka o obci je z roku 1376 o Albertovi z Věžné, který se později psal po Vojetíně. Ves sama náležela vždy k pernštejnskému panství. Roku 1500 osvobodil Vilém z Pernštejna Věžnou od povinnosti čepování panského piva a bezplatného vožení ryb. Jedním z nejstarších dokladů věženské historie je zřejmě smírčí kámen nalezený v oboře mezi Věžnou a Stříteží s tímto vyrytým textem: „\"Letha Panie 1594 na den Barbory swaté stromem zabit gest Antonín Berka z Wěžnýho. Pán Bůh racz dussi geho milostiw býti\"“. Zmíněný Berka měl údajně zahynout při kácení stromů na stavbu kostela ve Věžné, což je historicky možné, protože kostelní podací se ve Věžné poprvé připomíná roku 1596. \n\nStará pečeť věženské rychty má ve znaku nahoře zubří hlavu, po straně růžičky, dole pak snop a srp s nápisem: „\"Wiezenská richta 1689\"“. Od této doby byla tato rychta nepřetržitě v rodu Vrbků. Roku 1675 byla velikost obce 1 40/64 lánu s 10 trvale obydlenými domy. Zápisky o robotě ve Věžné jsou z roku 1750, kdy sedláci robotovali týdně po 3 dnech s jedním koněm a jedním volem, o senách a ve žních k tomu 3 dny pěšky o 2 osobách. Podsedník pracoval 3 dny pěšky, ve žních dvojnásob. Desátku platili do Doubravníka, kam k duchovní správě napřed náleželi, roku 1757 to bylo na penězích 5 zlatých 45 krejcarů, 6 mázů 2 žejdlíky másla, 1 a 1 sáhů dříví a na sv. Martina 15 krejcarů, 18 liber ovsa, koledy po 3 krejcarech, po libosti mouky a lnu, na Zelený čtvrtek pak 3 až 4 vejce. Roku 1790 bylo domů 26 s 216 obyvateli, roku 1834 i s Janovicemi 36 domů s 336 obyvateli, z nichž bylo 318 katolíků, 17 evangelíků a 1 žid.\n\nPočátkem 19. století, kdy obyvatel přibývalo, vznikla potřeba vybudovat v obci vlastní školu. Nejprve se vyučovalo po jednotlivých domech. Rodina, v jejímž domě právě vyučování probíhalo, musela poskytnout učiteli stravu a každý žák musel v zimě přinést jedno polínko na topení. Prvním učitelem byl pan Šuster, který učil v čísle 29. V roce 1855 dostala obec povolení vybudovat školu. Byl zakoupen pozemek od pana Hynka Vrbky z č. 5 a roku 1856 na jaře započala stavba. V témže roce byla škola vysvěcena a začalo se s vyučováním. Prvním učitelem byl pan František Peša.\n\nMyšlenka založit sbor dobrovolných hasičů v obci Věžná spadá do roku 1878, kdy si tehdejší představenstvo obce dalo od hraběte Mitrovského vyplatit pronájem honitby na 10 let dopředu v částce 600 zlatých, za které byla zakoupena čtyřkolá stříkačka z Knaustovy továrny ve Vídni. Samotný hasičský sbor pak byl ustanoven obecním zastupitelstvem v březnu 1887.\n\nV roce 1903 byla započata stavba železniční trati přes Věžnou. První vlak vjel do nádraží v Rožné 21. června 1905. Roku 1907 byla zřízena železniční zastávka ve Věžné.\n\nPopis znaku: \"V červeném štítě nad zelenou patou, pilovitě oddělenou, stříbrný kůl v podobě věže se dvěma úzkými okny a s cimbuřím po třech stínkách. Věž provází vpravo zlaté jablko, vlevo zlatý kopřivový list. Uprostřed paty štítu je stříbrné mlýnské kolo.\"\n\nPopis praporu: \"Vlajkový list o poměru stran 2:3 sestává ze tří pruhů, červeného, bílého a červeného ve vzájemném poměru 1:1:1. Pruhy překrývá zelený žerďový klín, sahající do poloviny vlajkového listu.\"\n\nNejvýznamnější památkou obce Věžné je kostel svatého Martina, který byl postaven z kamene koncem 16. století. Z roku 1592 pochází v souvislosti s věženským kostelem zmínka o predikantu Vítu Stanickém, který se pak usídlil na novou faru v Rožné. Z toho je patrno, že nejdříve byla fara ve Věžné, později teprve v Rožné. Roku 1672 náležel kostel jako filiální k Doubravníku, od roku 1755 byla na hradě Pernštejně zřízena kooperativa, kam byla Věžná přidělena až do roku 1787, kdy byla přifařena k Rožné, kam patří dodnes.\n\nKostel má jeden oltář s obrazem sv. Martina od akademického malíře Adámka z Pelhřimova. Nejvzácnější památkou je ukřižovaný Kristus v životní velikosti. Na kůru byly staré varhany, pocházející z roku 1680, které byly v roce 1939 nahrazeny novým harmoniem. Pod dlažbou kostela je krypta význačných dobrodinců tohoto kostela, zapečetěna dvěma mramorovými deskami s nápisem: „\"Léta Páně 1742 dne 24 měsíce září zemřel slovutný muž Jiří Vrbka v 74. roce věku svého, který zde pochován a všeobecného vzkříšení očekává.\"“ Na druhé desce je napsáno: „\"Pod tímto kamenem odpočívá Josef, vlastní syn Jiřího Vrbky, zemřel 1757 ve věku 21 let. Zemřelý každého o krátkosti bytí napomíná a o křesťanskou modlitbu žádá.\"“\n\nNa věži byly do první světové války tři zvony, z nichž nejstarší byl poledník, pocházející z roku 1630, který byl na věži ponechán. Prostřední zvon byl z roku 1701 darován Pavlem Vrbkou, rychtářem věženským, malý zvon pocházel z roku 1737. Oba mladší zvony byly odebrány pro vojenské účely 18. května 1917.\n\n\n"}
{"id": "121717", "url": "https://cs.wikipedia.org/wiki?curid=121717", "title": "Nová Ves (okres Mělník)", "text": "Nová Ves (okres Mělník)\n\nObec Nová Ves se nachází v okrese Mělník, kraj Středočeský. Rozkládá se asi čtrnáct kilometrů západně od Mělníka a devět kilometrů severně od města Kralupy nad Vltavou. Žije zde obyvatel.\n\nPrvní písemná zmínka o obci pochází z roku 1421.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Nová Ves \"(598 obyvatel, četnická stanice)\" byly v roce 1932 evidovány tyto živnosti a obchody: výroba cementového zboží, cihelna, továrna na čokoládu cukrovinky Bratří Grafové, obchod s dobytkem, 2 hostince, kolář, kovář, krejčí, mlýn, obuvník, pekař, obchod s lahvovým pivem, 9 rolníků, pokrývač, 2 řezníci, 2 sadaři, 6 obchodů se smíšeným zbožím, spořitelní a záložní spolek, 2 stavitelé, švadlena, 2 trafiky, 3 truhláři, 2 zámečníci.\n\nV obci Staré Ouholice \"(přísl. Nové Ouholice, Miřejovice, 474 obyvatel, samostatná obec se později stala součástí Nové Vsi)\" byly v roce 1932 evidovány tyto živnosti a obchody: obchod s dobytkem, 5 hostinců, hudební škola, kolář, krejčí, 2 obuvníci, velkoobchod s ovocem a zeleninou, pivovar Stolz, 10 rolníků, 2 řezníci, sadař, 4 obchody se smíšeným zbožím, výroba zahradních stříkaček, 3 trafiky.\n\nV obci Vepřek \"(205 obyvatel, katol. kostel, samostatná obec se později stala součástí Nové Vsi)\" byly v roce 1932 evidovány tyto živnosti a obchody: holič, 2 hostince, krejčí, mlýn, obuvník, rolník, řezník, obchod se smíšeným zbožím, trafika, truhlář.\n\n\n\nDopravní síť\n\nVeřejná doprava 2012\n\nObcí vedou turistické trasy Kralupy nad Vltavou - Nelahozeves - Nové Ouholice - Jeviněves - Říp a Nové Ouholice - Chržín - Velvary.\n\n"}
{"id": "121718", "url": "https://cs.wikipedia.org/wiki?curid=121718", "title": "Nemyšl", "text": "Nemyšl\n\nObec Nemyšl () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1373.\n\n\n\n"}
{"id": "121719", "url": "https://cs.wikipedia.org/wiki?curid=121719", "title": "Vodice (okres Tábor)", "text": "Vodice (okres Tábor)\n\nObec Vodice () se nachází v okrese Tábor v Jihočeském kraji. Žije v ní obyvatel. Při jižním okraji obce protéká řeka Trnava, která je levostranným přítokem řeky Želivky.\n\nPrvní písemná zmínka o obci pochází z roku 1432.\n\n\n\n"}
{"id": "121720", "url": "https://cs.wikipedia.org/wiki?curid=121720", "title": "Třebihošť", "text": "Třebihošť\n\nObec Třebihošť se nachází v okrese Trutnov, kraj Královéhradecký. Žije zde obyvatel.\n\nTřebihošť se rozkládá na jižním svahu Zvičiny, to znamená, že se nachází v Podkrkonoší. Je vzdálena asi 10 kilometrů od Dvora Králové nad Labem. Má příznivou polohu pro cyklistiku a výlety do okolí (např. ZOO, Lázně Bělohrad, hrad Pecka…).\n\nPrvní písemná zmínka o obci pochází z roku 1238. V roce 1810 se zde narodil kronikář Josef Petera, vystudoval s K. J. Erbenem hradecké gymnázium a pak filosofii. Rodinné poměry ho donutily, aby studia zanechal a vrátil se domů hospodařit. Sem také za ním přišel v roce 1833 na závěr své krkonošské pouti K. H. Mácha, jeho přítel z univerzity. Ze Třebihoště pocházeli také dva významní váleční letci.\n\n\n\n"}
{"id": "121724", "url": "https://cs.wikipedia.org/wiki?curid=121724", "title": "Rejštejn", "text": "Rejštejn\n\nMěsto Rejštejn ( \"Reichenstein\", tj. \"Bohatý Kámen\") se nachází v okrese Klatovy v Plzeňském kraji. Počtem obyvatel je čtvrtým nejmenším městem v České republice, žije zde obyvatel.\n\nPrvní písemná zmínka o obci pochází z roku 1347. Původní osada \"Reichenstein\" byla založena při rýžovištích zlata na řece Otavě, později se zde začalo zlato těžit hornickým způsobem. Osada, která byla původně součástí Kašperských Hor, byla v roce 1584 povýšena na samostatné královské horní město. V průběhu 17. století došlo k útlumu těžby zlata a obyvatelé Rejštejna se postupně zaměřili na sklářskou výrobu. V roce 1836 byla v bývalé osadě Klášterský Mlýn založena sklárna Loetz, která patřila v letech 1878–1908 k nejvýznamnějším v celém Rakousko-Uhersku. Zdejší secesní sklo obdrželo četná ocenění. Provoz sklárny byl ukončen vysídlením většiny původních německých obyvatel po druhé světové válce v roce 1947.\n\nDne 23. října 2007 byl Rejštejnu vrácen status města.\n\n\n\n\nNa místním hřbitově je pochována matka Karla Klostermanna Charlotta a jeho bratr Jakub, který v Rejštejně býval farářem. \n\n"}
{"id": "121725", "url": "https://cs.wikipedia.org/wiki?curid=121725", "title": "Meclov", "text": "Meclov\n\nObec Meclov se nachází v okrese Domažlice v Plzeňském kraji. Leží osm kilometrů severozápadně od Domažlic a pět kilometrů jihozápadně od Horšovského Týna. Žije v ní obyvatel.\n\nPrvní písemná zmínka o obci pochází z roku 1115.\n\n\n\n"}
{"id": "121726", "url": "https://cs.wikipedia.org/wiki?curid=121726", "title": "Zbýšov (okres Kutná Hora)", "text": "Zbýšov (okres Kutná Hora)\n\nObec Zbýšov () se nachází v okrese Kutná Hora ve Středočeském kraji, asi 18 km jižně od Kutné Hory a 13 km jižně od města Čáslav. Dominantou obce, kromě kostela, je v širokém okolí známý Zbýšovský rybník, který je hojně využívaný k rekreačním účelům. Žije zde obyvatel. Součástí obce jsou i vesnice Březí, Damírov, Chlum, Klucké Chvalovice, Krchlebská Lhota, Opatovice a Zbudovice.\n\nPrvní písemná zmínka o obci pochází z roku 1257. Obec patřila až do husitských válek k majetku Sázavského kláštera. Roku 1360 zde bylo zřízeno proboštství.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Zbýšov v Čechách \"(140 obyvatel, poštovní úřad, telegrafní úřad, telefonní úřad, katol. kostel, četnická stanice)\" byly v roce 1932 evidovány tyto živnosti a obchody: lékař, bednář, holič, 2 hostince, krejčí, pila, sklad rakví, řezník, 2 obchody se smíšeným zbožím, spořitelní a záložní spolek pro Zbýšov, strojírna, 2 švadleny, trafika, zednický mistr.\n\nVe vsi Klucké Chvalovice \"(360 obyvatel, samostatná ves se později stala součástí Zbýšova)\" byly v roce 1932 evidovány tyto živnosti a obchody: 2 hostince, kovář, krejčí, mlýn, 2 rolníci, 2 obchody se smíšeným zbožím, stavební podnikatelství, trafika.\n\nV obci Opatovice \"(173 obyvatel, evang. kostel, samostatná obec se později stala součástí Zbýšova)\" byly v roce 1932 evidovány tyto živnosti a obchody: cihelna, hostinec, kolář, 2 kováři, obchod se smíšeným zbožím, spořitelní a záložní spolek pro Opatovice, trafika, truhlář.\n\n\nDopravní síť\n\nVeřejná doprava 2011\n\n"}
{"id": "121728", "url": "https://cs.wikipedia.org/wiki?curid=121728", "title": "Červené Janovice", "text": "Červené Janovice\n\nObec Červené Janovice () se nachází v okrese Kutná Hora, kraj Středočeský, zhruba 13 km jižně od Kutné Hory. Žije zde obyvatel.\n\nČervené Janovice mají sedm části: Červené Janovice, Chvalov, Lány, Plhov, Vilémovice, Zadní a Zhoř.\n\nPrvní písemná zmínka o obci pochází z roku 1352. Od 16. století jde o městečko, do 18. století zvané Janovičky.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Červené Janovice \"(přísl. Chvalov, Plhov, Zadní, 723 obyvatel, poštovní úřad, telefonní úřad, telegrafní úřad, četnická stanice, katol. kostel)\" byly v roce 1932 evidovány tyto živnosti a obchody: lékař, holič, 4 hostince, kolář, 2 kováři, 4 krejčí, lihovar, mlýn, 2 obuvníci, 2 pekaři, sklad piva, 2 řezníci, sedlář, skladiště hospodářského družstva, 4 obchody se smíšeným zbožím, výroba sodové vody, stavitel, spořitelní a záložní spolek v Červ. Janovicích, 3 trafiky, 6 truhlářů, zámečník.\n\nV obci Vilémovice \"(přísl. Lány, 177 obyvatel, samostatná obec se později stala součástí Červených Janovic)\" byly v roce 1932 evidovány tyto živnosti a obchody: cihelna, hostinec, mlýn, 8 rolníků, trafika.\n\nV obci Zhoř \"(189 obyvatel, samostatná obec se později stala součástí Červených Janovic)\" byly v roce 1932 evidovány tyto živnosti a obchody: 2 hostince, kovář, mlýn, obchod se smíšeným zbožím, trafika.\n\n\n\n\nDopravní síť\n\nVeřejná doprava 2011\n\n"}
{"id": "121729", "url": "https://cs.wikipedia.org/wiki?curid=121729", "title": "Hlavňovice", "text": "Hlavňovice\n\nObec Hlavňovice se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1428.\n\n\n\n"}
{"id": "121730", "url": "https://cs.wikipedia.org/wiki?curid=121730", "title": "Mostkovice", "text": "Mostkovice\n\nObec Mostkovice se nachází v okrese Prostějov v Olomouckém kraji. Žije zde obyvatel. Leží na říčce Hloučele zhruba 4,5 km západně od Prostějova. Obec je součástí mikroregionu Plumlovsko. Na jejím katastru se nachází hráz a část vodní plochy Plumlovské přehrady.\n\nPrvní písemná zmínka o obci pochází z roku 1131, zmínka o Stichovicích je z roku 1078. Majiteli panství jako součásti Plumlova byli do roku 1466 páni z Kravař a poté rod pánů z Pernštejna, od roku 1599 do konce první světové války vlastnili vesnici Lichtenštejnové.\n\nSnaha zajistit vzdělání se v obci připomíná již počátkem 17. století. Postupně ke zdejšímu kostelu a farní škole patřilo až 13 vesnic. Nynější škola je z roku 1816, další křídlo bylo přistavěno v roce 1884. V roce 1869 zahájil v obci činnost čtenářsko-pěvecký spolek a v roce 1889 hasičský sbor. Sokol vznikl v roce 1911.\n\nV letech 1980 až 1990 byly Mostkovice místní částí Prostějova, od roku 1991 jsou opět samostatnou obcí.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nNa jejím katastru, v západní části s historickým názvem Stichovice, se nachází hráz a část vodní plochy Plumlovské přehrady včetně řady rekreačních objektů. Plumlovská přehrada, která učinila z Mostkovic významné rekreační centrum, byla po pěti letech revitalizace opět napuštěna v roce 2014.\n\nVýznamnou lokalitou Stichovic je také bývalé letiště vybudované těsně před druhou světovou válkou, které později sloužilo německé okupační armádě a do roku 1990 ČSLA. Od roku 1990 je využíváno civilními subjekty, mimo jiné je zde středisko amatérského létání Deltaklub a neveřejné civilní letiště.\n\n\n\n"}
{"id": "121731", "url": "https://cs.wikipedia.org/wiki?curid=121731", "title": "Hradec (okres Plzeň-jih)", "text": "Hradec (okres Plzeň-jih)\n\nObec Hradec se nachází v okrese Plzeň-jih, kraj Plzeňský. Žije zde obyvatel.\n\nPředchůdcem vesnice bylo od devátého století hradecké hradiště, na kterém byl v jedenáctém století postaven kostel svatého Vavřince. V následujícím století hradiště zaniklo a v jeho sousedství vznikla malá vesnice, kterou ještě ve třináctém století tvořil pouze kostel svatého Vavřince a čtyři usedlosti.\n\nPrvní písemná zmínka o vesnici pochází z roku 1186 a nachází se ve falzu ze třináctého století, kde je uvedena jako majetek kladrubského kláštera. Později vesnici nebo její část daroval král Václav II. chotěšovskému klášteru, v jehož držení byla zmíněna v letech 1284 a 1298. Ve čtrnáctém století ve vsi vzniklo několik drobných zemanských statků, které roku 1352 patřily bratrům Hrochovi, Pernoltovi a Ivanovi. Hroch s Ivanem měli v erbu rybu s kýtou. Někdy v té době snad byla u kostela svatého Jiří postavena tvrz zmiňovaná až do šestnáctého století. Podle Miloslava Bělohlávka však jediná zmínka o tvrzi pochází z roku 1450, kdy ji jako manství od chotěšovského probošta získal do zástavy Jan z Jindřichovic. Tvrz podle něj zanikla koncem patnáctého století.\n\nV roce 1406 došlo u Hradce k bitvě mezi bavorským vojskem Ruprechta Falckého a sedmi tisíci muži pod vedením chotěšovského probošta Sulka, který své vojsko shromáždil na pokyn krále Václava IV.\n\n\n"}
{"id": "121733", "url": "https://cs.wikipedia.org/wiki?curid=121733", "title": "Malé Březno (okres Ústí nad Labem)", "text": "Malé Březno (okres Ústí nad Labem)\n\nObec Malé Březno () se nachází v okrese Ústí nad Labem v Ústeckém kraji. Žije v něm obyvatel.\n\nPrvní písemná zmínka pochází z roku 1188.\n\n\n\nPůvodní obyvatelé Vitína byli vysídleni v roce 1946. Jejich statky dostali vojáci Ludvíka Svobody, většinou Židé z Podkarpatské Rusi, brzy je však opustili a nechali vesnici zpustnout, poslední obyvatel se odstěhoval roku 1965. Opuštěnou a zchátralou vesnici Vitín nabídl Úřad pro zastupování státu ve věcech majetkových začátkem roku 2014 k prodeji za 405 tisíc korun. Protože osada leží v CHKO České středohoří, je podle vedoucího Správy CHKO Jaroslava Obermajera velmi nepravděpodobné, že by byl na pozemcích udělen souhlas k terénním úpravám a stavební činnosti, protože práce na obnově zaniklého sídelního útvaru jsou prý ze zákona zakázány.\n\n"}
{"id": "121734", "url": "https://cs.wikipedia.org/wiki?curid=121734", "title": "Modrá (okres Uherské Hradiště)", "text": "Modrá (okres Uherské Hradiště)\n\nObec Modrá, dříve také Nová Ves (Neudorf), se nachází v okrese Uherské Hradiště ve Zlínském kraji asi 1 km východně až severovýchodně od Velehradu. Žije zde obyvatel.\n\nÚzemí obce bylo navštíveno lidmi mladší doby kamenné a rovněž zemědělskými lidmi eneolitu již v době 5000 let př. n. l. Vesnice byla založena v roce 1786 po zrušení velehradského kláštera na místě panské ovčárny a zpočátku v ní žilo 20 osadníků. V roce 1834 tu již stálo 30 domů. Na konci druhé světové války byla obec osvobozena 1. května 1945 rumunskými jednotkami bez boje.\n\nNa území obce byla nalezena ručně hnětená pálená keramika s hrubým zrnem, s čarami a nehtovými vrypy, i pozdější keramika z plavené hlíny vyrobená na hrnčířském kruhu. Mezi nejvýznamnější archeologický objev však patří první odkrytí zbytků velkomoravské kamenné stavby na našem území. Vykopávky zde prováděl od roku 1911 profesor bohoslovecké fakulty dr. Jan Nevěřil. Pod jeho vedením se podařilo odkrýt základy nevelkého kostela s pravoúhlým protáhlým kněžištěm a 4 podpěrami v lodi. Původně mu byl přikládán cyrilometodějský původ, což bylo ve vědeckých kruzích odmítáno, teprve po 40 letech se podařilo definitivně prokázat, že jde o první zděný kostel z dob Velké Moravy.\n\nTyto poznatky přinesl revizní archeologický výzkum, který zahájil v roce 1953 dr. Vilém Hrubý. Tento výzkum nejenom zpřesnil nálezovou zprávu o nalezišti, ale podařilo se při něm odkrýt i malý hřbitov o 36 kostrových hrobech, jejichž charakter odpovídá plně poznatkům o velkomoravských pohřebištích. Všechny hroby se vyhýbaly chrámovým zdem, z toho plyne, že pohřebiště vzniklo až v době, kdy kostel již stál. Nejstarší milodary v hrobech pocházejí z 9. století, není tedy pochyb, že stavba stála už v 1. polovině tohoto století, tj. ještě v době předcyrilometodějské.\n\nJde o jednolodní kostel s obdélnou lodí s vestavěnými 4 podpěrami a obdélníkovým kněžištěm o rozměrech asi poloviny délky a šířky lodi. Vstup do kněžiště byl snad částečně přehrazen krátkou příčkou, podlaha dlážděna menšími přitesanými kameny. Kamenné zdi, omítnuté zvenčí šedohnědou a uvnitř vícebarevnou malbou, nesly původně plochý dřevěný strop. Rozdílné zahloubení základů naznačuje, že loď měla větší výšku než pravoúhlý chór. Celkově lze usuzovat, že podoba byla ovlivněna misijním proudem ze západu.\n\nKolem východní části kostelíku byly zjištěny kůlové jamky - stopy ohrazení nebo náznak nějaké starší, snad také církevní stavby. Na severovýchodě a jihovýchodě pak ležel uvedený hřbitov, který svému účelu sloužil asi 100 let. Podle nálezu nožů v 10 hrobech lze soudit, že zemřelí příslušeli ke svobodné, snad i privilegované vrstvě.\n\nLze předpokládat, že po zániku Velké Moravy návrší u Modré pustlo, neboť v listině z počátku 13. století se hovoří o kostele sv. Jana, který později zmizel, ale který už tehdy stál pustý a prázdný v blízkosti Veligradu, na statku darovaném markrabětem Vladislavem Jindřichem cisterciákům jako provizorium do vybudování velehradského kláštera. Na konci 17. století je pak na rytině Kristiana Hirschmentzela, člena velehradského konventu, zobrazení malé kaple, nápadně se shodující s rekonstrukcí nalezených základů. Vzhledem k nálezu mince ze 17. století v areálu vykopávek lze předpokládat, že jde o totožnou kapli, rovněž lze předpokládat, že jde o kapli sv. Jana, spojenou se založením velehradského kláštera.\n\nVzhledem k mimořádnému významu nálezu základů zřejmě nejstaršího kamenného kostela na Moravě obec Modrá vystavěla v letech 1998–2000 hypotetickou rekonstrukci původního kostela sv. Jana. V návaznosti na tento počin a díky opětnému obrovskému nasazení starosty obce byl v bezprostřední blízkosti archeologického naleziště a repliky velkomoravského kostelíka vybudován a v roce 2004 otevřen i archeologický skanzen s replikami budov z období Velké Moravy.\n\nOdehrává se zde široké spektrum činnosti – výstavy (pořádané především Slováckým muzeem v Uherském Hradišti), naučné programy, aktivity experimentální archeologie (výroba keramiky, tavba kovů), v blízkosti stále pokračuje archeologický výzkum.\n\n\nV katastru obce se nacházejí tato chráněná území:\n\n\n\n"}
{"id": "121736", "url": "https://cs.wikipedia.org/wiki?curid=121736", "title": "Inverness", "text": "Inverness\n\nInverness je skotské město ležící na řece Ness, u známého jezera Loch Ness. Je správním centrem správní oblasti Highland. Často se mu také říká „hlavní město Vysočiny“. Inverness má přibližně 70 tisíc obyvatel a je kulturním, hospodářským a administrativním střediskem celé oblasti, kde se rychle rozrůstá jak obchod, tak turistika a to i díky cca 13 km vzdálenému letišti.\n\nV minulosti to byl důležitý opěrný bod pro mocenskou kontrolu skotské Vysočiny (Highlands). Zámek tyčící se nad řekou, která protéká středem města, byl zničen roku 1745 Jakobity a administrativní centrum se přesunulo do městského soudního dvoru. Město má ve svém centru několik pozoruhodných budov, pocházejících z georgiánského a viktoriánského slohu.\n\nVe městě se nachází profesionální fotbalový klub – Inverness Caledonian Thistle FC.\n\nJedny z prvních zmínek v historii města pochází z období vlády Piktů. V roce 565 navštívil Inverness svatý Kolumba, aby napomohl piktskému králi Brideiovi I. konvertovat ke křesťanství. Později, v roce 1715 zde působili Jakobité a vystavěli zde původní pevnost Fort George, která byla po zbourání vystavěna nově směrem na severovýchod od města.\n\n\n\n"}
{"id": "121737", "url": "https://cs.wikipedia.org/wiki?curid=121737", "title": "Smrk (Rychlebské hory)", "text": "Smrk (Rychlebské hory)\n\nSmrk (1127 m) (německy \"Fichtlich\") je nejvyšší hora Rychlebských hor a nachází se 5 km severozápadně od Ramzovského sedla. Vlastní vrchol hory je zalesněn smrkem, nachází se zde vrchoviště Malení s typickou rašelinnou vegetací, které je chráněné jako přírodní památka. Poblíž vrcholu se nachází historické trojmezí Moravy, Slezska a Polska (Kladska). U trojmezí se nacházel nouzový přístřešek s lavičkami, který byl v roce 2019 odstraněn, a rozcestí turistických značek.\n\nNa Smrk je nejlepší přístup z Ramzovského sedla a Petříkova po místní červené značce, vedoucí přes vrchol na rozcestí Smrk hraničník (5 km), nebo po méně strmé modré značce (6 km). Další možností je žlutá značka z Horní Lipové přes Lví horu (8 km).\n"}
{"id": "121738", "url": "https://cs.wikipedia.org/wiki?curid=121738", "title": "Loučim", "text": "Loučim\n\nObec Loučim () se nachází v okrese Domažlice v Plzeňském kraji. Žije zde obyvatel.\n\nLoučim leží zhruba v polovině cesty mezi Klatovy a Domažlicemi a spolu s Libkovem je vstupní bránou Kdyňské kotliny a dolního Chodska. Místopisný slovník historického království Českého zmiňuje Loučím, farní ves s kostelem, již roku 1357. V té době vládl v Čechách Karel IV. Loučímský kostel byl tehdy nejoblíbenějším poutním místem v celém Pošumaví. Loučím byl majetkem Viléma z Příchovic, po němž se v držení vystřídala řada šlechtických rodů.\n\nV roce 1900 se Loučim stala samostatnou politickou a katastrální obcí, obyvatelé si zvolili obecního představeného, který se staral o záležitosti obce, která od roku 1850 patřila do plzeňského kraje, domažlického politického okresu a kdyňského soudního a berního okresu. Majitelem byl nicméně až do parcelace v roce 1924 Karel Antonín kníže z Hohenzollern-Sigmaringen. V roce 1881 bylo v Loučimi napočítáno 381 obyvatel.\n\nKostel Narození Panny Marie je nejstarší historickou památkou vsi. Je v něm uschována kopie sošky tzv. Černé loučimské Madony, která má v hlavě zaseknutý meč. Podle pověsti ukryly ženy mariánské družiny před husitskými nájezdníky sošku v hustém šumavském hvozdu na bavorské straně hranice v dutém kmeni staré lípy. Tam ji objevil husitský vůdce Ctibor Krčma, rychtář z Votavy (Otova) a mečem jí rozťal hlavu. Z rány dřevěné sochy vytryskla čerstvá krev a násilník začal okamžitě svého činu litovat. Na místě nálezu zázračné sošky postavili bavorští věřící kapli, kterou později nahradil františkánský klášter s kostelem nazývaný dnes spolu s městečkem Neukirchen bei heiligen Blut. V tomto klášteře je stará mariánská soška uložená dodnes.\n\nNa hřbitově u kostela je kromě zdejších význačných duchovních pochován také český básník a spisovatel, představitel májovců Rudolf Mayer (13. října 1837 Nová Hospoda u Plánice – 12. srpna 1865 Loučim).\n\nDějiny zdejší židovské náboženské obce připomíná starý hřbitov, sloužící pěti židovským obcím – Dlažov, Kdyně, Koloveč, Loučim a Všeruby – založený těsně po roce 1841. Poslední pohřeb do země se zde uskutečnil v roce 1948. K hřbitovu vede dobře značená polní cesta podél silnice z Loučimi do Libkova.\n\n\n"}
{"id": "121739", "url": "https://cs.wikipedia.org/wiki?curid=121739", "title": "Slaná", "text": "Slaná\n\nObec Slaná se nachází v okrese Semily v Libereckém kraji. Žije zde  obyvatel.\n\nPrvní písemná zmínka o obci pochází z roku 1430.\n\n\n\n"}
{"id": "121740", "url": "https://cs.wikipedia.org/wiki?curid=121740", "title": "Jesenec", "text": "Jesenec\n\nJesenec, obec vzdálená 28 km severozápadně od Prostějova, se rozprostírá na jižním svahu zámecké Horky při silnici z Konice do Moravské Třebové. Nadmořská výška u zámku je 495 metrů. Jméno vzniklo podle názvu stromů – jasanů, lidově zvaných „jeseny“. Obec má tři části – část u nádraží se jmenuje Měrotínek (podle nedalekého lesa, zvaného „Hora měrotínská“), část u sousedního Dzbele nese název Drahy a část obce od Konice se nazývá Špice. Katastrální rozloha obce je 4,81 km. Na pomezí Jesence a Dzbele pramení říčka, zvaná Jesenka. Od Hanáků dostala jméno Romže. V obci žije obyvatel, z nichž část je v domově důchodců.\n\nJako jedna z nejstarších obcí na Konicku je zmiňována ve starých listinách již v roce 1351. Téměř po čtyři století náležela k panství konickému a byla v držení několika moravských panských rodů (Cholinští, Tovačovští z Cimburka, rod pánů ze Švábenic či ze Zástřizl). Obecní pečeť měla ve znaku patrona jesenského kostela sv. Liboria.\n\nVýznamnou dominantou obce a širokého okolí je barokní komplex s budovou zámku (postavený v roce 1711 na místě bývalé tvrze) a majestátním kostelem zasvěceným sv. Liborovi. Barokní komplex je dílem nejvýznamnějšího barokního architekta evropského významu Jana Blažeje Santiniho Aichla (1677–1723). Kostel připsal Santinimu v roce 1944 historik umění F. M. Žampach, sama stavba se však charakteru Santiniho díla v mnoha konkrétnostech podstatně vymyká. Jeho autorství jednoznačně odmítli a argumentačně podložili jak historik architektury De Meyer Dirk (v roce 1997), tak i přední znalec Santiniho díla, historik umění profesor Mojmír Horyna (v roce 1994). Ze stejného období pochází také socha sv. Libora stojící na návsi a socha sv. Jana Nepomuckého (u rybníka). Na místě dnešního hostince stával kdysi panský pivovar.\n\nPrvní škola v Jesenci byla otevřena roku 1849 v panském domě nedaleko zámku, kde sloužila až do roku 1976. První vlak projel obcí v roce 1890, ale zastávka byla zřízena až o 58 let později. Na zámku je umístěna pamětní deska hudebního skladatele Ludvíka z Dietrichu, autora známého nápěvu Moravo, Moravo.\n\nJesenec má svůj obecní úřad, poštu, požární zbrojnici, obchod a hostinec. Sídlí tady i několik prosperujících firem. Kulturní dům, ve kterém se konají různé akce (například svatby, plesy, zábavy, schůze, nebo výstavy), slouží nejen Jesenci, ale celému konickému mikroregionu. Obec je východiskem turistické cesty ke Kladecké naučné stezce.\n\nSeverní část obce se nachází na území přírodního parku Kladecko. Jihozápadně od obce, v lese mezi Jesencem, Dzbelem a Šubířovem, se nachází zatopený lom Sládkova skála.\n\n\n\n"}
{"id": "121741", "url": "https://cs.wikipedia.org/wiki?curid=121741", "title": "Geo Milev", "text": "Geo Milev\n\nGeo Milev, bulharsky Гео Милев, původním jménem Georgi Kasabov Milev, bulharsky Георги Касабов Милев, (15. ledna 1895 Radnevo – po 15. květnu 1925 Sofia) byl bulharský básník, literární kritik, novinář a výtvarník. Je považován za nejvýznamnějšího představitele expresionismu v bulharské literatuře.\n\nStudoval v Sofii a Lipsku, habilitoval se prací o Richardu Dehmelovi. Právě v Lipsku se seznámil s expresionismem. Ztrativ 29. dubna 1917 oko ve válce do níž narukoval roku 1916, léčil se v Berlíně, kde začal spolupracovat s časopisem \"Aktion\". Po návratu do Sofie založil časopis \"Váhy\", baštu bulharského modernismu. Roku 1922 vstoupil do Komunistické strany.\n\nSpolu s dalšími komunisty byl v květnu 1925 souzen za údajnou účast na teroristickém útoku na kostel v Sofii. Byl odsouzen k ročnímu vězení a pokutě, ale hned následující den po rozsudku byl během „krátkého výslechu“ uškrcen a pohřben v masovém hrobě spolu s dalšími oběťmi. Tento hrob byl nalezen v padesátých letech během stavby přehrady; Milevovo tělo bylo identifikováno díky skleněnému oku (jež během života zakrýval zvláštním účesem).\n\nKromě poezie se věnoval psaní lyrických próz, ovšem zároveň je autorem několika revolučně laděných poém jako jsou: \"Září\" (1924), expresionistické \"Peklo\" (1912) a \"Den hněvu\" (posmrtně 1933). Ke známějším také patří jeho próza \"Expresionistický kalendář\" (1921).\n\nČeský výbor má název \"Den hněvu\" a vydal jej Odeon roku 1973.\n\n\n"}
{"id": "121742", "url": "https://cs.wikipedia.org/wiki?curid=121742", "title": "Libkova Voda", "text": "Libkova Voda\n\nObec Libkova Voda (německy \"Libekswasser\", v letech 1869–1910 pod názvem \"Lipková Voda\") se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1352 a její název pochází z vlastního jména Lubek (Libek), které je doloženo již roku 1186, a podle vody (potoka), na němž obec později ležela. Osud vesnice byl vždy spjat s panstvím – dvorem. Kdo byl majitelem panství, byl i majitelem celé vesnice, a to až do zrušení roboty.\n\nVesnice Libkova Voda nebyla od svého vzniku až do 19. století samostatným panstvím (až na několik málo výjimek). Od roku 1355 do roku 1584 patřila vesnice k panství božejovskému. Od tohoto roku pak patřila k panství hornocerekvickému.\n\nOd božejovského panství byla vesnice oddělena roku 1810, kdy ji koupil Leopold Srnka, který ji v roce 1816 spojil s velkostatkem Vlásenice-Drbohlavy. Po jeho smrti obě panství vystřídala mnoho majitelů; posledním vlastníkem byl Eduard Slavík, jenž libkovodský statek vlastnil od roku 1936 až do jeho zestátnění v roce 1949.\n\nOd 1. ledna 1980 do 23. listopadu 1990 byla obec součástí města Pelhřimov.\n\n\n"}
{"id": "121743", "url": "https://cs.wikipedia.org/wiki?curid=121743", "title": "Svojek", "text": "Svojek\n\nObec Svojek se nachází v okrese Semily, kraj Liberecký. Žije zde  obyvatel.\n\nPrvní písemná zmínka o obci pochází z roku 1401.\n\n\n\n"}
{"id": "121744", "url": "https://cs.wikipedia.org/wiki?curid=121744", "title": "Přestavlky (okres Litoměřice)", "text": "Přestavlky (okres Litoměřice)\n\nObec Přestavlky se nachází v okrese Litoměřice v Ústeckém kraji. Žije v ní obyvatel.\n\nPrvní písemná zmínka o obci pochází z roku 1227.\n\n\n"}
{"id": "121745", "url": "https://cs.wikipedia.org/wiki?curid=121745", "title": "Lahošť", "text": "Lahošť\n\nObec Lahošť (do roku 2006 \"Lahošt\") se nachází v okrese Teplice v Ústeckém kraji. Žije v ní obyvatel.\n\nV horní části se opakují symboly pramenů, v dolní části pak kotlík jako symbol nálezu keltského pokladu. Zastupitelstvo obce se nakonec přiklonilo k poslední variantě návrhu s kotlíkem, a to především z toho důvodu, že občanům není tak známa keltská symbolika.\n\nV místním archivu jsou uloženy pouze římskokatolické matriky obce (fara Jeníkov) z období let 1599–1892 a zde se objevuje pouze německá forma jména ve tvaru \"Losch,\" resp. \"Loosch.\" Ze starší dostupné literatury plyne, že F. Palacký i A. Sedláček uvádějí shodně obec pod jménem Lahošť.\n\nAntonín Profous uvádí k vývoji názvu obce Lahošť tyto tvary: roku 1360: .. de Lachostze (lat., rukopis 126 bibl. Děčín), roku 1396 Lahoscz ( ). Pro následující století pak uvádí tvary v 15. století: Laasch (lat.) a Lasch (něm.) a v 16. století (Desky zemské): Lahosst (čes.) a Lahosstie (čes.). Pro období let 1854–1923 tvar Lahošt. Z uvedeného vyplývá v užívání jednotlivých tvarů názvu častá kolísavost.\n\nPřesné údaje o vzniku obce se nedochovaly. První písemná zmínka o obci Lahošť u Duchcova je ze 14. a 15. století, kdy obec příslušela k hradu Rýzmburk. V nejstarší době se připomíná mezi zbožím kanovnictví sv. Václava na hradě Pražském. V 17. století patřila obec hraběti z Valdštejna a v období 15. až 19. století byla součástí velkostatku Duchcov – Horní Litvínov, panství Duchcov. Písemný materiál tohoto panství se dnes nachází ve Státním oblastním archivu v Praze.\n\nPři osvobození 8. května 1945 bylo v obci asi 1 % Čechů, asi 2 % ze smíšených českoněmeckých manželství a asi 1 % různých jiných národností; cca 96 % obyvatel bylo německé národnosti. V současné době žije v obci asi 86 % Čechů a asi 10 % obyvatel slovenské národnosti, 2 % národnosti romské a asi 2 % národnosti německé.\n\nV katastru obce se nachází zatopený lom Velká Vápenka. V lomu byly nalezeny odcizené osobní automobily a nevybuchlá munice.\n\nPři hloubení v lednu roku 1882 nalezli dělníci v hloubce 6 až 9 m bronzový poklad, totiž bronzový kotel, v němž bylo uloženo množství náramků, náhrdelníků, prstenů a různých jiných předmětů v počtu asi 1 600 kusů. Nálezy jsou roztroušeny po řadě muzeí nejen v Česku, ale i v mnoha dalších státech Evropy – v Čechách v Českých Budějovicích, Chomutově, Duchcově, Hradci Králové, Kutné Hoře, Litoměřicích, Mostě, Praze, Teplicích, Ústí n.L. – Trmicích a Karlových Varech, v zahraničí jsou nebo byly předměty duchcovského pokladu uloženy v Naturhistor. muzeu ve Vídni, Norimberku, Berlíně, Drážďanech, Mohuči a Londýně. Archeologové kladou tento poklad do 3. a 2. století př. n. l.\n\nObec má jednu zvláštnost – Obří pramen. Tento pramen od pradávna vyvěral na povrch země a byl tak silný (27–42 l za sekundu), že poháněl vodní mlýn. Byl to pramen termální (25–38 °C), složení podobného pramenům teplickým. Teplota vody tohoto pramene se dnes pohybuje mezi 15–20 °C. Pramen teče v hloubce asi 35 m. Asi 30 m od jámy vyzděné v roce 1882 stojí kamenná věž asi 8 × 8 m a asi 15 m vysoká, kterou používala rodina hrabat Valdštejnů jako vodojem a odtud potrubím brána do Duchcova, kde měla v tak zvaném Grenzu lázně. Hladina pramene následkem důlní těžby v červnu roku 1878 poklesla. Po známé katastrofě na dole Döllinger v únoru roku 1879 poklesla hladina termálního pramene podruhé. Koncem roku 1881 započaly práce na úpravě Obřího pramene, který byl vybrán jako pozorovací bod. Pramen odtéká směrem na Teplice a je ještě dnes mohutný, zatím však není využit, v obci nejsou postaveny lázně.\n\nSportovní vyžití je v Lahošti nejvíce soustředěno na fotbalový oddíl, který působí pod hlavičkou FK Lahošť. Oddíl působí ve II. třídě OFS Teplice, ve které se hratelně udržuje mezi nejlepšími týmy soutěže. V obci jsou také dva šipkařské oddíly, které se prezentují v místních restauracích a také patří mezi ty lepší.\n\nV minulosti tu též působil oddíl volejbalu, který aktivně podporoval pan Pelikán. V hodně dávné minulosti byla v obci přes zimu udržována lední plocha, kde se hrál hokej. Ledová plocha se nacházela u bývalého kulturního domu a měla vlastní osvětlení.\n\nStředem kulturního dění v obci je místní knihovna. Tuto především navštěvují místní ženy, které si pravidelné pondělní návštěvy v knihovně zpestřují příjemným posezením. Knižní fond je průběžně doplňován z finančních prostředků obce a z výměnného fondu Regionální knihovny v Teplicích. Místní ženy se též starají o zdejší kapličku. Zde jsou konány pravidelné bohoslužby pod patronací fary z Jeníkova.\n\nObecní úřad pro občany pořádá pravidelný obecní ples, který se z nedostatku vhodných prostor pořádá v nedaleké restauraci Na Výšině. Zde se koná i rej masek na dětské maškarní diskotéce.\n\nVe spolupráci s FK Lahošť je na fotbalovém hřišti každý rok připraveno pro děti sportovní odpoledne u příležitosti oslav dne dětí.\n\nObecní úřad převzal činnost po bývalém sboru pro občanské záležitosti a navštěvuje své občany při životních výročích, aby je potěšil malou květinou a přáním pevného zdraví.\n\n"}
{"id": "121746", "url": "https://cs.wikipedia.org/wiki?curid=121746", "title": "Pojbuky", "text": "Pojbuky\n\nObec Pojbuky () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1382.\n\n\n\n"}
{"id": "121747", "url": "https://cs.wikipedia.org/wiki?curid=121747", "title": "Kacanovy", "text": "Kacanovy\n\nKacanovy (německy \"Kazanow\") jsou obec v okrese Semily v Libereckém kraji, zhruba 4 km jižně od Turnova. Žije zde  obyvatel.\n\nPrvní písemná zmínka o obci pochází z roku 1615.\n\n\n"}
{"id": "121750", "url": "https://cs.wikipedia.org/wiki?curid=121750", "title": "Ramzovské sedlo", "text": "Ramzovské sedlo\n\nRamzovské sedlo (760 m n. m.) se rozkládá mezi Hrubým Jeseníkem a Rychlebskými horami. Hlubokým sedlem, sevřeným mezi vrcholy Smrku a Šeráku prochází silnice a železnice z Hanušovic do Jeseníku. Sedlem také prochází historická zemská hranice mezi Moravou a Slezskem. Železniční zastávka Ramzová u stejnojmenné osady je nejvýše položenou rychlíkovou železniční zastávkou v Česku.\n\nOsada Ramzová, jež patří k obci Ostružná, leží již na území Českého Slezska a je významným střediskem letní i zimní rekreace v Jeseníkách. Na vrchol Šeráku vede ze sedla sedačková lanovka, okolo které leží několik sjezdovek.\n"}
{"id": "121754", "url": "https://cs.wikipedia.org/wiki?curid=121754", "title": "Oleg Antonov", "text": "Oleg Antonov\n\nOleg Konstantinovič Antonov (, – 4. dubna 1984) byl sovětský letecký konstruktér a nositel řady sovětských vyznamenání.\n\nO. K. Antonov se podílel na stavbě svého prvního bezmotorového letounu již v roce 1924 v Saratově, který byl určen pro II. všesvazové plachtařské mistrovství na Krymu. Následně Antonov odchází do Leningradu studovat na polytechnický institut, kde s větroněm Město Leninovo zahájil stavbu série úspěšných kluzáků. Jeden z typů byl v roce 1929 zařazen do sériové výroby. Po promoci byl Antonov jmenován do funkce šéfkonstruktéra moskevské továrny větroňů. Po prvním typu Standard pro základní plachtařský výcvik vzniklo dalších 20 letadel. Kromě jednoduchých dřevěných kluzáků to byla i řada vysokovýkonných větroňů RF (Red Front). Pro jejich výrobu nechala sovětská vláda postavit novou továrnu v Tušinu, kam se Antonov přestěhoval se svým konstrukčním štábem.\n\nV roce 1937 navrhl první motorový letoun LEM-2. Jednalo se o motorizovaný nákladní kluzák, řešený jako samokřídlo se dvěma tenkými nosníky pomocných ocasních ploch a jedním motorem o výkonu 74 kW.\n\nV roce 1940 byl Antonov pověřen upravením německého hornoplošníku Fieseler Fi 156 pro službu v SSSR. Antonov letoun vybavil jinou pohonnou jednotkou a pod označením ŠS připravil jeho sériovou výrobu v Kaunasu. Ta však nebyla realizována následkem napadení Sovětského svazu, kdy byl závod během prvního útoku zničen. V prosinci 1940 Antonov vyhrál konkurs na stavbu vojenského nákladního kluzáku, schopného přenést družstvo deseti mužů. Za války byla jeho výroba převedena z Tušina do Tjumeni, kde jich bylo do roku 1941 postaveno 400 kusů.\n\nV létě roku 1941 vznikl zvláštní kluzák KT (Kryljatyj Tank), což byla kombinace šestitunového výsadkového tanku s kluzákem. K vlečení sloužil letoun TB-3. KT zalétal pilot Sergej Anochin, zůstalo však pouze u testů.\n\nPo roce 1941 Antonov pracoval v Jakovlevově konstrukční skupině, kde měl na starosti vývoj a výrobu stíhacích letounů Jak-3 v evakuovaném závodě v Novosibisku. Zde také vznikl první projekt víceúčelového dvouplošníku An-2, jehož výroba byla zahájena v roce 1949.\n\nPo II. světové válce Antonov pokračoval v konstruování předválečných celodřevěných bezmotorových letounů U-S4 a U-S5, které byly znovu zavedeny do výroby pod uznačením A-1 a A-2. Následovaly větroně A-9 a dvosedadlová verze A-10, A-11 (150 kusů), A-13 (200 kusů) a A-15 (600 kusů).\n\nPrvní z řady úspěšných turbovrtulových hornoplošníků konstrukční kanceláře O. K. Antonova, An-8, byl veřejnosti představen na přehlídce v Tušinu roku 1956. Letoun s velkou nájezdovou rampou v zadní části trupu poháněla dvojice pohonných jednotek Kuzněcov NK-4 o výkonu po 3750 kW.\n\nVětší produkce se dočkal typ An-12 stejné koncepce, avšak se čtyřmi motory Ivčenko AI-20K s výkonem po 2980 kW. Vyráběl se do roku 1973 pro vojenské letectvo a civilní dopravce Aeroflot, LOT, Balkan Air, Air Guinée a Iraqi Airways. Původně vznikl jen jako vojenská verze typu An-10 Ukrajina, který sloužil od července 1959 na linkách Aeroflotu. Od roku 1962 Antonov konstruoval obří čtyřmotorový hornoplošník An-22 Antej, vystavovaný v roce 1965 na pařížském aerosalonu v Le Bourget. Titul největšího letadla světa držel do roku 1968, kdy jej předstihl stroj Lockheed C-5 Galaxy.\n\nHlavní výrobní program kyjevského leteckého závodu tvořil v období 1959-1978 dvoumotorový turbovrtulový dopravní letoun An-24, vyráběný v několika verzích. An-24T nahradil ve výrobě transportní An-26 s variabilním interiérem pro přepravu osob i nákladů. V roce 1974 poprvé vzlétla průzkumná fotografická verze An-30 s prosklenou přídí. Varianta An-32 s dvojnásobným výkonem motorů byla určená pro vysoko položená letiště a pro provoz v oblastech s vysokou teplotou vzduchu.\n\nDo další typové řady hornoplošníků patří dvoumotorový pístový letoun An-14 z roku 1958 a její vylepšená turbovrtulová verze An-28, jehož výrobu Sovětský svaz předal polské továrně WSK-PZL v Mielci.\n\nPrvní proudový letoun Antonovovy konstrukční kanceláře byl typ An-72 pro 32 cestujících z roku 1977. 29. září 1983 poprvé vzlétla jeho modernější verze An-74.\n\nAntonov pracoval jako hlavní konstruktér v kyjevské letecké továrně, která byla nakonec počátkem osmdesátých let dvacátého století pojmenována jeho jménem (ОКБ им. О. К. Антонова) a v roce 1989 přejmenována na závod ANTK Antonov (Авиационный научно-технический комплекс Антонов).\n\n"}
{"id": "121756", "url": "https://cs.wikipedia.org/wiki?curid=121756", "title": "Zálezly", "text": "Zálezly\n\nObec Zálezly se nachází v okrese Prachatice, kraj Jihočeský. Žije zde  obyvatel.\n\nPrvní písemná zmínka o obci pochází z roku 1370 a to v podobě přídomku Jana ze Zálezel. Od roku 1460 jsou v držení příslušníků rodu z Prostého a to až do konce 16. století, kdy je vyženil a poté hned prodal Vratislav z Mitrovic. Od roku 1597 se střídají majitelé, kteří zde sídlili pouze občas. Významným držitelem Zálezel byl Jindřich Michal Hýzrle z Chodů a hejtman prácheňského kraje Jan Oldřich Malovec na Zálezlích a Zdíkově (1663).\nRoku 1697 získal ves Jan Václav Býšovec z Býšova a v letech 1705–1791 připadla Zádubským ze Schönthalu. Po nich převzala Zálezly hrabata Sickingenové a v letech 1835–1837 připadly Josefu Dresslerovi. Za vlastnictví tohoto pražského obchodníka potlačilo vojsko rebelii lčovických a malenických poddaných.\nV roce 1883 koupil Zálezly společně se Lčovicemi projektant pražského Národního divadla Josef Zítek a vlastnil je až do své smrti v roce 1909. Na počátku 20. století vlastnila dvůr rodina Trittů.\nV polovině 19. století se Zálezly staly samostatnou obcí a připadly k soudnímu okresu Volyně, v letech 1949–2002 byly součástí okresu Prachatice. V roce 1910 žilo v 56 domech 359 obyvatel.\n\nKamenná stavba tvrze vznikla pravděpodobně v pohusitské době před rokem 1460. Z této doby se zachovala část věžového paláce s dovnitř otevřenou baštou. Do dnešních dnů se z původně středověkého sídla se v objektu čp. 45 dochovalo již přestavěné renesanční jádro, které se dodnes užívá k bydlení. Podsklepené věžovité obydlí na půdorysu čtverce stojí v jižní části vsi, v areálu rozparcelovaného poplužního dvora. Ve zvýšeném přízemí se nachází místnost s pozdně gotickou a renesanční valenou klenbou, s koutovými výsečnicemi a se vzorcem hřebínků. Dochována jsou i střílnová okénka a kamenné krakorce bývalého prevetu. Palác tvrze měl i horní polopatro, střecha byla stanová, pravděpodobně i s atikou, hlavní patro zpřístupňovala pavlač. Podoba tvrze je vyobrazena v cestopise Jindřicha Hýzrle z Chodů z roku 1612 (originál vyobrazení uložen v knihovně Národního muzea v Praze).\n\nPostavena v roce 1872 podle projektu architekta Josefa Zítka, který vlastnil nedaleké lčovické panství. Škola byla v druhé polovině 20. století zrušena a dnes je objekt využíván k soukromým účelům.\nPostavena v roce 1852. Mešní svatyně s věžičkou nad průčelím prošla v roce 1913 rekonstrukcí. Oltář pochází z poloviny 19. století.\n\nPozůstatky pozdně halštatského až časně laténského hradiště se rozkládají na stejnojmenném vrcholu (765 m) asi 2 km jihozápadně od obce, z velké části právě v jejím katastru.\n\n\n"}
{"id": "121757", "url": "https://cs.wikipedia.org/wiki?curid=121757", "title": "Milavče", "text": "Milavče\n\nObec Milavče se nachází v okrese Domažlice v Plzeňském kraji. Žije v ní obyvatel. Milavče jsou známé hlavně díky milavečské kultuře v mladší době bronzové (zejména díky nálezu unikátního vozíku a řady mohyl).\n\nPrvní písemná zmínka o obci pochází z roku 1302 jako majetek jistého Prkoše z Milaveč. Tento Prkoš z Milaveč byl členem významného šlechtického rodu, který nosil znamení dvou obrněných rukavic a ovládal krajinu mezi Staňkovem, Kdyní a Domažlicemi. Nejvýznamnější církevní památkou v obci je kostel sv. Vojtěcha z 18. století, postavený stavitelem Antonínem Spannbrucknerem.\n\n\n\n\n\n"}
{"id": "121758", "url": "https://cs.wikipedia.org/wiki?curid=121758", "title": "Stránka (okres Mělník)", "text": "Stránka (okres Mělník)\n\nObec Stránka se nachází v okrese Mělník, kraj Středočeský. Rozkládá se asi sedmnáct kilometrů severovýchodně od Mělníka. Žije zde obyvatel.\n\nJiž roku 1357 se uvádí jako majitel vsi Stránky pan Berka z Vilhartic. Po změnách vlastníků ve 14. až 16. století koupil statek Stránka ke svému panství Oldřich Hřán z Harasova, pán na Vidimi. V roce 1609 odkoupil tento statek se vším příslušenstvím král Rudolf II. A poté od císaře Matyáše v roce 1611 Václav st. Berka z Dubé. Po bitvě na Bílé hoře (1620), kdy byl Berka pro vzpouru odsouzen, prodala česká komora všechny jeho statky Albrechtu z Valdštejna. Po jeho smrti (1634) byl postoupen roku 1636 statek Stránka generálnímu strážmistrovi Janu Bockovi, který jej zanechal svým potomkům jako dědictví. V roce 1700 se panství Bocků rozpadlo a statek obdržel Konrad Matouš hrabě Sparr, od něhož roku 1748 jej získal císařský generál a polní strážmistr Albert František rytíř Beneda z Nečtín. Ten roku 1756 prodal celý statek 1. července za 105 000 zlatých řádu augustiniánů v Praze.\n\nSpráva celého majetku byla řízena ze zdejšího zámku. Zámek byl nejvýstavnější a největší budovou ve vsi, jednopatrová budova s barokní věžičkou dominuje celému okolí. Četné pokoje byly vyzdobeny malbami a soškami z augustiniánského prostředí. Nejvýznamnější byla kaple sv. Jana s barokním oltářem (zasvěceným matce Dobré rady). Dominantou dvora je studna 120 vídeňských loket (téměř 70 m) hluboká. Mimo množství starých knih a spisů byla zde přechovávána i stará vojenská mapa Čech z roku 1720. Správci statku byli vždy samotní řeholníci, české národnosti, a přičinili se o zachování českého jazyka v tomto kraji.\n\nObec má od roku 1877 školu, která je postavena v údolí a měla tento nápis: „Cvičená mládež – obliba Boha, oslava vlasti a chlouba obce“. Škola byla jednotřídní s vlastní knihovnou, založenou společně se školou. V současné době jednotřídka již neexistuje a v budově se nachází jednací místnost a kancelář obecního úřadu a byt správce. V roce 1924 proběhla pozemková reforma a řád augustiniánů postupně předal Státnímu pozemkovému úřadu své polnosti. Po roce 1948 a především po vzniku státního statku se sídlem v zámku nastal úpadek a částečné chátrání tohoto objektu.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Stránka \"(450 obyvatel, klášter)\" byly v roce 1932 evidovány tyto živnosti a obchody: obchod s dobytkem, 4 hostince, kolář, 2 kováři, obuvník, 3 rolníci, řezník, 2 sadaři, 3 obchody se smíšeným zbožím, Spořitelní a záložní spolek ve Stránce, trafika, truhlář, velkostatek Konventu řádu sv. Augustina, zámečník.\n\n\n\nDopravní síť\n\nVeřejná doprava 2012\n\nObcí vedou cyklotrasy č. 0008 V Lukách – Řepínský důl – Stránka – Vrátno – Nosálov a č. 0009 Mělnické Vtelno – Kadlín – Stránka – Mšeno.\n\n"}
{"id": "121760", "url": "https://cs.wikipedia.org/wiki?curid=121760", "title": "Telnice (okres Ústí nad Labem)", "text": "Telnice (okres Ústí nad Labem)\n\nTelnice () je obec v okrese Ústí nad Labem v Ústeckém kraji. Žije v ní obyvatel.\n\nOhledně původu názvu obce Telnice existuje několik hypotéz. Podle jedné byla prvotním tvarem Vtelnice, vzniklá substantivisující příponou -ice z přídavného jména vtelná, tj. voda tekoucí mezi vrbami (podobně vznikly například názvy Březnice či Rokytnice). Počáteční písmeno „V“ bylo později nesprávně pokládáno za předložku, a proto došlo nejprve k jeho odsouvání a později vypuštění. Podle názoru Josefa Jejkala, publikovaném v časopise \"Erzgebirgs-Zeitung\" v roce 1941, je název Telnice výsledkem pozdního přejetí poněmčeného tvaru Tellnitz do češtiny. Předpokládá původní místní název trati a potoka Dolnice, neboť Němci přejímali české písmeno d- jako t- (např. Děčín → ). Německý název obce je a mezi kdysi používané tvary patří též Telnecz, Thelnycz, Telnicz, Tolnitz či Telnitz.\n\nPrvní písemná zmínka pochází z roku 1547. Obec se skládá ze tří částí. Přední, Střední a nejstarší Zadní. Telnice vznikla jako osada lesních dělníků. Kromě těžby se však obyvatelé zbývali také zemědělstvím, tkalcovstvím a pletařstvím. Pro velké množství srážek (průměr 900 mm oproti 540 v Ústí nad Labem) bylo zbudováno několik mlýnů, pila a palírna. Od roku 1371 se zde těžila železná, měděná, olověná a stříbrná ruda, která se tavila v Chlumci v tzv. Šmelcovně – dnešní areál U Šmelce. Koncem 18. století byla pro nevýnosnost těžba ukončena. Počátkem 20. století byl ve Střední a Zadní Telnici otevřen důl Segen Gottes a barytová štola. Sloužily pro Spolchemii k zásobování sirníky pro výrobu kyseliny sírové. Po této těžbě dnes zbyly jen haldy západně od konečné autobusu a při dně údolí pod restaurací. Stavba loveckého zámečku hrabat Ledebourů z roku 1832 směrem k Nakléřovu souvisí rovněž s těžbou. Majitelé se ji pokusili obnovit, ale opět byla jako nerentabilní záhy roku 1890 zastavena. Od roku 1912 do roku 1956 využívali obyvatelé pro spojení s Ústím nad Labem elektrickou dráhu číslo 1, která měla svou konečnou stanici pod nádražím.\n\nRoku 1890 zde město Ústí nad Labem zřídilo sběrné nádrže pro městský vodovod. V dolní části byla léta 1901 založena továrna na porcelán s 8 pecemi. Vyráběla elektroporcelán a izolátory, které se vyvážely do Kanady a Austrálie. V době největšího rozmachu zde pracovalo na 580 dělníků. V pozdějších letech se zde vyráběly hrnce a další kuchyňské náčiní.\n\nV obci se nachází novogotický Kostel sv. Josefa z roku 1910. Nechal jej vystavět chlumecký hrabě Westphalen zu Fürstenberg. Novogotická kaple ve varvažovské části obce pod železniční tratí pochází z roku 1860.\n\nPo roce 1945 se obci nevyhnul odsun německého obyvatelstva s čímž souviselo i snížení počtu obyvatel a zániku některých stavení. Tento osud se nevyhnul ani loveckému zámečku (vyhořel v padesátých letech) z které dodnes zbyla jen kaple a stáje pro koně, které dnes využívají lesníci.\n\nTelnice je dodnes oblíbeným střediskem pro zimní turistiku, která nabízí hned několik sjezdovek (Rudný, Meva ...), ale je též napojena na běžkařskou krušnohorskou magistrálu. Jako zajímavost je nutno uvést, že Telnice byla vůbec prvním rekreačním střediskem v Československu, kde bylo spuštěno a provozováno umělé zasněžování.\n\nTelnice je obec v severozápadní části okresu Ústí nad Labem v Ústeckém kraji. Od severu (po směru hodinových ručiček) sousedí s katastrálními územími Větrov u Krásného Lesa, Krásný Les, Nakléřov, Knínice u Libouchce, Dělouš, Žandov u Chlumce a Habartice u Krupky.\n\nPodle taxonomického klasifikačního systému půd (TKSP) se v Telnici vyskytují kambizemě, antropozemě, gleje a podzoly. Nejhojněji jsou zastoupeny kambizemě; ve vrcholových partiích u Adolfova se vyskytuje úzký pás půdního typu kambizem dystrická, zatímco v oblasti Varvažova jde o kambizem kyselou a kambizem luvickou vyluhovanou. V téže lokalitě lze nalézet i antropozem haldovou. Ve výběžku od Varvažova, podél silnici na Telnici, jsou pro změnu zastoupeny gleje modální. V lokalitě Zadní Telnice a Adolfova se vyskytuje kryptopodzol modální.\n\nÚzemí Telnice se dle Quittovy klimatické klasifikace řadí do tří různých oblastí. Zadní Telnice s Adolfovem jsou součástí chladné oblasti CH7. Území severně od centra Telnice spadá do mírně teplé oblasti MT4, zatímco území jižně (na Varvažov) náleží do mírně teplé oblasti MT9.\n\nOblast Telnice spadá hydrologicky do povodí řeky Labe, konkrétně do dílčího povodí Ohře, Dolního Labe a ostatních přítoků Labe. Zdejší území leží na pomezí povodí dvou vodních útvarů, jimiž jsou „Ždírnický potok od pramene po Zalužanský potok“ (větší část území) a „Klíšský potok od toku Žďárský potok po ústí do toku Bílina“.\n\nDle biogeografického členění ČR náleží Telnice do hercynské podprovincie, v níž se nachází na pomezí Krušnohorského a Mosteckého bioregionu. Z botanického hlediska leží území na hranici fytogeografických oblastí mezofytikum a termofytikum, kde z větší části spadá do okresu Krkonošské podhůří vlastní (25a), a z menší do Podkrušnohorské pánve (3).\n\nNa území obce Telnice zasahují tři chráněná území různého typu. V rámci soustavy Natura 2000 se jedná o evropsky významnou lokalitu Východní Krušnohoří, která se rozkládá na většině území obce. Druhou zmíněnou je přírodní park Východní Krušné hory, zasahující Adolfov a jeho blízké okolí. Ten byl vyhlášen v roce 1995 a předmětem jeho ochrany je „ráz hřebenů s lesními prosty, horskými a rašelinnými loukami, charakteristickou flórou a faunou“. V malé části téže lokality u Adolfova jsou Krušnohorská rašeliniště, mokřady, chráněné od roku 2008 Ramsarskou úmluvou.\n\nV rámci územního systému ekologické stability se na území obce nachází celkem tři regionální biocentra, mezi něž patří Telnická údolí, Černá louka a Stěna.\n\nPočátkem roku 2013 žilo v obci celkem 745 obyvatel, z toho 393 mužů a 352 žen, jejichž průměrný věk činil 40,5 let. Podle sčítání sčítání lidu, domů a bytů z roku 2011, kdy v obci žilo 692 lidí, tvořili největší věkovou skupinu (17,8 %) obyvatelé ve věku od 30 do 39 let. Děti do 14 let věku představovaly 14,5 % obyvatel, zatímco senioři nad 70 let úhrnem 7,8 %. Z celkem 592 občanů obce starších 15 let je vzdělanostně nejpočetnější skupinou (34 %) nejvyšší ukončené vzdělání úplné střední bez maturity. Podíl vysokoškoláků dosahoval 6,4 % a bez vzdělání bylo naopak 0,3 % obyvatel.\n\nZ cenzu dále vyplývá, že ve městě žilo 309 ekonomicky aktivních občanů (44,6 %). Dohromady 90 % z nich se řadilo mezi zaměstnané, z nichž 76,6 % patřilo mezi zaměstnance, 4,3 % k zaměstnavatelům a zbytek pracoval na vlastní účet. Oproti tomu celých 43 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl.\n\nBěhem sčítání lidu se 65,8 % obyvatel obce přihlásilo k české národnosti. Zbývající zastoupené národnosti byly ukrajinská (0,7 %), slovenská (0,6 %) a německá (0,3 %). Celých 32,2 % obyvatel obce však svou národnost neuvedlo.\n\nObec náleží pod římskokatolickou farnost Chlumec, která spadá pod ústecký vikariát litoměřické diecéze. Nachází se zde filiální kostel svatého Josefa a kaple Panny Marie, kde se však neslouží pravidelně bohoslužby.\n\nPři censu provedeném v roce 2011 se 4,9 % obyvatel Telnice označilo za věřící, z toho 2,2 % se hlásilo k církvi či náboženské obci. Nejvíce obyvatel (1,2 %) se označilo za následovníky římskokatolické církve, okrajově též byla zastoupena Českobratrská církev evangelická. Plných 43,2 % uvedlo, že je bez náboženské víry, a 51,9 % lidí odmítlo na otázku své náboženské víry odpovědět.\n\nTelnice sestává ze tří částí, jimiž jsou Telnice, Liboňov a Varvažov, které zároveň tvoří tři samostatná katastrální území obce. Z hlediska základních sídelních jednotek se obec dělí do šesti částí, jimiž jsou Adolfov, Liboňov, Telnice, U Staré Pošty, Varvažov a Zadní Telnice. V nejzápadnější části, v prostoru Zadní Telnice, katastrální území obce dosahuje až k česko-německé státní hranici.\n\nTelnice je vybavena veřejným osvětlením, vodovodem, kanalizací a je plynofikována.\n\nÚzemím obce prochází řada turistických tras. Patří mezi ně zelená turistická značka z Telnice do Adolfova, modrá turistická značka z Telnice k přírodní rezervaci Černá louka u Adolfova, a část žluté turistické značky z Varvažova k Ruskému pomníku u Přestanova. V oblasti Adolfova pak vede cyklistická trasa II. třídy nadregionálního významu č. 23, vedoucí z Děčína na Měděnec, která je součástí Krušnohorské magistrály.\n\nVýznamně jsou zastoupeny zimní sporty. Jde především o lyžařské středisko Zadní Telnice, jehož počátky sahají až do dob před první světovou válkou. V roce 1965 se stalo prvním rekreačním střediskem v Československu používajícím umělé zasněžování. K roku 2007 je jeho součástí 9 sjezdovek různé obtížnosti o celkové délce 4,2 kilometru.\n\nMezi zdejší sjezdovky patří například Cvičná louka, Meva, Macháček, Turistická či Slalomák, které jsou obsluhovány šesti vleky a jednou sedačkovou lanovkou.\n\nOd roku 2014 je v Zadní Telnici v provozu dvousedačková lanovka, která byla dovezena ze Švýcarska a přestavěna na zdejší podmínky.\nJe jednou z nejrychlejších v Krušných Horách. \n\nV okolí je též rozsáhlá síť běžkařských tras (strojově upravovaných i neupravovaných), mezi něž patří i Krušnohorská lyžařská magistrála.\n\n\n\n"}
{"id": "121762", "url": "https://cs.wikipedia.org/wiki?curid=121762", "title": "Kurdějov", "text": "Kurdějov\n\nObec Kurdějov (německy \"Gurdau\") se nachází v okrese Břeclav v Jihomoravském kraji. Žije zde obyvatel.\n\nNázev se vyvíjel od varianty Curdieiow (1286), Curdyeow (1289), Gurde (1365), Kurdyegow (1412), v Kurdějově (1459), Gurdějově (1515), Kurdiegow (1595, 1609), Kurda (1633), Gurdaw (1673), Kurdau (1718), Gurdau (1720), Kurdau (1751), Gurdau a Kurděgow (1846) až k podobám Gurdau a Kurdějov (1872). Místní jméno je odvozeno z osobního jména Kurděj, k němuž byla přidána přivlastňovací přípona -ov.\n\nPrvní písemná zmínka o obci pochází z roku 1286. Ve 40. letech 20. století byli odsunuti obyvatelé německé národnosti (95 % roku 1930). Od 1. srpna 1976 do 31. prosince 1997 část obce Hustopeče. Od roku 1998 je Kurdějov samostatnou obcí, když se oddělil od Hustopečí.\n\nPodle sčítání 1930 zde žilo v 217 domech 965 obyvatel. 23 obyvatel se hlásilo k československé národnosti a 917 k německé. Žilo zde 958 římských katolíků, 1 evangelík a 6 příslušníků Církve československé husitské.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nV letech 2010 až 2014 byl starostou Jaroslav Matýšek (Sdružení Kurdějovských občanů). Na ustavujícím zasedání zastupitelstva v listopadu 2014 byl do této funkce zvolen opětovně. Svoji funkci obhájil i po obecních volbách v roce 2018.\n\n\n\n"}
{"id": "121764", "url": "https://cs.wikipedia.org/wiki?curid=121764", "title": "Sedlnice", "text": "Sedlnice\n\nObec Sedlnice (německy \"Sedlnitz\") se nachází v okrese Nový Jičín v Moravskoslezském kraji. Žije zde obyvatel. Součástí obce je i osada Borovec (dříve \"Dreigiebel\").\n\nPrvní písemná zmínka o obci pochází z roku 1267.\n\n\n"}
{"id": "121765", "url": "https://cs.wikipedia.org/wiki?curid=121765", "title": "Olbramov", "text": "Olbramov\n\nObec Olbramov ( \"Wolfersdorf\") se nachází v okrese Tachov, kraj Plzeňský. Žije zde  obyvatel.\n\nPrvní písemná zmínka o obci pochází z roku 1237.\n\n\n\n"}
{"id": "121767", "url": "https://cs.wikipedia.org/wiki?curid=121767", "title": "Prostřední Bečva", "text": "Prostřední Bečva\n\nProstřední Bečva je obec a katastrální území o rozloze 2347,17 ha s rozsahem poloh přibližně 435–1200 m n. m. v krajinné oblasti Západních Beskyd, v rámci administrativně správním v okrese Vsetín ve Zlínském kraji na území České republiky.\n\nV roce 2018 v obci obyvatel v pěti sídelních lokalitách s názvy Adámky, Bacov, Kněhyně, Prostřední Bečva, V Huti. Katastrální území je součástí správního obvodu obce s rozšířenou působností a obce s pověřeným obecním úřadem s názvem Rožnov pod Radhoštěm.\n\nZástavba sídelní lokality Prostřední Bečva soustředěna podél řeky Rožnovská Bečva v krajinné oblasti Rožnovské brázdy, plochou malá část na jihu se sídelní lokalitou Adámky je situována v Hostýnsko-vsetínské hornatině. Sídelní lokality Kněhyně a V Huti se nachází v největší části katastrálního území, přibližně od sídelní lokality Bacov na severovýchod, v krajině Moravskoslezských Beskyd.\n\nVýznamná rekreační a turistická destinace, nad obcí výrazný Radhošťský hřbet (geomorfologický okrsek Radhošťské hornatiny), mezi vrcholy Radegast (1106 m n. m.) a Tanečnice (1084 m n. m.) horské sedlo s názvem Pustevny (kolem 1018 m n. m.). V lokalitě stavby ve stylu tzv. lidové secese (bohatý dekor objevující se také v národopisné oblasti moravského Valašska), na katastrálním území obce původně turistické útulny s názvy Libušín a Maměnka, v současnosti restaurace a hotel.\n\nObjekty Libušín a Maměnka od roku 1958 památkově chráněny, v roce 1995 prohlášeny národní kulturní památkou. V přírodním areálu také objekty Pustevenka a Valašská zvonice, v současnosti stavby lidové architektury ve správě Valašského muzea v přírodě, od 11. prosince 2018 součástí Národního muzea v přírodě.\n\nObec patří rozlohou 23,47 km² mezi středně velké obce, s nadmořskou výškou 470 m v centrální části zástavby podél řeky Rožnovská Bečva. Sídelní lokalita Prostřední Bečva a vpravo od řeky větší jižní část sídelní lokality Bacov leží ve východní části Rožnovské brázdy.\n\nSídelní lokality Kněhyně a V Huti, s roztroušenou zástavbou v údolích při vodních tocích (Bacovský potok, Kněhyně) a na stráních vyvýšenin, v jihozápadní části Radhošťské hornatiny (geomorfologického podcelku Moravskoslezských Beskyd), orientační směr vztažen k vrcholu Čertův mlýn (1206 m n. m.), nejvyššímu bodu katastrálního území.\n\nMimo uvedené lokality se nachází rozptýlená osamocená stavení a usedlosti v horských údolích jihovýchodně od vrcholu Radegastu a jihozápadně od vrcholu Čertův mlýn, například Hrabičánky, Podstupně, Skalíkova Louka aj.\n\nVlevo od řeky Rožnovská Bečva leží osamocená lokalita Adámky, v jižní části katastrálního území, situovaná ve výběžku Vsetínských vrchů (geomorfologického podcelku Hostýnsko-vsetínské hornatiny).\n\nObec leží na území Chráněné krajinné oblasti Beskydy, na katastrální území zasahuje jihozápadní částí také Národní přírodní rezervace Kněhyně – Čertův mlýn.\n\nPrvní písemná zmínka o obci pochází z roku 1703.\n\nV letech 1897 až 1899, podle projektu slovenského architekta Dušana Jurkoviče (1868 – 1947), představitele secesní architektury, označovaného také za tzv. „básníka dřeva”, vybudovány tzv. turistické útulny s názvy Libušín (původně jídelna) a Maměnka (původně ubytovna), dne 6. srpna 1899 zpřístupněny veřejnosti. Výstavbu zadal turistický spolek s názvem Pohorská jednota Radhošť (založena v roce 1884, Frenštát pod Radhoštěm). Od roku 1995 postupně obnovované na podnět Valašského muzea v přírodě.\n\n\n\n"}
{"id": "121769", "url": "https://cs.wikipedia.org/wiki?curid=121769", "title": "Líšnice (okres Šumperk)", "text": "Líšnice (okres Šumperk)\n\nObec Líšnice (německy \"Lexen\") se nachází v okrese Šumperk v Olomouckém kraji. Žije zde obyvatel.\n\nPrvní písemná zmínka o Líšnici se objevila v zemských deskách z roku 1348, jako majitel vsi je zapsán Boček z Kunštátu, který se píše po Líšnici. Už z roku 1418 pocházejí zprávy o městském právu Líšnice. V té době byla majetkem Heralta z Kunštátu, strýčka a poručníka Jiřího z Poděbrad. Heralt je však v roce 1444 popraven a Jiří z Poděbrad se naopak stává poručníkem majetku jeho potomků. Celý kraj v roce 1468 doplatil na válku mezi Jiřím a uherským králem Matyášem Korvínem. Uherské vojsko tehdy koncem roku doslova zpustošilo líšnické, vranovské i bouzovské panství.\n\nV roce 1545 získala obec „listinu o privilegiích“, která přesně určovala rozsah povinných robot. O sto let později byla Líšnice připojena ke statku panství Žádlovice. Tou dobou musí vesnice odvádět mohelnické faře desátek ve výši jednadvaceti korců žita a ovsa. Roku 1684 vzniká obecní pečeť se lvem, nápis na ní zní: PECZET OBCE LESSEN(s)KE. Osada Paseky byla založena v roce 1750. Roku 1758 táhl krajem skrz Loštice ke Konici generál Laudon, po něm se objevil generál Janus, který se se svým vojskem ohradil na stráních obce Vyšehoří. Pruským vojskem byla obsazena a vypleněna též Líšnice. Obec i se Žádlovicemi koupil Jan Křtitel Mitrovský z Mitrovic, pravděpodobně v roce 1817 byla postavena líšnická kaple. Takový byl alespoň letopočet vyvedený v omítce dnes již zbořené kapličky. Velká pohroma potkala Líšnici v roce 1846. Na Svatého ducha lehla popelem po úmyslně založeném požáru skoro celá obec. Vyhořela i kaple, zvon se roztavil a zničen byl i hodinový stroj. Celkem tři týdny bydleli v roce 1866 v časech prusko-rakouské války po domech v Líšnici Prušáci, zatímco místní mladíci byli odváděni do armády. Nutno připomenout, že ubytovaní vojáci za všechno, co dostali, zaplatili.\n\nV roce 1890 byla v obci zřízena škola. O pět let později založili místní muži Sbor dobrovolných hasičů. Prvním velitelem byl důlmistr grafitových dolů Karel Blaschczik, od firmy Smékal byla za 1200 zlatých zakoupena stříkačka. V posledním roce 19. století byla postavena nová školní budova, v jejímž sklepení bylo také místo pro hasičskou stříkačku. Za dalších 1200 zlatých byla v roce 1912 zbudována věž na sušení hadic.\n\nOd roku 1913 mohli líšničtí chodit a jezdit po nové okresní silnici z Líšnice do Loštic, vedla od křižovatky až k mostu u vápenky. Žádlovický hrabě Viktor Dubský z Třebomyslic umírá roku 1915. První žárovka se v Líšnici rozsvítila 1. října 1918, v obci bylo založeno elektrické družstvo. Za dva roky mohli lidé ochutnat také vlastní kořalku, když byla za účelem pálení slivovice ustanovena Společnost palírna (Brennereigenossenschaft). Sčítání lidu z prvního prosince 1930 zjistilo, že v Líšnici žije 402 obyvatel, z toho bylo třináct Čechů. Značně si polepšili místní hasiči, kterým obec koupila motorovou stříkačku. Vyráběla ji firma Fritsch a přišla na 15.000 korun. Stříkačku poháněl dvoutaktní motor, na její převoz byl zakoupen automobil Mercedes-Benz. V roce 1936 postavil v obci spolek válečných veteránů pomník padlým z I. světové války a 10. října 1938, o pouhé dva roky později, vstoupila do Líšnice německá armáda. Rok 1939 zahájil místní kronikář zápisem „Heil Hitler!“, vůdcem vesnické organizace NSDAP byl Johann Reif. V roce 1941 chodilo do líšnické školy 66 žáků, na jaře toho roku byl pro válečné účely zrekvírován zvon z kapličky.\n\nOdsun Němců začal rok po skončení II. světové války. Líšnici osídlili lidé ze severomoravských obcí a repatrianti z Volyně. Jednotné zemědělské družstvo bylo založeno už v roce 1949 ovšem s nevalným úspěchem. Po pěti letech se rozpadlo a znovu bylo obnoveno až v roce 1958. V roce 1961 byl dostavěn nový kravín za 700.000 Kčs. Víceúčelový dům (národní výbor, kulturní dům a pohostinství) byl otevřen roku 1975. Od 1. ledna 1985 se Líšnice a Vyšehorky staly součástí města Mohelnice, samostatnost opět získaly k 24. listopadu 1990 a od té doby vystupují opět jako dvojobec (pod názvem Líšnice) se samostatnou právní subjektivitou. V roce 2000 byl slavnostně vysvěcen prapor obce.\n\nObec s původním českým názvem Vyšehoří se ponejprv objevuje roku 1369, kdy nařídili bratři Bedřich a Smil z Kunštátu Lešanům, aby odevzdali každoročně k vyšehorskému kostelu čtyři hřivny, kterými začala kostel podporovat jejich matka Anna. V 16. století bylo Vyšehoří převážně české, ovšem po skočení třicetileté války zůstala vesnice pustá a postupně ji osídlovali němečtí obyvatelé. Z té doby také pochází název Allerheiligen. Roku 1896 došlo k administrativnímu spojení s Podolím a v roce 1949 bylo nařízeno nešťastné přejmenování na Vyšehorky s odůvodněním, že dochází k častým záměnám s obcí Vyšehoří u Bludova. Dominantou Vyšehorek je kostel, který pochází ze 14. století. 8. června 1957 byl kostel zasažen bleskem a vyhořel. Počátkem sedmdesátých let byla dřevěná část kostela podle starých fotografií a vyobrazení obnovena. Administrativní spojení Vyšehorek s Líšnicí proběhlo v roce 1960.\n\n\n\n\n\n"}
{"id": "121770", "url": "https://cs.wikipedia.org/wiki?curid=121770", "title": "Malý Bor", "text": "Malý Bor\n\nObec Malý Bor se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1243.\n\nZa husitských válek byla dne 12. října 1420 u zdejšího kostela sv. Maří Magdalény svedena bitva u Panského Boru (jinak též zvaná bitvou u Horažďovic). Husité pod Janem Žižkou z Trocnova se úspěšně ubránili vojsku jiho- a západočeské šlechty a jeho zahraničním spojencům; obě strany při tom utrpěly značné ztráty.\n\n\n\n"}
{"id": "121772", "url": "https://cs.wikipedia.org/wiki?curid=121772", "title": "Vraňany", "text": "Vraňany\n\nVraňany jsou obec v okrese Mělník ve Středočeském kraji, asi 9 km západně od Mělníka a žije zde obyvatel.\n\n\nPrvní písemná zmínka o obci pochází z roku 1227.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Vraňany \"(699 obyvatel, poštovní úřad)\" byly v roce 1932 evidovány tyto živnosti a obchody: biograf Sokol, 2 obchody s dřívím, fotoateliér, 2 holiči, hospodářské strojní družstvo, 5 hostinců, výroba chemikálií, kolář, kovář, malíř pokojů, obuvník, pekař, pokrývač, 6 rolníků, 2 řezníci, sedlář, lištírna semen, 7 obchodů se smíšeným zbožím, Spořitelní a záložní spolek ve Vraňanech, stavitel, 2 trafiky, obchod s uhlím.\n\nV obci Mlčechvosty \"(376 obyvatel, samostatná obec se později stala součástí Vraňan)\" byly v roce 1932 evidovány tyto živnosti a obchody: 2 hostince, kovář, obuvník, 6 rolníků, řezník, 2 obchody se smíšeným zbožím, švadlena, trafika, velkostatek Procházka.\n\n\n\nOkrajem území obce prochází silnice I/16 Řevničov - Slaný - Mělník - Mladá Boleslav. Železnice – Místní železniční stanice je uzlem:\nNa území obce leží ještě železniční zastávka \"Mlčechvosty\" na děčínské trati.\n\n\n"}
{"id": "121773", "url": "https://cs.wikipedia.org/wiki?curid=121773", "title": "Travčice", "text": "Travčice\n\nObec Travčice (německy \"Trabschitz\", nebo také \"Drabschitz\") se nachází v okrese Litoměřice v Ústeckém kraji v oblasti soutoku řek Ohře a Labe, pět kilometrů jihovýchodně od Litoměřic a tři kilometry východně od Malé pevnosti Terezín. Součástí obce je také vesnice Nučničky. V obci žije obyvatel.\n\nPrvní písemná zmínka o vesnici pochází z roku 1239, ale archeologické nálezy dokazují, že vesnice byla osídlena již přibližně v jedenáctém století.\n\nVlivem výstavby pevnosti Terezín musela obec zcela ustoupit její stavbě a obec byla přesídlena o kilometr východněji. V červnu 1782 se započalo s bouráním staré vesnice a stavbou nové, která byla podle některých pramenů dostavěna nejspíše 1784. Celkem bylo vystavěno 38 stavení. Během první světové války byl na území obce zřízen zajatecký tábor. V roce 1920 byla obec elektrifikována.\n\nV obci se narodil zlatník a rytec Ernst Klimt, otec světoznámého rakouského malíře Gustava Klimta.\n\n\n"}
{"id": "121774", "url": "https://cs.wikipedia.org/wiki?curid=121774", "title": "Kšice", "text": "Kšice\n\nObec Kšice (německy \"Kscheutz\") leží v okrese Tachov, kraj Plzeňský, 6 km severně od Stříbra. Žije zde  obyvatel.\n\nPrvní písemná zmínka o obci pochází z roku 1369. Tak jako v celém důlním revíru kolem Stříbra se i v Kšici dolovalo stříbro a olovo. Poslední důl při silnici do Únehle byl uzavřen koncem 19. století.\n\n\n\n\n"}
{"id": "121775", "url": "https://cs.wikipedia.org/wiki?curid=121775", "title": "Popice", "text": "Popice\n\nObec Popice (německy \"Poppitz\") se nachází v okrese Břeclav v Jihomoravském kraji. První písemné zmínky o obci jsou z roku 1291, kdy je uváděno, že obec byla prodána klášteru v Dolní Kounicích. V okolí obce se rozkládají vinice a víno z těchto vinic bylo dodáváno i na český královský stůl. Žije zde obyvatel.\n\nNázev se vyvíjel od varianty Popicz (1366), Popitz (1673), Poppitz (1718, 1720, 1751), Popitz a Popice (1846), Poppitz a Popovice (1872), Popovice (1881), Poppitz a Popice (1906), Popice a Poppitz v roce 1924. Pojmenování je rodu ženského, čísla pomnožného a genitiv zní Popic.\n\nPodle sčítání 1930 zde žilo v 316 domech 1376 obyvatel. 78 obyvatel se hlásilo k československé národnosti a 1266 k německé. Žilo zde 1368 římských katolíků a 4 evangelíci.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "121776", "url": "https://cs.wikipedia.org/wiki?curid=121776", "title": "Velké Žernoseky", "text": "Velké Žernoseky\n\nObec Velké Žernoseky () se nachází v okrese Litoměřice v Ústeckém kraji přibližně pět kilometrů západně od Litoměřic. Žije v ní obyvatel. Obec leží na pravém břehu Labe v průměrné nadmořské výšce 158 metrů. S obcí Malé Žernoseky na levém břehu obec spojuje osobní přívoz.\n\nPrvní písemná zmínka o obci pochází z roku 1057 (\"Sernossirceh\").\n\nNa pravěké osídlení osady ukazují četné nálezy všech epoch předhistorických od doby kamenné až k železné. První zmínka o vesnici je uvedena v zakládací listině litoměřické kapituly svatého Štěpána, dané Spytihněvem II. (\"Zernosech\" - \"Sernossiceh terra rusticalis\"). Písemná zmínka o obci je však až v textu B této listiny z roku 1218. Jméno obce vzniklo ze zaměstnání obyvatelstva – sekání velkých žernovů. Každoročně se zde koná Žernosecké vinobraní.\n\n\n"}
{"id": "121777", "url": "https://cs.wikipedia.org/wiki?curid=121777", "title": "Sněžné (okres Žďár nad Sázavou)", "text": "Sněžné (okres Žďár nad Sázavou)\n\nSněžné (do roku 1948 Německé, německy \"Niemetzke\", též \"Němetzky\") je městys v okrese Žďár nad Sázavou v Kraji Vysočina. Žije zde obyvatel.\n\nSněžné bylo založeno pravděpodobně na přelomu 13. a 14. století. Zakladatelem byl Kdold z Haslau nebo Dětřich z Wolfgersdorfu. První písemná zmínka spadá k 16. červenci 1335, kdy Jeruše (dcera Jimrama z Aueršperka) darovala příjmy z obce Sněžné doubravnickému klášteru. Od konce 14. století patřila obec pánům z Pernštejna, když roku 1392 obec získal Vilém z Pernštejna.\n\nNejprve náležela k bystřickému panství, od roku 1500 pak k panství novoměstskému. Od roku 1587 patřily pod Sněžné též osady Kuklík a Křižánky, navíc místní rychtář (první zmínka z roku 1524) spravoval i louky u Milov. Roku 1625 byla v obci založena olomouckým biskupem farnost, ta ovšem za třicetileté války zanikla. Od roku 1672 náležely k této farnosti (v té době neobsazené) Sněžné, Tři Studně, Fryšava, Křižánky, Líšná, Vříšť, Kuklík, Odranec a Kadov. V roce 1736 přibyly osady Blatiny, Samotín a Krátká. V roce 1852 se Sněžné dočkalo povýšení na městys a obec byla začleněna do novoměstského okresu.\n\nAž do roku 1948 neslo Sněžné název Německé. Ve stejném roce došlo k začlenění obce do okresu Žďár nad Sázavou. Dne 8. dubna 1998 obdrželo Sněžné od Parlamentu ČR znak a prapor. Od 12. dubna 2007 byl obci vrácen status městyse.\n\n\n\n\n\n\n"}
{"id": "121778", "url": "https://cs.wikipedia.org/wiki?curid=121778", "title": "Slavětín (okres Louny)", "text": "Slavětín (okres Louny)\n\nSlavětín je městys v okrese Louny v Ústeckém kraji, zhruba 8 km východně od Loun. Žije v něm obyvatel.\n\nPočátky obce sahají do doby románské. Podle kvádříkového zdiva v základech kostela se usuzuje na 12. století. První písemná zmínka o obci pochází z roku 1269, kdy se připomíná jako opevněná (\"villa forensa\") nebo jako opevněné sídlo (\"Oppidum forense\"). Seskupení těchto staveb bylo útočištěm v době válečného ohrožení, nazývá se refugium. Zbytek valu a středověké zdi se dochoval. Král Přemysl Otakar II. ves daroval pražským biskupům.\n\nNa počátku 14. století ve městě založili vladykové ze Rvenic malý hrad, který zanikl pravděpodobně během některého z požárů na konci 16. století. Jeho zřícenina byla rozebrána v letech 1796 a 1833–1834 na stavbu ohradní zdi panské zahrady a stodol.\n\nRozkvět obce nastal od konce 13. století. Držitel sousedních panství Mikuláš I. Zajíc z Házmburka mimo jiné objednal do chrámu sv. Jakuba Většího gotické nástěnné malby. Druhá etapa rozvoje sahá do 15. až 16.století za Sokolů z Mor.\n\nOd 10. října 2006 byl obci vrácen status městyse.\n\n\n\nMěstysem prochází silnice II/239. Severně od zastavěné části prochází železniční trať Lovosice - Louny, na které je zřízena železniční zastávka \"Slavětín nad Ohří.\"\n\n\n\n"}
{"id": "121779", "url": "https://cs.wikipedia.org/wiki?curid=121779", "title": "Smolnice", "text": "Smolnice\n\nObec Smolnice se nachází v okrese Louny v kraj Ústecký. Žije v ní obyvatel.\n\nPrvní písemná zmínka o obci pochází z roku 1337.\n\nSmolnice leží přibližně 6 km jihovýchodně od Loun. V květnu roku 1420 se zde sešel lid z Lounska, Žatecka, Rakovnicka a Slánska v místě, které se dosud nazývá Táborcem, aby se postavil do boje za husitské ideály. Vesnici a celému okolí dominuje kostelík s románskou věží, farou, postavenou v druhé polovině 17. století, a starou lípou.\n\n\n"}
{"id": "121781", "url": "https://cs.wikipedia.org/wiki?curid=121781", "title": "Roztoky u Jilemnice", "text": "Roztoky u Jilemnice\n\nObec Roztoky u Jilemnice se nachází v okrese Semily, kraj Liberecký, zhruba 4 až 6 kilometrů jjz. od Jilemnice, rozložena podél horního toku potoka Tampelačky. Žije zde  obyvatel.\n\nRoztoky jsou připomínány jako farní ves s kostelem již před r. 1360. Za husitských válek byla obec zničena a dřevěný kostel spálen.\nRoku 1492 při rozdělování dědictví obdržel Hynek z Valdštejna mezi jinými městečko Purklín a ves Roztoky. V r. 1513 koupil panství Arnošt z Újezdce a Kounic, v r. 1637 koupil panství Vilém Harant z Polžic a Bezdružic, od r. 1701 náleželo panství Harrachům, v jejichž majetku zůstalo panství až do r. 1918.\nK nejstarší živnosti patřilo tkalcovství. To se postupně rozvíjelo a prosperovalo zvlášť po pruské válce v r. 1866 vývozem do Ruska. Tento rozvoj byl ochromen uvalením cla v r. 1869. V roce 1895 byla v obci založena továrna na látky a později i další. Vlivem toho vzrostl v obci počet obyvatel. V r. 1915 žilo v obci 1513 obyvatel.\n\nPrvní kostel stával v dolní části obce na návrší na dnešním hřbitově již v r. 1384, byl však vypálen husity. V r. 1739 byl uprostřed obce na návrší postaven zděný kostel zasvěcený apoštolům Filipovi a Jakubovi. Původní fara byla postavena v r. 1788 a v r. 1892 shořela. V r. 1893 byla postavená nová klasicistní zděná fara v sousedství kostela.\n\nPrvní škola byla zřízena za vlády Josefa II., budova stála u starého hřbitova. Nová škola byla postavena v r. 1793 za hraběte Jana z Harrachu – měla jednu učebnu pro 120 žáků. Po vydání nových školních zákonů po r. 1868 zavedeno celodenní vyučování, v r. 1875 postavena nová škola a postupně bylo rozšiřováno vyučování ve 4 třídách, v r. 1913 zřízena druhá pobočka – vyučování v 6 třídách.\n\nNa konci 19. století žilo v obci asi 1450 obyvatel a kvetl zde čilý společenský a kulturní život. V roce 1869 byl založen čtenářský spolek, v r. 1870 zahájilo činnost ochotnické divadlo. Tělocvičná jednota Sokol byla ustavena v r. 1891, v r. 1872 byl založen Sbor dobrovolných hasičů.\n\n\n"}
{"id": "121782", "url": "https://cs.wikipedia.org/wiki?curid=121782", "title": "Skryje (okres Rakovník)", "text": "Skryje (okres Rakovník)\n\nObec Skryje (katastrální území \"Skryje nad Berounkou\") se nachází v okrese Rakovník, kraj Středočeský, v CHKO Křivoklátsko, na návrší nad pravým břehem řeky Berounky zhruba 16 km jižně od Rakovníka. Žije zde obyvatel.\n\nPrvní písemná zmínka o vsi Skryje (\"Scringe\") pochází z roku 1229.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Skryje \"(434 obyvatel, poštovna, katolický kostel)\" byly v roce 1932 evidovány tyto živnosti a obchody: autodopravce, cihelna, obchod s dřívím, 2 hostince, kapelník, kovář, krejčí, mlýn, výroba dřevěných obručí, 2 obuvníci, 2 obchody s ovocem a zeleninou, 2 obchody s lahvovým pivem, povozník, řezník, 2 obchody se smíšeným zbožím, spořitelní a záložní spolek pro Skryje, 2 trafiky, 2 truhláři, obchod s uhlím, zednický mistr.\n\n\n\nDopravní síť\n\nVeřejná doprava 2011\n\n"}
{"id": "121783", "url": "https://cs.wikipedia.org/wiki?curid=121783", "title": "Skryje (okres Havlíčkův Brod)", "text": "Skryje (okres Havlíčkův Brod)\n\nSkryje () je obec v okrese Havlíčkův Brod v Kraji Vysočina. Žije zde obyvatel. Zajímavostí je, že Skryje leží na pomezí tří krajů: Vysočiny, Středočeského a Pardubického. Skryje mají tři části: Chrastice, Hostačov a vlastní Skryje. V Hostačově se nachází zámek, který byl dříve ve zbídačeném stavu, ale dnes je opravený a slouží jako restaurace.\n\nPrvní písemná zmínka o obci pochází z roku 1464.\n\nV době pobělohorské během slezských válek emigrovaly z náboženských důvodů celé rodiny do pruského Slezska, a to pod ochranou vojska pruského krále Fridricha II. Velikého. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V Čechách zahrnovaly jezuitské metody rekatolizace povinnou docházku na katolické bohoslužby, domovní prohlídky, odpírání souhlasu vrchnosti k uzavírání sňatků, násilné odvody na vojnu apod. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. V únoru roku 1742 prokazatelně opustil svou vlast a odešel do Münsterbergu s celou svou rodinou nekatolík Jan Šafařík *(1695), jehož otec Martin byl (před svou smrtí) rychtářem ve Skryji pod Jeníkovem v Čechách na panství Strakovém. Jan Šafařík byl v roce 1744 \"starším\" sboru v Münsterbergu, kde zemřel 20.5.1771 ve věku 77 let. Nejdostupnější informace jsou v knihách Edity Štěříkové (včetně zdrojů a údajů z matrik). Potomci českých exulantů žijí v Německu, Polsku, USA, Kanadě, Austrálii, někteří se po 2. světové válce vrátili. Jsou spojeni prostřednictvím Exulant (spolek).\n\nRosice si jednou s Chrasticemi vyměnily svůj zvon, ale zvony se v noci vrátily na své místo. Při přeletu se srazily tak prudce, až rosický zvon pukl a musel být přelit.\n\n\n\n"}
{"id": "121784", "url": "https://cs.wikipedia.org/wiki?curid=121784", "title": "Snědovice", "text": "Snědovice\n\nObec Snědovice () se nachází v okrese Litoměřice v Ústeckém kraji přibližně sedm kilometrů od Štětí. Žije zde obyvatel.\n\nPrvní písemná zmínka o obci pochází z roku 1350.\n\nPo druhé světové válce byli z obce deportováni původní němečtí starousedlíci, a počet obyvatel klesl.\n\nSnědovický zámek stojí v bývalém hospodářském dvoře ve východní části vesnice. Vznikl v šestnáctém století přestavbou starší gotické tvrze. Na konci sedmnáctého století byl barokně přestavěn a další úpravy probíhaly v devatenáctém století. Dalšími kulturními památkami jsou dřevěné srubové domy čp. 46 a 56 a če. 7, 14 a 17 z osmnáctého a devatenáctého století. Na domě čp. 22 se nachází letopočet 1776.\n\nPravoúhlá kaple Neposkrvněného Početí Panny Marie, která stojí uprostřed vesnice, byla postavena roku 1856. Má zaoblená nároží, půlkruhově sklenutý vchod a v průčelí štítek s kruhovým oknem zakončený zvoničkovým nástavcem.\n\n\nKe Snědovicím patří také osada Nová Ves v katastrálním území Bylochov.\n\nV obci se nachází samoobsluha, knihovna, obecní úřad, hospoda a pošta.\n\n"}
{"id": "121785", "url": "https://cs.wikipedia.org/wiki?curid=121785", "title": "Skalsko", "text": "Skalsko\n\nObec Skalsko se nachází v okrese Mladá Boleslav, ve Středočeském kraji. Rozkládá se asi dvanáct kilometrů západně od Mladé Boleslavi. Žije zde obyvatel.\n\nObec je položena ve svahu nad hlubokým údolím Strenického potoka. Vyskytují se zde roubené stavby a pod některými usedlostmi (čp. 9 a 17) se nachází rozsáhlé sklepy vytesané do pískovcové skály. Skalsko bylo v roce 1995 prohlášeno vesnickou památkovou zónou.\n\nObec je v písemných pramenech poprvé připomínána v roce 1352. Prvním jejím známým držitelem byl roku 1398 Sulko z Kováně. Skalsko tehdy náleželo ke kováňskému statku. Stávala zde i tvrz, písemné zmínky o její existenci ovšem chybí. V roce 1408 bylo Skalsko připojeno k Dražicím a v majetku Dražických z Kunvaldu bylo do roku 1482. Před rokem 1560 prodali majitelé skalského statku Jan Hrzán z Harasova a Václav Ceteňský z Cetně své podíly kostelu svatého Michala v Praze. V roce 1626 daroval císař Ferdinand II. Štýrský kostel svatého Michala řádu servitů a v jejich majetku zůstalo Skalsko až do roku 1785. Servité postavili skalský zámek jako své letní sídlo, které ale spíše sloužilo úředníkům, a k věži starého skalského kostela přistavěli v roce 1735 novou loď. Po zrušení kláštera servitů za Josefa II. připadlo Skalsko náboženskému fondu a v roce 1809 koupil Skalsko od náboženského fondu francouzský emigrant kníže Karel z Rohanu. Posledními feudálními majiteli statku byla knížata z Thurnu a Taxisu (od roku 1843).\n\nKromě zmíněného, dnes pseudorenesančního zámku stojí ve vsi barokní, několikrát upravovaný, kostel sv. Vojtěcha. Z původního kostela, který byl zasvěcený svatému Havlu, zůstala pouze věž s erbovní deskou se jmény Jana a Bohuslava z Kunvaldu a Dražic ze druhé poloviny 15. století. V obci se dochovalo i několik lidových statků s krásnými branami. Na vysokém ostrohu nad potokem mezi Skalskem a Sudoměří se nachází původní hradiště a pohřebiště nazývané Zadní hrádek, kolem kterého se rozkládá i stejnojmenná přírodní památka.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Skalsko \"(600  obyvatel, poštovní úřad, telegrafní úřad, telefonní úřad, četnická stanice, katol. kostel)\" byly v roce 1932 evidovány tyto živnosti a obchody: lékař, zvěrolékař, biograf Sokol, cihelna, holič, 3 hostince, kolář, konsum Svépomoc, 2 kováři, 2 krejčí, mlýn, obuvník, 3 pekaři, 13 rolníků, 2 řezníci, 2 sedláři, 3 obchody se smíšeným zbožím, spořitelní a záložní spolek pro Skalsko, výroba hospodářských strojů Hegr, 2 trafiky, 2 truhláři, obchod s uhlím.\n\nNa Skalsku se v současné době nachází mateřská školka, 1. stupeň základní školy a střední škola fotografická, filmová a televizní, která sídlí v prostorách skalského zámku. Dále Skalsko disponuje fotbalovým hřištěm, tenisovými kurty, tělocvičnou a kulturním domem, který se lidově nazývá sokolovna. Na Skalsku působí několik zájmových sdružení jako například Sportovní klub Skalsko (SK Skalsko), Sbor dobrovolných hasičů Skalsko (SDH Skalsko) nebo Český červený kříž. Na Skalsku se také nachází nově vybudovaná Malá dráha Skalsko včetně velké zahradní železnice 7\"¼ a parostrojního muzea.\n\n\nSilniční doprava\n\nDo obce vedou silnice III. třídy.\n\nŽelezniční doprava\n\nObec Skalsko leží na železniční trati Mladá Boleslav – Mělník v úseku, který je v jízdním řádě uváděn v tabulce 064. Jedná se o jednokolejnou regionální trať, doprava byla v tomto úseku zahájena roku 1905. Přepravní zatížení trati mezi Mšenem a Mladou Boleslaví v roce 2011 činilo obousměrně 7 osobních vlaků.\n\nNa území obce leží bývalá železniční stanice \"Skalsko\", nynější dopravna D3, která není obsazena personálem. V minulosti ze Skalska vedla i železniční trať Skalsko – Chotětov. Byla to jednokolejná regionální trať, původně vlečka. Provoz na vlečce byl zahájen roku 1881, veřejná osobní doprava byla provozována od roku 1897. Přepravní zatížení trati vlaky pro cestující bylo minimální, jednalo o 2 či 3 páry osobních vlaků denně. Osobní doprava byla zastavena roku 1970, trať zrušena roku 1974.\n\nAutobusová doprava\n\nV obci měly zastávku v pracovních dnech června 2011 autobusové linky Mšeno-Mladá Boleslav \"(6 spojů tam i zpět)\" , Mladá Boleslav-Bezno-Katusice \"(1 spoje tam)\" a Bělá pod Bezdězem-Bezno-Praha \"(1 spoj tam i zpět)\" .\n\n\n"}
{"id": "121786", "url": "https://cs.wikipedia.org/wiki?curid=121786", "title": "Senomaty", "text": "Senomaty\n\nMěstys Senomaty se nachází v okrese Rakovník, kraj Středočeský, v údolí Rakovnického potoka zhruba 5,5 km západně od Rakovníka. Žije zde obyvatel. Obcí prochází železniční trať 161 Rakovník - Bečov nad Teplou.\n\nPrvní písemná zmínka o obci pochází z roku 1233, kdy král Václav I. věnoval ves Senomaty (\"villam Szenomat\") řádu německých rytířů jako náhradu za škody, které utrpěli při jeho vojenském tažení. Název, znamenající „ves senomatů“, tj. lidí míchajících seno, byl původně zřejmě posměšnou přezdívkou, danou obyvateli okolních sídel; staročeské sloveso \"miesti\" (v 1. osobě jednotného čísla \"matu\") znamenalo „hníst, mísit, míchat“.\n\nOd 10. října 2006 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost městyse v roce, kdy ke změně došlo:\n\nV městysi Senomaty \"(911 obyvatel, poštovní úřad, telegrafní úřad, 2 katol. kostely)\" byly v roce 1932 evidovány tyto živnosti a obchody: biograf Sokol, cihelna, obchod s cukrovinkami, 2 holiči, 3 hostince, kolář, 3 kováři, 3 krejčí, obchod s mlékem, 2 mlýny, 2 obuvníci, obchod s ovocem a zeleninou, palivo, pekař, 2 rolníci, 3 řezníci, 6 obchodů se smíšeným zbožím, spořitelní a záložní spolek pro farní osadu Senomaty, obchod se střižním zbožím, 2 trafiky, 2 truhláři, obchod s uhlím, zámečník.\n\nV obci Hostokryje \"(přísl. Brant, 299 obyvatel, samostatná obec se později stala součástí Senomat)\" byly v roce 1932 evidovány tyto živnosti a obchody: důl Ludvík, hostinec, kovář, pokrývač, obchod se smíšeným zbožím, trafika, truhlář.\n\nVe vsi Nouzov \"(345 obyvatel, samostatná ves se později stala součástí Senomat)\" byly v roce 1932 evidovány tyto živnosti a obchody: obchod s cukrovinkami, 2 hostince, trafika, galanterie, 3 obchody se smíšeným zbožím.\n\n\n\nMěstys Senomaty se skládá ze tří částí na třech katastrálních územích:\n\nDopravní síť\nVeřejná doprava 2011\n\n\n"}
{"id": "121788", "url": "https://cs.wikipedia.org/wiki?curid=121788", "title": "Ruda nad Moravou", "text": "Ruda nad Moravou\n\nObec Ruda nad Moravou (německy \"Eisenberg\") se nachází v okrese Šumperk v Olomouckém kraji. Žije zde obyvatel. Obcí protéká řeka Morava.\n\nJeště před prvním osídlením obce zde vedla kupecká stezka z Olomouce až k Baltskému moři (tzv. Jantarová stezka). Nasvědčuje tomu větší nález římských mincí (jedna mince z let 96 - 117 n.l.) při kopání železniční trati u Bohdíkova. U Hrabenova bylo nalezeno hadcové kladívko z doby kamenné.\n\nPrvní osada byla zřejmě založena horníky, kteří v okolí dobývali železnou rudu, čímž vznikl český název Ruda. První písemná zmínka obce je z roku 1350, kdy se latinsky nazývala Ferreus Mons a byla v majetku pánů ze Šternberka i s okolními vesnicemi. V té době již stál v Rudě kostel a fara.\n\nRoku 1392 připadlo rudské panství moravskému markraběti Joštovi, který roku 1397 dal panství do zemských desek Petru z Kravař. Po jeho smrti (roku 1441) se panství dostalo do rukou strážnické linii pánů z Kravař. Jiří z Kravař prodal Rudu roku 1447 i s Velkou a Malou Hosticí, Janoušovem, Lhotou, Komňátkou, Raškovem, 4 hamry se statkem Zábřehem a Kláštercem Janu staršímu Tunklovi z Brníčka.\n\nRudské panství k němuž náležela i Březná a Písařov získává v roce 1509 Mikuláš mladší Trčka z Lípy. Ten vyměnil roku 1512 Rudu, Třemešek, Klášterec a Zábřeh s Ladislavem z Boskovic za Svojanov v Čechách. Ladislavův syn Kryštof vydal roku 1539 pro rudu zvláštní horní řád. Smrtí Jana Šembery z Boskovic roku 1589 vymřeli Boskovicové po meči a panství zdědil jeho synovec (syn jeho sestry Kunhuty) Velen ze Žerotína.\n\nLadislav Velen ze Žerotína přenechává panství synu Bernardu ze Žerotína, jenž roku 1610 vystavěl rudský zámek. Po Bernardově brzké smrti roku 1615 odkoupil Velen za 75 000 zlatých vše nazpět. Spolumajitelkou všech jeho statků se stala jeho manželka Eliška Alžběta, hraběnka z Thurnů. Ladislav Velen ze Žerotína, moravský zemský hejtman, po bělohorské bitvě uprchl ze země.\n\nFerdinand II. daroval statky roku 1624 Karlu z Lichtenštejna za služby prokázané císařskému domu. Po jeho smrti roku 1627 se jako majitel rudského panství stal syn Karel Eusebius z Lichtenštejna do své smrti roku 1684. Jeho následníkem do smrti roku 1712 byl jeho syn Jan Adam Ondřej z Lichtenštejna. Dalšími majiteli rudského panství byli Lichtenštejnové Antonín Florian (do roku 1720), Josef Jan Adam (do roku 1732), Jan Karel (do roku 1748), Josef Václav Vavřinec (do roku 1772), František (do roku 1781), Alois Josef (do roku 1805), Jan Josef, polní maršál (do roku 1836), Alois II Josef (do roku 1858), Jan II (do roku 1927).\n\nV roce 1784 byl postaven kostel sv. Vavřince. Od poloviny devatenáctého století byly v Rudě čtyři výroční trhy. Od roku 1848 byl v obci poštovní a telegrafní úřad. Obec spadala pod politický a soudní okres Šumperk. Roku 1855 zjištěna cholera. Četnická stanice byla v Rudě od roku 1872. V prosinci 1874 se obecní výbor usnesl na přejmenování názvu obce Česká Ruda na Ruda nad Moravou. Roku 1888 se začalo se stavbou obecního domu, který byl dostavěn o rok později. Roku 1897 obec rozdělena na Horní Rudu a Dolní Rudu, roku 1919 byly obce opět spojeny.\n\nObecní knihovna byla zřízena roku 1922. Roku 1929 se začalo se stavbou vodovodu, na který si obec vypůjčila 300 tisíc korun. 11. srpna 1935 byl v Rudě slavnostně odhalen pomník padlých vojáků z 1. světové války, později doplněn jmény z 2. světové války. Autorem byl akademický sochař František Fabiánek z Brna a vystaven byl kamenickou firmou ze Žulové. Další památník obětem války byl vystavěn ze sbírek občanů na hřbitově roku 1951 akademickým sochařem Juliem Pelikánem. Na budově knihovny byla 8. května 1968 odhalena pamětní deska popravených protifašistických odbojářů Jana Linharta a Jaroslava Hradila.\n\nVýznamné data v historii obce:\n\n\nPočet obyvatel Rudy nad Moravou podle sčítání nebo jiných úředních záznamů:\n\nPočet obyvatel Rudy nad Moravou včetně Bartoňova, Hostice, Hrabenova, Radomilova a Štědrákovy Lhoty podle sčítání nebo jiných úředních záznamů:\nPočet domů v Rudě nad Moravou podle sčítání nebo jiných úředních záznamů:\n\nPočet domů v Rudě nad Moravou včetně Bartoňova, Hostice, Hrabenova, Radomilova a Štědrákovy Lhoty podle sčítání nebo jiných úředních záznamů:\nRuda nad Moravou s okolím je velmi bohatá na nerosty. Geologicky je půda prostoupena šedou rulou, jinorázem, břidlicí a hadcem. Na severní straně směrem k Hosticím se od pradávna kopala železná ruda, hnědel, krevel, magnetit a železovec jílovitý. Na severozápadě ve Žďáře byl nalezen hadec, bronzit, pseudofit, enstatit, chromit, azbest, chryzolit, dialley, pikrotit, skapolith, periklin, epidot, amazonit, anthophylit, chalcedon, diopsid, dolomit, pirrhotin, titanit a zirkony.\n\nV katastru obce jsou evidovány tyto kulturní památky:\nNení zařazen do seznamu kulturních památek:\n\n\n\n\n"}
{"id": "121789", "url": "https://cs.wikipedia.org/wiki?curid=121789", "title": "Rozvadov", "text": "Rozvadov\n\nObec Rozvadov (německy \"Roßhaupt\") se nachází v okrese Tachov v Plzeňském kraji. Žije zde  obyvatel.\n\nPrvní písemná zmínka o vesnici pochází z roku 1581.\n\nPo druhé světové válce bylo původní německé obyvatelstvo vysídleno.\n\nJihovýchodně od vesnice se nachází přírodní rezervace Diana. Ještě dále na jihovýchod, přímo u státní hranice, leží přírodní rezervace Jezírka u Rozvadova.\n\n\n\n\n"}
{"id": "121790", "url": "https://cs.wikipedia.org/wiki?curid=121790", "title": "Stráž (okres Domažlice)", "text": "Stráž (okres Domažlice)\n\nObec Stráž () se nachází v okrese Domažlice v Plzeňském kraji. Žije zde obyvatel.\n\nPrvní písemná zmínka o obci pochází z roku 1579.\n\nDo roku 2012 byla jako její část vedena zaniklá vesnice Šnory.\n\n\n"}
{"id": "121791", "url": "https://cs.wikipedia.org/wiki?curid=121791", "title": "Strážov", "text": "Strážov\n\nMěsto Strážov ( ) se nachází v okrese Klatovy, v Plzeňském kraji. Název města je odvozen z jeho původního účelu, kdy obyvatelé udržovali obchodní stezku a strážili placení cla. Žije zde obyvatel. Historické jádro města si zachovalo památkový charakter a od roku 2003 je městskou památkovou zónou.\n\nStrážov leží 11 kilometrů jižně od Klatov v nadmořské výšce 482 m n. m. v údolí Strážovského potoka, jehož vody pokračují přes Jelenku, Úhlavu, Berounku, Vltavu a Labe do Severního moře. Je centrem Strážovské vrchoviny, která je součástí geomorfologického celku Šumavské podhůří. Severně leží Vinný vrch (535 m n. m.) a Rovenská hora (571 m n. m.), severovýchodně Chvojová hora (631 m n. m.) a Úliště (690 m n. m.), východně Smrková hora (628 m n. m.), jižně Na Vápenci / Vápenec (532 m n. m.) a Plošina (972 m n. m.), jihozápadně Želivský vrch (770 m n. m.), západně vrcholy hřebene Želivského vrchu (732 a 723 m n. m.), severozápadně Na Porovnání (639 m n. m.).\n\nPrvní písemná zmínka o městě pochází z roku 1352, kdy Strážov patřil k opáleckému panství. Později je připomínán jako městečko. Již v této době je zde připomínán kostel.\n\nPo husitských válkách byly pod Strážovem objeveny žíly s vysokým obsahem stříbra a olova.\n\nDnes se již ve Strážově netěží, jsou zde však dodnes patrné pozůstatky důlní činnosti.\n\nDne 24. června 1524 (v den sv. Jana Křtitele) udělil Ludvík Jagellonský Strážovu městská práva (právo vyšší a nižší popravy, právo týdenního trhu každou sobotu, právo dvou výročních čtrnáctidenních trhů, právo samosprávy), o rok později bylo Strážovu na prosbu Viléma z Rýzmberka a Švihova uděleno právo opevnění a městský znak. Vilém a jeho dědici měli právo vybírat ve Strážově clo, za což museli udržovat průjezdné cesty a mosty.\n\nV roce 1954 Strážov dočasně ztratil městská práva nabytá v 16. století, avšak od 23. ledna 2007 byl obci vrácen status města.\n\nAdam Bořita z Martinic uspěl u Ferdinanda II. se žádostí o potvrzení privilegií Ludvíka Jagellonského (právo trhu, právo popravy) a privilegií Rudolfa II. (výše cla). Po vyčerpání stříbrných ložisek však došlo k zavírání dolů, což ovlivnilo život celého města. Třicetiletá válka znamenala pro město další ránu: zejména rok 1641, kdy Strážov vyplenila a vypálila švédská vojska. Přesto pak císař Ferdinand III. potvrdil privilegia udělená jeho otcem Ferdinandem II., přeložil týdenní trh ze soboty na čtvrtek a povolil sklad soli.\n\nOživení přinesla výroba krajek. Karel VI. a následně i Marie Terezie potvrdili privilegia svých předchůdců v plném znění. Marie Terezie pak ještě povolila čtvrteční trhy na len a přízi. Josef II. rozšiřuje stávající tržní práva o trh po sv. Jakubovi a podrobuje strážovské týdenní trhy a soudní záležitosti zemským ustanovením.\n\nFerdinand I. Dobrotivý potvrdil privilegium 3 výročních trhů a 1 týdenního trhu s možností posunu na předchozí či následující den. Příležitostí pro nový rozvoj bylo založení továrny na kůže, krajkářské školy, sboru dobrovolných hasičů či TJ Sokol. Další ránu pro město však znamenalo otevření železničních tratí Plzeň – Železná Ruda (Plzeňsko-březenská dráha) a Horažďovice–Domažlice, které obě vedly poměrně daleko od Strážova.\n\nVe dvacátém století došlo k dočasné ztrátě městských práv, přerušení činnosti TJ Sokol, uzavření krajkářské školy. Dále se značně rozšířilo správní území města.\n\n\nRaně gotický, farní kostel svatého Jiří, který je poprvé zmiňován v polovině 14. století, stojí v nejstarší části města zvané Hradčany. Kostelní věž byla přistavěna počátkem 19. století. Uvnitř kostela se nacházejí tři oltáře – hlavní zasvěcený sv. Jiří a dva vedlejší zasvěcené sv. Janu Nepomuckému a čtrnácti Pomocníkům.\n\n\nTvrz leží v kilometr vzdálené osadě Opálka. Jejím prvním majitelem byl na konci 14. století Bušek ze Strážova, který se později přejmenoval a podle svého nového sídla si začal říkat Bušek z Opálky.\n\n\n\n\nAdministrativně se Město Strážov se dělí na 16 částí, které tvoří 14 základních sídelních jednotek a rozkládají se na 13 katastrálních územích.\n\nKe Strážovu náleží dále vesnice Hájek (Hajka) a Patraska (Potraska, Podraska); samoty Brtský Mlýn, Červený Mlýn, Dvorecký Mlýn, Malá Rovná, Na Stráni, Na Strašidle, Pastouška, Plázky, U Soušků, U Stojzů, U Traxlů, V Americe, V Loužku a zaniklá osada Hynkovice (Hinkowitz).\n\n\n"}
{"id": "121792", "url": "https://cs.wikipedia.org/wiki?curid=121792", "title": "Seninka", "text": "Seninka\n\nObec Seninka se nachází v okrese Vsetín ve Zlínském kraji. Žije zde obyvatel.\n\nPrvní písemná zmínka o obci pochází z roku 1500.\n\n"}
{"id": "121793", "url": "https://cs.wikipedia.org/wiki?curid=121793", "title": "Rohle", "text": "Rohle\n\nObec Rohle () se nachází v okrese Šumperk v Olomouckém kraji. Nachází se v údolí potoka Rohelnice mezi vrcholy Bradlo a Bílý kámen. Žije zde obyvatel.\n\nPrvní písemná zmínka o obci pochází z roku 1344. Část obce původně patřila k Zábřehu, část k hradu Brníčko, spojen byl v 1. polovině 15. století rodem Tunklů. Tím se dostala obec do zábřežského panství, kam patřila až do roku 1848. Roku 1976 byly k obci připojeny Janoslavice a Nedvězí.\n\nV katastru obce jsou evidovány tyto kulturní památky:\n\n\n\n"}
{"id": "121794", "url": "https://cs.wikipedia.org/wiki?curid=121794", "title": "Rudimov", "text": "Rudimov\n\nObec Rudimov se nachází v okrese Zlín, ve Zlínském kraji. Žije zde obyvatel. <ref name=\"Rudimov: Mladí by přišli, ale... Zdroj: https://zlinsky.denik.cz/zpravy_region/mladi-by-prisli-ale-20130829.html\"></ref>\n\nRudimov je malá jihomoravská obec ležící v údolí potoka Třešňůvka, mezi vrchy Poolšaví, v regionu Bílých Karpat. První písemná zmínka o obci pochází z pozemkových knih z roku 1440, kdy náležela k panství hradu Sehradice.\n\nJejími obyvateli byli od 18. století především miškáři, tedy zvěrokleštiči provádějícím kastraci hospodářských zvířat. Po většinu roku putovali za prací, zejména na území dnešního Slovenska a Ukrajiny, Polska či Litvy, a také Německa či Maďarska. Miškářské řemeslo patřilo v minulosti k těm výnosným, schopný miškář si za den dokázal vydělat i tolik, co kupec nebo řezník za měsíc. Na Slavičínsku se miškářením živila běžně i polovina mužské populace jednotlivých dědin a řemeslo se dědilo z otce na syna. <ref name=\"Poslední zvěroklestič Zdroj: https://kromerizsky.denik.cz/zpravy_region/posledni-zveroklestic-kastroval-jsem-i-neuvazane-k.html\"></ref>\n\nZ historie stojí za zmínku i její těžební minulost. V 19. století se zde dolovala železná ruda, zásobující železné hutě v nedalekých Bojkovicích.\n\nRoubená zvonice z 19. století má šestiboký půdorysu, stanovou střechu, krytou šindelem, na vrcholu prostupuje rozsocha se zvonem. Zvonice je umístěna ve svahu nad návsí, nad domem č.p. 77. \n\nKříž se nachází na trati Nivka – Rybníčky při křižovatce cest, kudy údajně šli sv. Vojtěch a sv. Radim do Uher. Byl postaven v roce 1746 za obcí Rudimov. Při opravě v květnu roku 1891 byl kříž obrácen čelem k obci, původně byl nasměrován ke statku Vasilsko.\n\n\n\nOpravy proběhly: 1891 – manželé Františka a Josef Diatlovi, 1972 – manželé Ludmila a Bohumil Diatlovi, 2005 – obec Rudimov, restaurátoři Mgr. Bohumil Teplý a Mgr. Veronika Milotová.\n\nKříž se nachází pod lipami naproti památníku padlým vojínů z 1. světové války.\n\nTento bohatě vyřezávaný je práci neznámého (lidového) umělce z roku 1820. Kříž se nachází v obci, mezi domy č.p. 17 a č.p. 29.\n\nProstý dřevěný kříž se nachází na Na Doubravách, je datován k roku 1925.\n\nPod kopcem Kaková se nachází kříž umístěný na staré lípě.\n\nKamenný pomník padlým vojákům v 1. světové válce je umístěn poblíž obecního úřadu, v ohybu zatáčky směrem od Slavičína.\n\nV obci je památník padlým rumunským vojákům, kteří tuto oblast v květnu 1945 osvobozovali.\n\nV obci Rudimov, v domě číslo 36 se narodil Otakar Janůj (*26. říjen 1911 + 23. říjen 1941 Irské moře, Cardiganský záliv). Sokol, štábní strážmistr policie (Brno) a radiotelegrafista-střelec u 311. československé bombardovací perutě RAF v Anglii. Dne 16.srpna 2008 byla odhalena pamětní deska na jeho rodném domě.\n\nRoubený dům s č.p. 44 byl převezen do skanzenu v Rožnově pod Radhoštěm.\n\nRoubené studny se nacházely u domů č.p. 23 a č.p. 82. Ve 20. století byly zničeny.\n\nNa katastru obce jsou pozůstatky po slovanském hradisku \"Gradca\" v trati Zachrástí – Ploštiny. Z archeologického hlediska je tato lokalita zajímavá díky nálezům ze střední doby hradištní. Mimo to jsou důkazem slovanského osídlení mohyly nacházející se v tratích Spalica, Paličky a Gradca.\n\nObec provozuje sušárnu ovoce.\n\nVydává Rudimovský zpravodaj.\n\nHřiště s koupalištěm.\n\nV Rudimově jsou dodržovány tradice předků, zejména pak tradice fašanku a masopustu.\n\nStavění a kácení máje s taneční zábavou.\n\nLetní zábava známa jako „Červencová noc“.\n\nPravidelně se koná také turnaj v kopané s taneční zábavou.\n\n\n"}
{"id": "121795", "url": "https://cs.wikipedia.org/wiki?curid=121795", "title": "Semněvice", "text": "Semněvice\n\nObec Semněvice () se nachází v okrese Domažlice v Plzeňském kraji, sedmnáct kilometrů severně od Domažlic a osmnáct kilometrů jižně od Stříbra. Žije v ní obyvatel.\n\nPrvní písemná zmínka o obci pochází z roku 1264.\n\n\n\n\n"}
{"id": "121796", "url": "https://cs.wikipedia.org/wiki?curid=121796", "title": "Staré Sedliště", "text": "Staré Sedliště\n\nObec Staré Sedliště se nachází v okrese Tachov, kraj Plzeňský. Žije zde  obyvatel.\n\nPrvní písemná zmínka o vesnici pochází z roku 1177, kdy nějaká luka ležela v místě, které bylo zváno Sedliště. Protože nedaleko sebe zde leží dvě vsi jménem Sedliště, rozlišení přívlastkem Staré a Nové, není zcela jisté, se kterým místem lze tuto zprávu spojit.\n\n\n\n"}
{"id": "121798", "url": "https://cs.wikipedia.org/wiki?curid=121798", "title": "Zahořany (okres Domažlice)", "text": "Zahořany (okres Domažlice)\n\nObec Zahořany () se nachází v okrese Domažlice v Plzeňském kraji. Žije zde obyvatel.\n\nPrvní písemná zmínka o obci pochází z roku 1239.\n\n\n\n"}
{"id": "121799", "url": "https://cs.wikipedia.org/wiki?curid=121799", "title": "Suchdol (okres Kutná Hora)", "text": "Suchdol (okres Kutná Hora)\n\nMěstys Suchdol () se nachází v okrese Kutná Hora, kraj Středočeský, asi 8 km západně od Kutné Hory. Žije v něm obyvatel. Součástí městyse jsou i vesnice Dobřeň, Malenovice, Solopysky a Vysoká.\n\nPrvní písemná zmínka o obci pochází z roku 1257. 15. března 2012 byl obci obnoven status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Suchdol u Kutné Hory \"(přísl. Vysoká, 704 obyvatel, poštovní úřad, telegrafní úřad, telefonní úřad, četnická stanice, katol. kostel)\" byly v roce 1932 evidovány tyto živnosti a obchody: cihelna, obchod s dobytkem, elektrický podnik, družstvo pro rozvod elektrické energie, holič, 2 hostince, kolář, 2 kováři, 2 krejčí, obchod s obuví Baťa, 4 obuvníci, pekař, 8 rolníků, 2 řezníci, sadař, sedlář, skladiště hospodářského družstva, 2 obchody se smíšeným zbožím, spořitelní a záložní spolek, 2 švadleny, tesařský mistr, trafika, 2 truhláři, zámečník.\n\nV obci Dobřeň \"(390 obyvatel, samostatná obec se později stala součástí Suchdolu)\" byly v roce 1932 evidovány tyto živnosti a obchody: autodoprava, družstvo pro rozvod elektrické energie v Dobřeni, holič, hospodářské družstvo Svépomoc, 2 hostince, 2 koláři, kovář, krejčí, 2 meliorační družstva, 2 obuvníci, 8 rolníků, řezník, 2 obchody se smíšeným zbožím, šrotovník, trafika, truhlář.\n\nV obci Malenovice \"(135 obyvatel, samostatná obec se později stala součástí Suchdolu)\" byly v roce 1932 evidovány tyto živnosti a obchody: družstvo pro rozvod elektrické energie v Malenovicích, hostinec, krejčí, obuvník, 6 rolníků, obchod se smíšeným zbožím, trafika.\n\nV obci Solopysky \"(přísl. Kuvald, 298 obyvatel, katol. kostel, sbor dobrovolných hasičů, samostatná obec se později stala součástí Suchdolu)\" byly v roce 1932 evidovány tyto živnosti a obchody: autobusový dopravce, obchod s dobytkem, družstvo pro rozvod elektrické energie v  Solopyskách, 2 hostince, kapelník, 2 kováři, krejčí, vodní meliorační družstvo, 4 rolníci, 2 řezníci, 3 obchody se smíšeným zbožím, spořitelní a záložní spolek pro Solopysky, trafika.\n\n\nÚZemím obce prochází silnice I/2 v úseku Říčany – \"Suchdol\" – Kutná Hora. Dále tudy vedou silnice III. třídy:\n\nŽelezniční trať ani stanice na území obce nejsou.\n\nZ obce jezdily v pracovních dnech roku 2011 autobusové linky např. do těchto cílů: Bečváry, Kácov, Kolín, Kostelec nad Černými lesy, Kutná Hora, Praha, Říčany, Uhlířské Janovice.\n\n"}
{"id": "121800", "url": "https://cs.wikipedia.org/wiki?curid=121800", "title": "Pavlovice u Kojetína", "text": "Pavlovice u Kojetína\n\nPavlovice u Kojetína jsou obec nacházející se v okrese Prostějov v Olomouckém kraji, v jihovýchodní části Tištínské pahorkatiny. Žije zde obyvatel. Součástí dnešních Pavlovic jsou i kdysi samostatné Unčice.\n\nPrvní písemná zmínka o obci pochází z roku 1329. Tato ves však v druhé polovině 15. století zanikla.\n\nJejí jméno poté převzala osada, která vznikla v roce 1785 na pozemcích rozparcelovaného mořického panství. V roce 1727 byl v Pavlovicích postaven kostel, jenž byl snad vybudován na místě středověkého kostela, o němž je první nepřímá zmínka z roku 1351.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nV Pavlovicích se narodil český fotograf Vladimír Jindřich Bufka.\n\n\n\n"}
{"id": "121801", "url": "https://cs.wikipedia.org/wiki?curid=121801", "title": "Srní (okres Klatovy)", "text": "Srní (okres Klatovy)\n\nSrní ( ) je obec v okrese Klatovy, kraj Plzeňský. Nachází se v Národním parku Šumava, 858 m n. m. Žije zde obyvatel.\n\nSrní je poměrně mladá horská obec, kterou založil majitel panství Stodůlky baron Schmiedel pro dřevaře v roce 1727 a podle hojného výskytu srnčí zvěře ji pojmenoval \"Rehberg\" (česky Srnčí hora). Ani před tím zde však nebylo pusto. Několik zarostlých hald v blízkém okolí svědčí o tom, že se tu v minulosti těžilo zlato. Pro hornickou minulost hovoří i pozlacený orel, který býval umístěn na špičce věže zdejšího kostela. Postupně se osada rozrostla na rozsáhlou farní obec, v níž na počátku 20. století žilo 300 téměř výhradně německých obyvatel. Původně v obci sídlili též německy mluvící strážci českých hranic – Králováci. V roce 1788 byl postaven kostelík a v letech 1804 až 1805 na jeho místě kostel Nejsvětější Trojice. Je to jednolodní, slohově nevýrazná stavba s hranolovou věží, na návětrné straně krytá šindelem. V roce 1818 byla v Srní umístěna jedna z prvních meteorologických stanic a fungovala zde do roku 1845. K zajímavostem v Srní patřil mlýn s pilou, který pracoval do roku 1949. Na malém hřbitově jsou pochováni někteří příbuzní Karla Klostermanna a postavy z jeho děl.\n\nDnes je Srní hlavně rekreační obec uprostřed Národního parku Šumava s řadou původních stavení horského typu. V obci a přilehlém okolí je přes 1000 lůžek, největším ubytovatelem je hotel Srní.\n\nPři silnici směr Prášily se asi 1 km od Srní nachází stará dřevorubecká osada Mechov (německy \"Mosau\").\n\nPro komunální volby v roce 2014 nebyla v obci sestavena žádná kandidátka, volby se proto v obci nekonaly a obec vedl správce z ministerstva vnitra.\n\n\n\n"}
{"id": "121802", "url": "https://cs.wikipedia.org/wiki?curid=121802", "title": "Strančice", "text": "Strančice\n\nObec Strančice se nachází v okrese Praha-východ, kraj Středočeský. Rozkládá se asi dvacet šest kilometrů jihovýchodně od centra Prahy a šest kilometrů jižně od města Říčany. Žije zde obyvatel.\n\nPrvní písemná zmínka o obci pochází z roku 1404.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Strančice \"(1300 obyvatel, poštovní úřad, telegrafní úřad, četnická stanice, synagoga)\" byly v roce 1932 evidovány tyto živnosti a obchody: lékař, nákladní autodoprava, biograf Zdar, výroba cementového zboží, cihelna, osiva, 3 obchody s dřívím, družstvo pro rozvod elektrické energie ve Stránčicích, 2 holiči, hospodářské družstvo, 3 hostince, 2 kováři, 3 krejčí, 2 malíři pokojů, modistka, 4 obuvníci, 2 pekaři, 2 obchody s lahvovým pivem, porodní asistentka, 2 řezníci, sklenář, 4 obchody se smíšeným zbožím, spořitelní a záložní spolek pro Stránčice, stavitel, 2 obchody se střižním zbožím, švadlena, 2 trafiky, truhlář, obchod s uhlím, velkostatek Milota, zámečník.\n\nV obci Předboř \"(přísl. Kašovice, Sklenka, 240 obyvatel, samostatná obec se později stala součástí Strančic)\" byly v roce 1932 evidovány tyto živnosti a obchody: družstvo pro rozvod elektrické energie v Předboři, 3 hostince, kolář, 2 kováři, 3 krejčí, obuvník, rolník, obchod se smíšeným zbožím, 2 trafiky, velkostatek Daneš.\n\n\n\nKatastrem obce prochází dálnice D1 s exitem 15 - Všechromy. Obcí také prochází silnice II/107 Říčany – \"Strančice\" – Velké Popovice – Týnec nad Sázavou. Silnice III. třídy:\n\nObec Strančice leží na železniční trati 221 Praha – Benešov u Prahy. Jedná se o dvoukolejnou elektrizovanou celostátní trať zařazenou do evropského železničního systému, součást IV. tranzitního železničního koridoru. Doprava na ní byla zahájena roku 1871. Po trati 221 vedou linky S9 (Praha hl.n. – Benešov u Prahy) a S29 (Praha-Vysočany – Strančice) v rámci pražského systému Esko.\nŽelezniční stanici Strančice obsluhuje velké množství osobních vlaků, rychlíky zde projíždějí.\n\nV obci měly v roce 2011 zastávku příměstské autobusové linky jdoucí např. do těchto cílů: Černé Voděrady, Kamenice, Kunice, Mirošovice, Mukařov, Ondřejov, Říčany, Stříbrná Skalice, Velké Popovice .\n\nVe Strančicích kdysi zastavovaly i rychlíky Praha – Vídeň. Roku 1912 to byl vlak S 206/205.\n\nZe strančické železniční stanice vychází dlouhá železniční vlečka do Velkých Popovic.\n\n"}
{"id": "121804", "url": "https://cs.wikipedia.org/wiki?curid=121804", "title": "Strupčice", "text": "Strupčice\n\nObec Strupčice () se nachází v okrese Chomutov v Ústeckém kraji. Leží asi 8 km východně od Chomutova. Severně od obce se nachází dobývací prostor Lomu Vršany a na východě ji od Malého Března odděluje těleso rekultivované výsypky. Včetně místních částí zde žije obyvatel.\n\nNázev vesnice je odvozen ze jména \"Stroupek\" ve významu ves lidí Stroupkových. V historických pramenech se jméno vesnice vyskytuje ve tvarech: in Strupczyicz (1354), Strupczicz (1405), Trupczicz nebo Trupsicz (1471, 1472), vsi Trubczicze (1542), k Trupcziczym (1544), w Trupeziczych (1551), Stupczicze (1561), Strupczicze (1571), Tropschitz (1595) nebo Trupssycze (1654).\n\nPrvní písemná zmínka o obci pochází z roku 1352, ale podle archeologického výzkumu v lokalitě je doloženo, že okolí obce bylo osídleno již v pravěku více jak před 4 000 lety, i když se nedaří určit přesný okamžik, kdy obec vznikla. V polovině 14. století byla obec ve vlastnictví \"Newlas ze Zecz\".\n\nV první polovině 19. století vzniklo u Strupčic několik hnědouhelných dolů, z nichž doly \"Josef Otto, Josefina\" a \"Nanebevzetí Panny Marie\" byly uzavřeny do poloviny století. Po nich zůstala v provozu jen pětice dolů \"Ferdinand, Florián, Císař František, Marie Terezie\" a \"Leopoldina\", které těžily z hloubek deset až třicet metrů dvě 1–3 m mocné sloje a jejich produkce se pohybovala ve stovkách tun ročně. Během hospodářské krize v 70. letech 19. století byl provoz těchto dolů zastaven.\n\nNejvýznamnějším podnikem se stal důl \"Anna\" založený v roce 1887, který pohltil dříve uzavřené menší doly \"Bernard, Tekla, František, Požehnání Ježíšovo\" a jiné. Vystřídal řadu majitelů, až se kvůli neplacení daní dostal v roce 1935 do majetku státu. Těžila se v něm až 2,5 m mocná sloj uložená v hloubce kolem 40 m a uhlí se vlečkou odváželo k nádraží na železniční trati Vrskmaň–Počerady. Kromě toho byla šachta Anna spojena lanovkou s dolem Ondřej u Pohlod. V dole pracovalo v různých obdobích 20 až 460 horníků, kteří ročně těžili 10 000 až 200 000 tun uhlí. Celková produkce do roku 1939, kdy byl důl uzavřen, byla asi 3 500 000 tun. Velká část zdejšího uhlí se spotřebovala přímo ve strupčických cihelnách.\n\nPo mnichovské dohodě byly Sudety obsazeny německou armádou. Dne 8. května 1945 byla obec osvobozena příjezdem sovětských tanků, načež následoval odsun většiny Němců žijících v oblasti do Německa. Do vybydlených stavení se začali stahovat přistěhovalci z vnitrozemí.\n\nNa základě studie Hodnocení potenciálu cestovního ruchu v obcích České republiky, který v roce 2002 zpracoval Ústav územního rozvoje, byla obec Strupčice označena za sídlo bez potenciálu cestovního ruchu.\n\nV okolí obce se nacházejí ložiska spraší, které se využívaly jako surovina pro výrobu cihel v místních cihelnách, jichž bylo v roce 1945 v provozu 22. Na západním okraji vesnice, poblíž dochovaných komínů, je dosud přístupná asi deset metrů vysoká těžební stěna.\n\nPři sčítání lidu v roce 1921 zde žilo 1238 obyvatel (z toho 591 mužů), z nichž bylo 217 Čechoslováků, 989 Němců, dva Židé a třicet cizinců. Většina byla římskokatolického vyznání, ale čtrnáct lidí se hlásilo k evangelickým církvím, dva k izraelské, třináct k ostatním neuvedeným církvím a 68 jich bylo bez vyznání. Podle sčítání lidu z roku 1930 měla vesnice 1530 obyvatel: 466 Čechoslováků, 1038 Němců, jednoho příslušníka jiné národnosti a 25 cizinců. Stále výrazně převažovala římskokatolická většina, ale žilo zde také devatenáct evangelíků, šestnáct příslušníků církve československé, šest židů, devět členů jiných církví a 291 lidí bez vyznání.\n\nDne 22. května 1938 se konaly volby do obecních zastupitelstev. Z rozdělených 827 hlasů ve Strupčicích získaly 418 hlasů Sudetoněmecká strana, 137 hlasů Německá sociální demokracie, 61 hlasů Komunistická strana Československa a 211 hlasů jiné české strany.\n\nŘada drobných památek byla do Strupčic přemístěna z vesnic, které na Chomutovsku zanikly v důsledku těžby uhlí.\n\n\n"}
{"id": "121805", "url": "https://cs.wikipedia.org/wiki?curid=121805", "title": "Strunkovice nad Blanicí", "text": "Strunkovice nad Blanicí\n\nMěstys Strunkovice nad Blanicí (německy \"Strunkowitz an der Flanitz\") se nachází v okrese Prachatice v Jihočeském kraji. Žije zde  obyvatel.\n\nPrvní písemná zmínka o obci pochází z roku 1227.\n\nStatus městyse, navrácený obci 10. října 2006, byl udělen již v polovině 14. století. Právo užívat vlastní pečeť vydali Rožmberkové roku 1504.\n\nV 19. století se pro Strunkovice ujalo lidové označení \"Mexiko\", a to v souvislosti se skupinou strunkovických mužů, kteří se zúčastnili války v Mexiku a po návratu vyprávěli o svých zážitcích. Název se mezi místními používá dodnes; promítl se rovněž do jména florbalového týmu, tanečního souboru atd. \n\nZ obce pochází slavný rod Havlasů. Jeho nejznámějšími členy jsou hudební skladatel Quido Havlasa (1839–1909) a spisovatel Bohumil Havlasa (1852–1877). Ve 20. století vynikl mezi občany význačný atomový fyzik Dr. Jaroslav Pernegr (1924–1988). V současnosti patří mezi nejvýznamnější osobnosti Strunkovic nad Blanicí čestný občan Mistr prof. Theodor Pártl (1933), místní mlynář, středoškolský pedagog a sbormistr Pěveckého sboru jihočeských učitelek při Biskupském gymnáziu J. N. Neumanna v Českých Budějovicích, držitel stříbrné medaile Senátu Parlamentu ČR (2018).\n\n\n\n\n"}
{"id": "121806", "url": "https://cs.wikipedia.org/wiki?curid=121806", "title": "Středokluky", "text": "Středokluky\n\nObec Středokluky se nachází v okrese Praha-západ ve Středočeském kraji. Leží asi 15 km západně od středu Prahy, blízko letiště Praha-Ruzyně a dálnice D7. Žije zde obyvatel. Obec má pravidelné autobusové spojení do Prahy a Kladna. V obci je škola a pošta a sídlí zde Nakladatelství a vydavatelství Zdeněk Susa.\n\nPrvní písemná zmínka o obci pochází z roku 1316, tvrz se zde připomíná roku 1399 a 1415 ji držel pražský měšťan Petr Meziříčský. Po stavovském povstání bylo panství zkonfiskováno Adamovi Bezdružickému z Kolovrat a dostal je 1623 Julius Jindřich kníže Saský. Roku 1645 bylo připojeno k Tuchoměřicům, barokní kostel se hřbitovem postavili pražští jezuité v letech 1719–1725.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Středokluky \"(přísl. Černovičky, 775 obyvatel, poštovní úřad, telegrafní úřad, četnická stanice, 2 katol. kostely, Hospodářská odborná škola)\" byly v roce 1932 evidovány tyto živnosti a obchody: biograf Sokol, drogerie, 2 galanterie, 2 holiči, 5 hostinců, hotel, 3 koláři, konsum Kruh, 2 kováři, krejčí, 3 lakýrníci, malíř, 2 mlýny, obuvník, 2 pekaři, pila, pokrývač, porodní asistentka, povozník, 3 řezníci, 4 obchody se smíšeným zbožím, studnař , Okresní záložna hospodářská, 3 švadleny, trafika, truhlář, obchod s uhlím, velkostatek, zámečník, zednický mistr.\n\nPřibližně podél severozápadní hranice katastrálního území protéká Zákolanský potok, jehož koryto a břehy jsou chráněné jako přírodní památka Zákolanský potok.\n\n\nPod Středokluky spadá i osada Černovičky s původně románským kostelem sv. Vavřince nad osadou. Černovičky se nacházejí asi 1 km na severovýchod od Středokluk a odděluje je od sebe dálnice D7.\n\nDopravní síť\nVeřejná doprava 2011\n\n\n"}
{"id": "121807", "url": "https://cs.wikipedia.org/wiki?curid=121807", "title": "Suchdol nad Odrou", "text": "Suchdol nad Odrou\n\nSuchdol nad Odrou (: \"Zauchenthal\", \"Zauchtel\" latinsky: \"Ceuchenthal\") je městys v jižní části okresu Nový Jičín v Moravskoslezském kraji. S obyvateli je největší sídelní jednotkou svazku obcí Region Poodří. Nachází se mezi Beskydami a Oderskými vrchy v oblasti Moravské brány v nadmořské výšce mezi 270 a 280 m n. m. Na západě nad obcí jsou nejvyššími vrcholy blízkého okolí kopce Pohoř a Olšová s nadmořskou výškou 475 m n. m. Po celé délce městyse protéká Kletenský potok pramenící v Pohořských vrších, který se vlévá do řeky Odry. Část suchdolského katastru o rozloze 82 km² leží na území Chráněné krajinné oblasti Poodří, vyhlášené v roce 1991. Od konce 18. století je k městysi připojena a přifařena osada Kletné. Téměř celý moderní katastr městysu leží na Moravě, ale velice malá okrajová část katastru původně náležela ke slezské obci Mankovicím, jak je patrné ze srovnání historických map císařských povinných výtisků stabilního katastru a současné katastrální mapy.\n\nSuchdolu nad Odrou vévodí dva kostely. Pozdně renesanční katolický farní kostel Nejsvětější Trojice z roku 1605 a v novorománském slohu postavený evangelický kostel z roku 1858. Suchdol je významným železničním uzlem na trati Praha – Přerov – Bohumín, dříve nazývané Severní dráha císaře Ferdinanda I. Mezi památky se též řadí výpravní budova železničního nádraží, dvě muzea, socha císaře Josefa II. a barokní katolická fara z roku 1730. Místní tradicí je od roku 1985 každoroční jízda československého a dnes i evropského Pony Expressu.\n\nPůvodní název slovanské obce, která vznikla v blízkosti prastaré jantarové stezky vedoucí od Dunaje k Visle po levém břehu Odry, se dochoval v pramenech ze 14. století a zní \"Suchidol\". Jméno vzniklo zřejmě od tamní suché půdy (\"Suchý dol\"). Dále je pak místo zaneseno v mapách pod německými a latinskými názvy jako Cuchental (1337), Zauchenthal (1430), Zauchthental (16.–18. století), Czauchenthal či Zauchtl (\"Zauchtel\"). Česky se pozdějšímu městečku říkalo Suchdol, Sukdol nebo Sudol. Začátkem 17. století pak Soudol. Ve 20. století se pak jméno ustálilo na Suchdol nad Odrou. Podle mapy z roku 1833 nesly místní trati německá jména: \"Christdorf Viertel, Kleinwald, Bauern Viertel, Zigeiner Viertel, Kirchen Viertel, Bettler Viertel, Bettlerfeld\". Kletenský potok nesl tehdy německý název \"Dorfbach\" a mlýnský náhon \"Mühlbach\".\n\nPrvní osada na území dnešního Suchdola byla založena ve 13. století slovanskými horníky, kteří zde dolovali stříbrnou rudu. Toto osídlení pravděpodobně vyhladil nájezd Tatarů, kteří táhli Moravou v roce 1241, nebo později vpád divokých uherských Kumánů, kteří vyplenili celou Moravu v roce 1253. Mnoho vesnic tehdy bylo vypáleno a obyvatelstvo vyvražděno nebo odvedeno do zajetí. Suchdol byl znovu obnoven v průběhu 14. století, kdy se zde natrvalo usadili němečtí kolonisté, kteří tak využili výhodné polohy na obchodní jantarové stezce. Podle dialektu těchto kolonistů se usuzuje, že přišli z okolí Durynska. První dochovaná písemná zmínka o osadě pochází z roku 1337, kdy je na bezvýznamné latinsky psané kupní smlouvě podepsán pod názvem Ceuchenthal (\"\") jistý farář Petrus. Na konci 14. století Suchdol náležel k Opavsku a zboží fulneckému. Od začátku 15. století osada svou územní náležitostí patřila k helfštýnskému panství Lacka z Kravař. Pánové z Kravař celé Fulnecko vlastnili následujících 120 let.\n\nRoku 1421 Vok VII. ustanovil, že suchdolského poddanského platu bude užívat fulnecký špitál. V roce 1437 se jeho leník Smil Doubravka o toto právo se špitálem soudil. Dalším držitelem panství byl Hanuš z Deštného, jemuž Suchdol přiřkla opavská knížata Vilém a Arnošt. Od roku 1457 vlastnili suchdolské dědičné fojtství Michal z Klimkovic a jeho potomci. Řemeslníci, kteří se v obci usadili, byli povinni fojtovi platem. V roce 1480 nechal Jan ze Žerotína zapsat Fulnecko do zemských desk trhových v Olomouci, čímž připadlo Fulnecko i Suchdol k markrabství Moravskému. V roce 1540 se stal majitelem fulneckého panství opavský zemský hejtman Oldřich Cetrys z Kynšperka. Cetrysové panství rozdělili mezi své potomky a v jejich rodě zůstal Suchdol po příštích 113 let. Baltazar Cetrys z Kynšperka, jehož sídlem se stal Kunvald, přičlenil suchdolskou rychtu k panství kunvaldskému. V roce 1605 koupil fojtství suchdolské Fabian Telčík, syn kunčického fojta Michala Telčíka, v jehož rodě se majetek rychty udržel celých 340 let až do roku 1945.\n\nBěhem třicetileté války (1618–1648) zažil Suchdol krušné časy. Nejenže zde řádila a vše ničila nepřátelská i císařská vojska, ale v roce 1624 většinu obyvatel zahubil mor. Poté (1626–1627) severní Moravu obsadila dánská vojska vedená Mansfeldem. Dánové zde vytvořili proticísařskou enklávu. Ke konci třicetileté války Dány vystřídali Švédové, kteří se vylodili v Německu v roce 1630 a postupně obsadili sever a střed Evropy. V oderské kronice se píše, že v roce 1642 byl Suchdol úplně vydrancován. Během třicetileté války byly zničeny veškeré písemnosti a dokumenty předchozích staletí a počet obyvatel se zmenšil téměř o polovinu.\n\nV roce 1653 koupil kunvaldské panství Gabriel Serenyi, pozdější moravský zemský hejtman. Panství zůstalo v rodě Serenyiů a v spřízněných rodech Lichtensteinů a Harrachů po 175 let (1653–1828). Když v roce 1723 agitoval v Suchdole představitel Jednoty bratrské a spoluzakladatel lužického Herrnhutu (Ochranova) Kristián David ze Ženklavy, tak jej do Saska následovalo do roku 1727 nejméně osmdesát čtyři osob ze Suchdolu a navíc další obyvatelé z blízkého i vzdálenějšího okolí. V dokumentech je uvedeno, že jich pod ochranu hraběte Nikolause Ludwiga von Zinzendorfa na jeho panství následovalo celkem nejméně 280 ze Suchdolu a 167 z Kunína. Emigranti cestovali bez veškerého majetku, který ve svých vesnicích byli nuceni zanechat.\n\nV 18. století byl Suchdol stále součástí kunvaldského (po přejmenování kunínského) panství. V roce 1741 obec zažila vpád Prusů během válek o rakouské dědictví. V roce 1799 se obec stala jednou z prvních, kde se provedlo očkování veřejnosti proti neštovicím, o což se zasloužila hraběnka Marie Walburga Truchsess-Zeil. Následovalo bouřlivé období napoleonských válek, kdy Moravskou bránou táhly desetitisícové armády vojáků. Suchdol tak navštívily francouzská i ruská armáda. V suchdolské kronice je záznam, že na faře strávil dvě noci legendární ruský vojevůdce Suvorov. Po bitvě u Slavkova v roce 1805 procházeli Suchdolem vracející se ruští vojáci nakažení tyfem. Tato nákaza se rozšířila na celé Kravařsko, takže v některých obcích, Suchdol nevyjímaje, onemocnělo až 85 % obyvatelstva.\n\nRokem 1849 byla zrušena vrchnostenská správa v Kunvaldu (Kuníně). Nahradilo ji okresní hejtmanství v Novém Jičíně a okresní soud se sídlem ve Fulneku. Tyto instituce spadaly pod správu zemského místodržitelství v Brně. Někdejší panství se tak stalo soukromým velkostatkem. Na velkostatku se pěstovaly převážně obiloviny a choval se šlechtěný kravařský skot. Rokem 1849 byl zrušen úřad dědičného rychtáře v Suchdole. Vedení obce začal zastávat volený obecní výbor, obecní rada a starosta. Kolem poloviny 19. století se začaly stavět železnice, Suchdol roku 1847 dosáhla Severní dráha císaře Ferdinanda mezi Vídní a Krakovem, což podnítilo rychlý rozvoj obce.\n\nV letech 1852 až 1858 byl vybudován evangelický kostel, v roce 1883 obec postavila novou školu, kampelička vznikla roku 1888, rozvíjel se spolkový život. Suchdol byl v roce 1917 povýšen na městys. Rovněž výrobní činnost v Suchdole zaznamenala rozmach. Roku 1872 zde vznikla první továrna, Warhankova rybárna a sýrárna (dnes Witra), roku 1886 sedláci založili mlékárnu, roku 1892 zahájila provoz továrna na modrotisk, v roce 1902 přibyly strojírna a továrna na cementové výrobky.\n\nRozvíjela se však i samotná železnice v Suchdole. U nádraží vznikl hotel, roku 1857 byla Severní dráha císaře Ferdinanda zdvojkolejněna, roku 1880 byla zprovozněna místní trať do Nového Jičína a roku 1891 tratě ve směrech na Budišov a Fulnek. Byla vystavěna nová nádražní budova a kolem nádraží vyrostl komplex dalších budov. V roce 1872 byla též vybudována průmyslová úzkokolejná koněspřežná drážka do Tillova (Dolního) mlýna u Jeseníka nad Odrou, která byla jako první na Moravě později elektrifikována. Suchdol nad Odrou byl elektrifikován v roce 1900.\n\nZa první světové války padlo celkem 50 suchdolských občanů a 9 dalších zůstalo nezvěstnými. Na jejich počest byl před měšťanskou školou postaven pomník odhalený v roce 1921 (pomník byl odstraněn v roce 1965 a nahradila jej busta J. A. Komenského). Boje první světové války se odehrávaly daleko od Suchdola. Proto krom nedostatku mužů život v obci nejvíce poznamenal nedostatek potravin. Hospodaření s touto komoditou přísně řídily úřady. Pro válečné účely byly odevzdány k roztavení zvony z evangelického kostela. Po vyhlášení Československé republiky (1918) se německé pohraniční obyvatelstvo snažilo o vytvoření samostatného státu tzv. \"Sudetenlandu\". Tento stav trval pouhý měsíc. Následovalo obsazení těchto oblastí českou národní gardou a začlenění do ČSR. To se místní německé většině pramálo zamlouvalo a ve třicátých letech mnozí čeští Němci projevovali sympatie k velkoněmeckému nacionalismu. V Suchdole, který měl německou většinu, se v roce 1931 do čela obce dostali členové DNSAP. V roce 1938 se pohraničí a německy mluvící obce na základě Mnichovské dohody staly součástí Německé říše. Suchdol byl tak součástí Sudet až do konce druhé světové války. Za zmínku též stojí, že Suchdol v roce 1938 navštívil vůdce separatistického hnutí Konrad Henlein.\n\nV předvečer druhé světové války roku 1939 bylo v polích poblíž Suchdolu nad Odrou postaveno pro potřeby nacistického válečného letectva polní letiště. Bylo zbudováno v rámci německých příprav k napadení Polska. V průběhu druhé světové války projížděly Suchdolem transportní vlaky s vězni směřující do koncentračních táborů, situovaných v Němci okupovaném Polsku. Jednalo se o vyhlazovací pracovní tábory Auschwitz-Birkenau a jeho pobočné tábory. V lednu 1945 projížděl Suchdolem vlak s evakuovanými vězni z Osvětimi a 47 jich zde zmrzlo nebo byli zastřeleni na útěku. Tuto událost připomíná pamětní deska na vlakovém nádraží. Suchdol nad Odrou (tehdy Zauchtel) osvobodily sovětské jednotky 38. armády. O postupu a průběhu osvobozovacích bojů vypovídají dobové záznamy Bojových deníků RA z Centrálního archivu Ministerstva obrany Ruské Federace: \"„Součástí 101. střeleckého sboru RA (pod velením generálmajora Bondareva) byla zařazena i 226. pěší divize (Gluchovsko – Kyjevská) gardového generálmajora N. A. Kropotina, která dne 6. května 1945 svými pěšími pluky č. 985, 987 a 989 osvobodila obec Suchdol n.O.“\" V bojích druhé světové války padlo celkem 130 místních suchdolských Němců.\n\nPo válce v roce 1945 byl dekrety prezidenta republiky zkonfiskován majetek Němců a kolaborantů a prakticky ihned po osvobození začali přicházet první čeští osadníci. V roce 1930 se v obci přihlásilo k české národnosti 483 osob, ale během války zde zůstalo pouhých 15 českých rodin, zbytek tvořili Němci, jež byli po válce nuceně vysídlováni do Německa. Poslední transport zbylých německých obyvatel odjel 21. září 1946. Postupně se do vylidněné obce přistěhovalo asi 360 českých rodin z různých koutů republiky. Po válce byl Suchdol nad Odrou spravován místním národním výborem, jenž podléhal Okresnímu národnímu výboru v Novém Jičíně. Od roku 1948 se přestal používat status městys a podle krajského zřízení z roku 1949 Suchdol nad Odrou patřil do Ostravského kraje, od roku 1960 pak ke kraji Severomoravskému a od roku 2000 k Moravskoslezskému.\n\nV roce 1949 byl z polností a objektů Dolního dvora vytvořen československý státní statek. Započala kolektivizace zemědělství, místní Jednotné zemědělské družstvo vzniklo roku 1950 a téhož roku se začalo s rušením soukromých živností. Dne 26. srpna 1952 se na vlakovém nádraží udála tragická železniční nehoda, při které ve vykolejeném rychlíku zemřelo 12 osob. V roce 1970 vznikla v oblasti Kletenské nádrže chatová oblast určená k rekreaci místních obyvatel. Samotná obec Kletné byla k Suchdolu připojena v roce 1974, a stala se tak její místní částí. Postupně byly v obci vybudovány kulturní dům (1977), obecní vodovod (1978) a čistírna odpadních vod (2004).\n\nPo Sametové revoluci se obecní politický život opět stal svobodným a byla obnovena nezávislá místní samospráva. Došlo také již od roku 1990 k privatizaci suchdolských podniků a rozvoji soukromého podnikání. Územní plán obce byl schválen v roce 1998. Od 10. října 2006 byl obci vrácen status městyse.\n\nMěstys Suchdol nad Odrou má průmyslově-zemědělský charakter a je součástí Moravskoslezského kraje a okresu Nový Jičín. V místních volbách je voleno 15 členů obecního zastupitelstva, kteří poté ze svých řad vybírají pětičlennou obecní radu, která je ze své činnosti odpovědná celému obecnímu zastupitelstvu. Ta pak dále volí ze svého středu jednoho starostu a místostarostu. Při volbách do obecního zastupitelstva na funkční období 2006–2010 byla v Suchdole nad Odrou volební účast 50,05 %. Obecní radu později vytvořili zástupci SNK, KDU-ČSL, ODS a KSČM. V roce 2010 pak při volební účasti 47,0 % drtivě vyhrálo Sdružení nezávislých kandidátů Suchdol nad Odrou – místo pro život se 49,08 % hlasů a obsadilo v místním zastupitelstvu 8 křesel z 15.\n\nV celostátních volbách byli v Suchdole nad Odrou na počátku 90. let poměrně úspěšní moravisté, kteří například při volbách do České národní rady v roce 1990 byli s 29,13 % hlasů druzí za Občanským fórem (35,34 %) a v roce 1992 s 19,09 % dokonce první před koalicí ODS a KDS (18,22 %). Od roku 1996 pak všechny parlamentní volby vyhrává v Suchdole ČSSD, obvykle následovaná ODS s výjimkou roku 2002, kdy druhé místo zaujala KSČM.\n\nNejstarší podoba znaku městysu je zachycena na pečetidle ze 17. století otištěném na rektifikačních aktech z roku 1667. Na pečetidle je nápis \"ZAVCHTENTHAL\" a obrázek muže kosícího louku s hráběmi ležícími po jeho levé straně.\nZnak a vlajka byly městysu Suchdol nad Odrou uděleny usnesením poslanecké sněmovny 6. dubna 1998. Popis znaku zní: \"Sníženým vlnitým břevnem dělený štít, nahoře v červeném poli zkřížená kosa a hrábě, dole v modrém poli okřídlené železniční kolo, vše stříbrné.\" Popis vlajky zní: \"List tvoří tři vodorovné pruhy: červený, vlnitý bílý o třech vrcholech a dvou prohlubních a modrý v poměru 9:2:5. V horní žerďové polovině listu zkřížená bílá kosa a hrábě v dolní žerďové polovině bílé okřídlené železniční kolo. Poměr šířky k délce listu je 2:3.\"\n\nSuchdol nad Odrou je členem svazku obcí Regionu Poodří, jenž byl vytvořen v roce 1999 a sdružuje 21 obcí regionu okolo Chráněné krajinné oblasti Poodří. Suchdolský vlastivědný spolek je od roku 2003 členem trojpartnerství spolků zvaného \"Herrnhut – Pilawa Górna – Suchdol nad Odrou\". Jedná se o partnerství polského spolku \"Stowarzyszenie partnerstwo na rzecz Pilawy\", německého spolku \"Freundeskreis Zinzendorf-Schloss Berthelsdorf\" a českého spolku \"Historicko-vlastivědná společnost Moravian\".\n\nSuchdol nad Odrou se nachází 9 km severozápadně od Nového Jičína a leží mezi Beskydami a Oderskými vrchy na rovině v údolí Moravské brány v nadmořské výšce pohybující se mezi 270–280 m n. m. Do katastru zasahuje úpatí tabule okrajového zlomu Nízkého Jeseníku, jehož okraj je zalesněn a nejvyššími body jsou vrchy Olešný (475 m n. m) a Pohořský kopec (481 m n. m). Od jihovýchodního okraje městyse se rozkládá chráněná krajinná oblast Poodří a severozápadní část s osadou Kletné leží v prostoru přírodního parku Oderské vrchy. Největším vodním tokem je řeka Odra, do které vtéká v Suchdole místní Kletenský potok pramenící v Pohořských vrších. Na tomto potoce u Kletenského lesa je vybudovaná vodní nádrž Kletná sloužící k rekreačním účelům.\n\nPodnebí kraje je ovlivněno otevřenou krajinou, jež není od severu chráněna horami, proto je drsnější než u chráněných území ve stejné nadmořské výšce. Teplota vzduchu proto také podléhá rychlým změnám. Působí na ni vliv chladného baltského jara. Podle meteorologické stanice v Suchdole nad Odrou je průměrná roční teplota +8,2 °C (měřeno: 1880–1940). V průměru 70 dní v roce je mlhavých a zamračených, vanou tu s převahou větry od severu, severovýchodu a jihozápadu. Suchdol má průměrně 740 mm ročních srážek.\n\nRozloha katastru obce je 22,99 km², z toho 18,08 km² představuje zemědělská půda, 2,79 km² lesní půda, 0,3 km² vodní plochy, a zbytek připadá na zastavěné plochy. Suchdol nad Odrou spadá pod územní působnost katastrálního úřadu v Novém Jičíně. Skládá se ze dvou katastrů – Kletné (na katastru Kletné leží samotná osada Kletné) a samotného Suchdolu nad Odrou.\n\nSuchdol nad Odrou sousedí svým katastrálním územím na severu s obcemi Jestřabí, Stachovice a Hladké Životice. Dále pak na východě s Kunínem (dříve Kunvaldem), na jihu tvoří přirozenou hranici řeka Odra s obcí Bernartice nad Odrou a na západě s Mankovicemi a Pohoří (částí města Odry).\n\nV roce 1890 žilo v Suchdole nad Odrou 1899 osob, z čehož 1785 obyvatel se hlásilo k německé národnosti a 95 k české. Z tohoto počtu osob bylo 863 katolíků, 1000 protestantů a 36 židů. Po značnou část historie tvořili naprostou většinu obyvatelstva Němci, ačkoli je podle vývoje názvů zřejmý slovanský původ prvotního osídlení. Většina suchdolských Němců byla na základě Benešových dekretů po druhé světové válce vysídlena, načež byli odsunutí obyvatelé částečně nahrazeni nově příchozím českým obyvatelstvem.\n\nDle sčítání lidu v roce 2001 měl Suchdol nad Odrou 2493 obyvatel, z toho 2193 bylo české národnosti, 148 moravské, 70 slovenské, 7 německé, 3 slezské, 3 polské a dva občané se přihlásili k ukrajinské národnosti.\n\nV roce 1475 za Jana st. ze Žerotína, který v tomto roce koupil fulnecké panství, se v Suchdole začali usazovat představitelé Jednoty bratrské, kteří své učení šířili. V 16. století již poněmčelí čeští bratři získali většinu, a proto i místní katolický kostel svaté Kateřiny přešel pod jejich správu. V obci tak působili bratrští kněží a byla zde i německá bratrská škola, jež zanikla během třicetileté války. Podle německých bratrských kancionálů byli v Suchdole paradoxně českými bratry hlavně Němci. Když v roce 1604 shořel po úderu bleskem dřevěný kostel, nechal horlivý představitel Jednoty bratrské Jan Cetrys z Kynšperka na Kunvaldě postavit nový. Českobratrské bohoslužby se v něm konaly až do roku 1623, kdy byl kostel navrácen katolíkům. Mimo české bratry byli v 17. století v obci aktivní též vyznavači učení Lutherova. Po navrácení katolíkům byl kostel přifařen k Šenovu, pak na krátko k Odrám a v letech 1633–1729 opět k Šenovu, načež byla u kostela zbudovaná fara. V obci se traduje, že po bitvě bělohorské v roce 1620 se čeští bratři scházeli v lese k modlitbě, kterou jim v němčině složil sám Jan Amos Komenský.\n\nSuchdol neměl do roku 1729 svého faráře, což nutilo místní obyvatelstvo ke lpění na tradicích a domácích pobožnostech. Místní rolníci dokonce pořádali pravidelné tajné bratrské schůze. Počátkem 18. století navštívil místní vyznavače víry bratrské tesař Kristian David, spoluzakladatel saské osady Herrnhut (Ochranov), ve snaze vzkřísit Jednotu bratrskou. Vrchnost z Kunvaldu neměla pro tuto činnost pochopení a začala účastníky schůzí stíhat a trestat peněžními pokutami či vězením. V letech 1724–1733 tak proběhlo hojné stěhování obyvatel do Herrnhutu pod ochranu hraběte Nikolause Ludwiga von Zinzendorfa. Biskupská konzistoř olomoucká a vrchnost kunvaldská se snažily obyvatele přimět k návratu do církve katolické, přesto většina obyvatel zůstala evangelická. V roce 1782 byla v obci zřízena evangelická fara, modlitebna a škola. Nynější protestantský kostel se začal stavět v roce 1852.\n\nMěstys Suchdol nad Odrou je dnes sídlem římskokatolické farnosti Suchdol nad Odrou náležící do bíloveckého děkanátu. Farním kostelem je místní kostel Nejsvětější Trojice. V těsné blízkosti kostela stojí farní budova datovaná k roku 1730. Sídlo zde má také sbor českobratrské církve evangelické při evangelickém kostele. Podle sčítaní lidu, domů a bytů z roku 2001 se k víře hlásí 893 obyvatel, z toho 639 k římskokatolické církvi, 86 k Českobratrské církvi evangelické, 11 k pravoslavné církvi, 3 k Církvi československé husitské a jeden k náboženské společnosti Svědkové Jehovovi.\n\nV seznamu nemovitých kulturních památek České republiky jsou zapsány v Suchdole nad Odrou čtyři objekty: Evangelický kostel, kostel Nejsvětější Trojice, fara a výpravní budova železniční stanice. Evangelický kostel byl zbudován v letech 1852–1858 a je v držení Českobratrské církve evangelické. Stavbu započal stavitel Appelt z Bilska a po přepracování projektu stavbu dokončil v roce 1858 vídeňský architekt Ludwig Förster. Kostel je zbudovaný v honosném arkádovém stylu. V roce 1856 byl při nedostavěném kostele otevřen evangelický hřbitov. Římskokatolický farní kostel Nejsvětější Trojice byl postavený v roce 1605 na místě dřevěného kostelíka zasvěceného svaté Kateřině. Pozdně renesanční budova má příkrou, přibližně 27 m dlouhou šindelovou střechu s velkou a malou věží. Kostel byl nejméně čtyřikrát opravován v důsledku živelních pohrom. Další nemovitou kulturní památkou je farní budova při kostele. První dochovalá zmínka o faře je z roku 1337, kdy byl nalezen podpis jistého Petruse, faráře ze Suchdolu. Dnešní vzhled má fara od roku 1730, kdy dostala barokní podobu od vídeňského architekta J. L. Hildebrandta. Přestože má novou střešní krytinu, je neobydlená a chátrá. Poslední ze zapsaných kulturních památek je výpravní budova železniční stanice, která vznikla v roce 1847 na trati bývalé severní Ferdinandovy dráhy, jež spojovala Vídeň se solnými ložisky v polské Haliči.\n\nDalšími kulturními památkami či zajímavostmi, jež nejsou zahrnuty do seznamu nemovitých kulturních památek, jsou socha císaře Josefa II. v životní velikosti, která stojí před budovou muzea městyse, dále pomník památce padlých hrdinů z první světové války datovaný k roku 1939, tři památné stromy (Komenského lípa, buk lesní červenolistý a dub letní), pamětní deska \"Zde kázal v roce 1618–1621 Jan Amos Komenský\" umístěná u římskokatolického kostela v roce 1992, památník všech obětí světových válek s upomínkou na bývalé německé občany na evangelickém hřbitově z roku 2002, pamětní deska v upomínku na 47 neznámých politických vězňů z transportu smrti v roce 1945, kteří byli pohřbeni na břehu řeky Odry, umístěná na budově železniční výpravní stanice, a konečně pamětní deska v upomínku na událost, kdy hraběnka Marie Walburga z Truchsess–Waldburg–Zeilu nechala jako první v tehdejším Rakousku očkovat obyvatele proti neštovicím.\n\nV Suchdolu nad Odrou působí dvě muzea:\n\n\nO kulturní život v Suchdole nad Odrou se stará především Klub kultury mající zázemí ve zdejším Kulturním domě. Provozuje kulturní i sportovní akce a kurzy. Úřad městyse pořádá i tradiční akce jako Suchdolská pouť (květen), Velikonoční taškařice v maskách (březen), Hry bez venkovských hranic (červen) nebo Pooderské koštování (klání o nejlepší slivovici). Místní tradicí je od roku 1985 každoroční jízda československého a dnes i evropského Pony Expressu. Městys má vlastní lidovou knihovnu.\n\nV Suchdole nad Odrou je velký sportovní areál s fotbalovým hřištěm, tenisovými kurty a basketbalovým hřištěm. Proto zde fungují i úspěšné sportovní kluby kopané a házené. Oddíl kopané byl založen v roce 1945 pod názvem SK Železničáři a od roku 1992 se nazývá TJ Lokomotiva. Součástí života městyse jsou i tradiční sportovní akce jako je Memoriál A. Dohnala (cykloběžecká pouť na sv. Hostýn), Memoriál V. Mrtvého (tradiční turnaj v házené), turnaj ve stolním tenise nebo turnaj ve florbalu. Pro relaxaci zde funguje sauna a hydromasážní bazén. V Městysi funguje velmi aktivní kynologická organizace, která již několikrát dokázala zorganizovat kynologické závody s mezinárodním významem (MR ČKNO 2004,2010; MR IPO 2005,2007)\n\nDopravní obslužnost městyse je zajišťována silniční a železniční dopravou. Katastrem obce vede dálnice D1 z Lipníka nad Bečvou do Bohumína zprovozněná na konci roku 2009. Samotný městys leží na silnici III/04738 z Fulneku přes Kletné do Suchdola. Další silnice III. třídy:\n\nAutobusové spoje začleněné do integrovaného systému ODIS zajišťuje ostravská společnost Veolia Transport Morava a.s. Suchdol nad Odrou leží na frekventované železniční trati č. 270 Česká Třebová – Přerov – Bohumín. Vlaková stanice slouží jako přestupní místo na trati č. 276 Suchdol nad Odrou – Budišov nad Budišovkou, trati č. 277 Suchdol nad Odrou – Fulnek a trati č. 278 Suchdol nad Odrou – Nový Jičín. Nejbližší letiště je Mezinárodní letiště Leoše Janáčka v Mošnově.\n\nHospodářství se na Kravařsku, Fulnecku a dnes Novojicku poměrně dařilo. Města, obce i osady profitovaly z blízkosti jurského vápence u Štramberka, hojnosti dřeva v Karpatech a uhelné pánve na Ostravsku. Suchdol nad Odrou byl a je díky významnému železničnímu uzlu významným bodem při přepravě těchto komodit. Překládalo a nakládalo se tu nejen průmyslové zboží, ale i dobytek a jiná hospodářská zvířata směřující na jih. Spolu s rozvojem železniční dopravy se v Suchdole rozvíjel i podnikatelský a společenský ruch. Vznikly zde první továrny a různé instituce. Ze závodů vynikala Rauppachova sýrárna nebo továrna na přípravu tzv. rusů. Z institucí zde byla zbudována Raiffeisenova záložna. Podle sčítání lidu v roce 2001 je ekonomicky aktivních 1249 obyvatel, z toho 420 pracuje v průmyslu, 218 v dopravě, 119 ve stavebnictví a zbytek v jiných odvětvích. V Suchdole dnes sídlí firmy se zaměřením na kovovýrobu, CNC technologie (NC Line), výrobu krbových kamen (Romotop), lisování dílů pro elektrotechnický průmysl (Pamet), výkupu a zpracování neželezných a železných kovových odpadů (ANBREMETALL s.r.o.), stavebnictví (STAVO,Unistad), obnovitelnou energetiku (Prosolar s.r.o.) a další.\n\nV Suchdole bývaly dva výroční trhy spojené s prodejem dobytka. První byl v úterý před Velikonocemi a druhý ve středu před císařským posvícením. Zemědělské družstvo se zabývalo hlavně chovem plemenného dobytka. Podle záznamu z roku 1893 bylo z železniční stanice daného roku vyvezeno 208 býků a volů, 1620 krav, 2838 telat, 2498 vepřů a 246 ovcí. Dnešní zemědělství se zabývá rostlinnou výrobou kombinovanou s živočišnou výrobou (tzv. smíšeným hospodářstvím). Dále pak pěstováním obilnin, pícnin a cukrové řepy. Firma AGROSUMAK a.s. (farma živočišné výroby) se dále zabývá chovem mléčného skotu, prasat a hovězího dobytka.\n\nNejstarší školou v okrese byla německá farní škola ve Fulneku, která je připomínána již ve 14. století. V následujících stoletích se o výuku starali čeští bratři, kteří měli hlavní sídlo ve Fulneku. Bratrská církev měla své školy v Suchdole nad Odrou, Bartošovicích, Mořkově, Novém a Starém Jičíně a Štramberku. Všechny zanikly během třicetileté války. Učilo se zde v češtině, krom školy ve Fulneku a Suchdole nad Odrou, kde se učilo v jazyce německém. Dříve než byla v Suchdole nad Odrou vybudována první školní budova, byly děti vyučovány v obecním domě k tomuto účelu zapůjčeném. V roce 1815 byla postavena škola z obecních prostředků. Jako první zkušený učitel byl v roce 1835 zaměstnán jistý Andreas Berger z Pohoře, který tu učil děti až do roku 1871. V roce 1883 byla školní budova zbourána, jelikož již byla postavena budova nová, větší. V roce 1918 po vzniku samostatného státu byla většina obyvatel německé národnosti, proto se v obecné škole stále vyučovalo v německém jazyce. Výuka první české jednotřídní menšinové školy byla zahájena roku 1919 v místnosti evangelického kostela. Budova pro tuto českou školu byla postavena v roce 1929. Škola zanikla v roce 1938 po odchodu většiny českých rodin v důsledku mnichovských ujednání. Po druhé světové válce a odsunu Němců byla zahájena výuka v české obecné měšťanské škole. V roce 1953 byla v Suchdole zahájena výuka osmiletá, což nařizoval zákon. Pomník Jana Amose Komenského od A. Chromka byl před školní budovu postaven v roce 1965. Dnešní podobu školních prostor získala škola v letech 1979–85, kdy bylo přistavěno 10 nových tříd s odbornými pracovnami, družinou, školní jídelnou a tělocvičnou. V roce 1901 byla postavena školní budova pro Zemskou hospodářskou zimní školu, později dvouletou Zimní rolnickou školu, která byla centrem vzdělávání rolníků na celém Kravařsku a byla funkční do roku 1945. Poté sloužila již jen jako základní škola pro nižší ročníky a později i komerční aktivity. Dnes jsou v budově expozice suchdolského muzea.\n\nV současnosti je v budovách školy 12 tříd základní školy, 3 třídy mateřské školy (v budově Záhumení) a školní jídelna s výdejnou pro MŠ. Dále pak zde má odloučené pracoviště Střední škola přírodovědná a zemědělská z Nového Jičína, kde se žáci učí odbornému výcviku.\n\nSuchdolem nad Odrou vede Evropská dálková trasa E3, která měří 6950 km a míří ze Španělska do Bulharska. Tato trasa prochází městysem od jihovýchodu na severozápad označená žlutou barvou a u vodní nádrže Kletné přechází v modrou barvu . Katastrem městyse také vede žlutá turistická trasa č. 7836 vedoucí od vodní nádrže Kletné přes Bernartice nad Odrou a Starý Jičín do Kojetína. Dále pak modrá turistická trasa z Oder do Hradce nad Moravicí, jež katastrem prochází od západu a stáčí se na sever směr Fulnek.\n\nPřes Suchdol vedou cyklotrasy číslo 6078 (Suchdol nad Odrou – Opava) a 6131 (Suchdol nad Odrou – Dolní Nový Dvůr). Pro cyklisty bylo v roce 2010 zbudováno v centru městyse jednotné cyklistické zastavení regionu Poodří. V místní části Kletné k rekreaci vybízí vodní plocha přírodní nádrže Kletné s chatovou oblastí a autokempem. V okolí je bohatá síť restaurací a ubytovacích zařízení pro turisty, pro cyklisty slouží cykloservis.\n\nV Suchdole nad Odrou je nákupní středisko, drogerie, několik obchodů s potravinami, obchod se zeleninou, poštovní úřad a prodejna léků a zdravotnických potřeb. Dále je zde restaurace U Králů, restaurace Zlatý důl, nádražní restaurace v budově ČD, Penzion Poodří a jídelna Bašta. V osadě Kletné je kiosek, bistro a pohostinství Tramp.\n\nV Suchdole nad Odrou se za dobu jeho existence narodilo či působilo mnoho významných osobností různého původu i náboženství.\n\n\n\n\n"}
{"id": "121808", "url": "https://cs.wikipedia.org/wiki?curid=121808", "title": "Sudkov", "text": "Sudkov\n\nObec Sudkov (německy \"Zautke\") se nachází v okrese Šumperk v Olomouckém kraji. Žije zde obyvatel. Název obce vznikl připojením přivlastňovací přípony k osobnímu jménu Sudek či Súdek (německy Zautke). Pečetním znamením obce bylo srdce, z něhož vyrůstají tři květiny.\n\nPrvní písemná zmínka o obci je z roku 1353.\n\nMíra nezaměstnanosti v roce 2010 činila 17,7 %.\n\nV katastru obce jsou evidovány tyto kulturní památky:\nDalší památky:\n\n\n"}
{"id": "121809", "url": "https://cs.wikipedia.org/wiki?curid=121809", "title": "Klenčí pod Čerchovem", "text": "Klenčí pod Čerchovem\n\nMěstys Klenčí pod Čerchovem (do roku 1946 Kleneč pod Čerchovem, ) se nachází v okrese Domažlice v Plzeňském kraji. Žije zde obyvatel.\n\nPrvní písemná zmínka o obci pochází z roku 1325. V druhé polovině 17. století se z chodské osady stalo městečko. Do roku 1946 nesla obec název Kleneč pod Čerchovem.\n\nS účinností od 1. prosince 2006 byl 10. listopadu 2006 obci vrácen status městyse.\n\n\n\n\n\n"}
{"id": "121810", "url": "https://cs.wikipedia.org/wiki?curid=121810", "title": "Jestřabí v Krkonoších", "text": "Jestřabí v Krkonoších\n\nObec Jestřabí v Krkonoších (německy \"Jestrabi\") se nachází v okrese Semily, kraj Liberecký. Žije zde  obyvatel.\n\nPrvní písemná zmínka o obci pochází z roku 1562.\n\n\n\n"}
{"id": "121811", "url": "https://cs.wikipedia.org/wiki?curid=121811", "title": "Kladruby (okres Rokycany)", "text": "Kladruby (okres Rokycany)\n\nObec Kladruby se nachází v okrese Rokycany v Plzeňském kraji, zhruba devatenáct kilometrů severně od Rokycan a 6,5 kilometru ssv. od Radnic. Žije v ní obyvatel.\n\nPrvní písemná zmínka o obci pochází z roku 1329.\n\n\n\n"}
{"id": "121812", "url": "https://cs.wikipedia.org/wiki?curid=121812", "title": "Kaňovice (okres Zlín)", "text": "Kaňovice (okres Zlín)\n\nObec Kaňovice se nachází v okrese Zlín ve Zlínském kraji. Žije zde obyvatel.\n\nPrvní písemná zmínka o obci pochází z roku 1362.\n\n\n"}
{"id": "121813", "url": "https://cs.wikipedia.org/wiki?curid=121813", "title": "Javorek", "text": "Javorek\n\nJavorek () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1364, kdy bratři Petřín a Jindřich z Javorku prodali Archlebovi z Kunštátu a Stařechovic ves Javorek. Javorek později patřil k jimramovskému panství. V obci je i rychta, v roce 1809 vyhořela a musela být znovu vybudována. Nedaleko obce se těžila v letech 1814–1872 železná ruda, byly zde vybudovány doly Kristina a Michal. V roce 1831 řádila v obci cholera, pro velké množství zemřelých byl nedaleko obce zřízen zvláštní hřbitov.\n\nV roce 1976 byl Javorek přičleněn k Jimramovu, v roce 1990 se opět osamostatnil. Mezi roky 2006–2010 byl starostou Emil Žák, v letech 2010–2014 Ing. Jiří Kalášek a od roku 2014 Bc. Miroslav Škapa.\n\n\nSbor dobrovolných hasičů byl v Javorku založen v roce 1920, první veřejné cvičení a příjem do svazu bylo dne 4. září 1921. V roce 1928 bylo vybudováno hasičské skladiště. Kromě výcviku pořádal hasičský sbor i kulturní akce, plesy, výlety a samozřejmostí bylo i ochotnické divadlo. V období od založení sboru do roku 1960 měl sbor nejméně 16 závažných výjezdů k požárům. Sbor každoročně k jaru pořádá Petrklíčový bál a v létě tradiční Javorskou lávku.\n\n\n\n\n"}
{"id": "121814", "url": "https://cs.wikipedia.org/wiki?curid=121814", "title": "Janov (okres Svitavy)", "text": "Janov (okres Svitavy)\n\nObec Janov (německy Jansdorf) se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1347.\n\n\n\n"}
{"id": "121815", "url": "https://cs.wikipedia.org/wiki?curid=121815", "title": "Hostouň (okres Domažlice)", "text": "Hostouň (okres Domažlice)\n\nMěsto Hostouň () se nachází v okrese Domažlice v Plzeňském kraji. Ve městě a jeho místních částech celkem žije obyvatel. \n\nPrvní písemná zmínka o obci pochází z roku 1247.\n\nKe dni 10. října 2006 byl obci vrácen status města.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení vlajky obce.\n\n\n\n\n"}
{"id": "121816", "url": "https://cs.wikipedia.org/wiki?curid=121816", "title": "Hracholusky (okres Prachatice)", "text": "Hracholusky (okres Prachatice)\n\nObec Hracholusky se nachází v okrese Prachatice, kraj Jihočeský, zhruba 8,5 km severovýchodně od Prachatic a 8 km západně od Netolic. Žije zde  obyvatel.\n\nPrvní písemná zmínka o obci pochází z roku 1334.\n\n\n\n"}
{"id": "121817", "url": "https://cs.wikipedia.org/wiki?curid=121817", "title": "Kameničky", "text": "Kameničky\n\nObec Kameničky () se nachází v okrese Chrudim, kraj Pardubický. Žije zde obyvatel. Obec leží v nadmořské výšce 625 m v pramenné oblasti řeky Chrudimky, která je páteřním tokem celého mikroregionu Hlinecko.\n\nStředověká osada vznikla na přelomu 13. a 14. století. První písemná zpráva o osídlení pochází z roku 1350 a týká se farního kostela. V roce 1392 je již uváděna jako součást rychmburského panství. O století později nesla osada s rychtou název \"Rejchlova Kamenice\".\n\nPo roce 1753, kdy obec získal Filip Kinský, došlo v tomto kraji k hospodářskému rozkvětu, zakládaly se nové dvorce a ovčíny. Z panského ovčína založeného ve druhé polovině 18. století vznikla osada Ovčín, původně dvorcem byla později osada Filipov, která se utvářela koncem 18. století v souvislosti s těžbou dřeva pro panské železárny a sklárny. V Kameničkách byl na místě starého dřevěného kostela zbudován v letech 1764 až 1766 barokní kostel Nejsvětější Trojice, a to nákladem Filipa Kinského. Nedaleko kostela při silnici je umístěn pomník obětem první světové války od hlineckého rodáka akademického sochaře Karla Lidického. Malebnost obci dodávají také roubené chalupy a usedlosti. Koncem 19. století měla obec přes 1200 obyvatel a 190 obytných stavení.\n\nObec získala v roce 2001 ocenění Vesnice roku České republiky.\n\n\n\nPůsobil zde nejvýraznější český impresionista malíř Antonín Slavíček. Pobýval v obci v letech 1903–1907. Za jeho působení zde vznikl jeho slavný obraz \"U nás v Kameničkách\", který byl také vystaven v Paříži. S jeho rodinou tu pobýval i malíř Herbert Masaryk. Kameničky byly a jsou vždy spojeny s výtvarným uměním. Žili zde svá léta a tvořili například malíři Josef Dvořák s dcerou Annou Dvořákovou, Karel Wagner a Jaroslav Sodomka. Scházeli se zde a malovali také Gustav Macoun, Baťka Dvořák a další. Kameničky si velmi oblíbil herec a divadelní pedagog Radovan Lukavský, který zde pravidelně uváděl výstavy obrazů. Kameničky proslavil také spisovatel Karel Václav Rais, který sem umístil děj svého románu \"Západ\".\n\nV obci funguje základní a mateřská škola, dům s pečovatelskou službou. Je zde možné ubytování v penzionu a návštěvníci obce mají k dispozici tři pohostinská zařízení a prodejnu potravin. Po rekonstrukci fary vznikla v jejím přízemí Galerie Antonína Slavíčka, kde jsou vystaveny materiály spojené s tímto malířem a občasně i jeho vzácná plátna, zapůjčená od různých institucí, nejčastěji Národní galerie. Zájmovými sdruženími jsou v obci Fotbalový klub Kameničky, Sbor dobrovolných hasičů, Junák a také v neposlední řadě místní Osvětová beseda.\n\n\n"}
{"id": "121818", "url": "https://cs.wikipedia.org/wiki?curid=121818", "title": "Velké Popovice", "text": "Velké Popovice\n\nObec Velké Popovice se nachází ve Středočeském kraji v okrese Praha-východ 24 km jihovýchodně od Prahy a 8 km jižně od Říčan. Žije zde obyvatel.\n\nV obci je známý velkopopovický pivovar.\n\nPrvní obyvatelé na tomto území byli Keltové, kteří zde žili ještě před Kristem, a toto osídlení později opustili. Hlavním důvodem, proč se zde usadili, byla naleziště zlata (ředitelka výzkumu místního oppida, dnes prostor hájovny, našla na tomto místě zlatou minci se vzpínajícím se koníčkem). Slované, kteří přišli 500 let po Kristu, jejich oppida použili a v jejich způsobu života pokračovali.\n\nZa sokolovnou je vrch \"Daleška\", kde jsou zde valy, které měly místní obyvatele ochránit před divokou zvěří a lapky, kteří jim chtěli vzít jejich majetek. Nachází se zde místní studánka a potůček, které byly zdrojem vody i pro dobytek a sloužily jako ochrana proti ohni.\n\nOsídlení \"Lojovice\" bylo na návrší nad dnešní hájovnou ve Stádlí a vedle Velesinky (kopec u Lojovic jižně od Velkých Popovic). Pod Velesinkou je rybníček, odkud brali Keltové vodu. Kolem tohoto rybníčku vede Panská cesta z Lojovic do štiřínského zámku. Poblíž rybníčku jsou vidět mohutné valy a u cesty hrany upraveného terénu. Nad cestou na kopci jsou rozvaliny akropole. Na severní straně osídlení je vidět 30 m dlouhá terénní hrana. Nad hájovnou jsou patrné zbytky osídlení, kde je na západní výspě základ kruhovité stavby (asi pro dřevěnou věž).\n\nJe zde rozhled do údolí k \"Černému mlýnu\" v Brtnici, kde vede potok. Tento mlýn sloužil již v době knížecí a mouka se v něm mlela až do roku 1938. Cesta, která vede z Lojovic, sloužila jako panská cesta do Štiřína, také jí říkali Pražská. Vedla kolem bílého kamene, což byl mezník pro formany, že již měli cestu do Prahy z kopce. Tudy jezdil například i Žid Lövi pro zboží do svého krámku, který byl vždy plně zásobený. Tento krámek zaniknul během druhé světové války, kdy byli majitelé krámku zabiti v koncentračním táboře. Také se na ni napojovala Mokřanská cesta, dodnes patrná.\n\nPo roce 1000 vznikla nad oppidem obec \"Adamovice\", kde byl vystavěn křesťanský kostelík. Dřevěné srubky se slaměnou střechou sahaly až k dnešnímu novému hřbitovu v dnešní Brtnici. Roku 1012 vznik dvůr v prostoru, který se zachoval do dnešní doby. Domky, které vznikaly kolem dvora, začínaly tvořit novou obec. Za Karla IV. arcibiskup Arnošt z Pardubic uvádí k roku 1350 v děkanství Říčany farní obec (s kostelem) Adamovice a již v této době vznikla obec Velké Popovice. Obec Adamovice zanikla za husitských válek (na kopci Křížka u Sulic se dnes nachází památník na sněm husitů, který se konal roku 1419), ale původní dvůr se zachoval. Dva potoky tvořily ochranu bažin a znemožnily přístup. U dnešní Pivovarského rybníka vznikala vodní jímka, aby chránila dvůr ze severní strany. Cesta vedla po hrázi rybníka před dvůr vzhůru (dnes Pivovarská ulice, dříve Kostelní). První polnosti měl dvůr již za Václava II., vařilo se zde pivo. Zásoba piva byla zde pro zdejší vesnice. Rozkvět dvora byl za Ferdinanda I., v roce 1540 postavil nový majitel novou tvrz, kde byly sklepy, a také úniková chodba směrem k Dalešce.\n\nSoučástí dnešních Velkých Popovic jsou tzv. \"Todice\", dříve samostatná obec. Je usazená pod Toditských vrchem, který měl nejlepší žulu typu syenit v Čechách – V Popovicích na starém hřbitově u kostela je mnoho náhrobků z tohoto kamene (nejlepší dílo je veliký, 2 metry vysoký kříž z roku 1880). Do Todic vedla cesta z Horní Lomnice, kde se dodnes zachoval křížek z roku 1847 u Pražské cesty. Cesta pokračovala podél lesa a pod Todickým vrchem se spojovala s cestou z Krámské, Křivé vsi a Pyšel.\n\nVelké Popovice měly dvůr, který vlastnili premostráti ze Strahova, proto vznikl název Popovice (Popové). Po třicetileté válce dvůr předali benediktinům ze Starého města pražského (dnes Pařížská ulice), ti zde roku 1700 postavili klášterní budovu, kde se nacházely obytné místnosti a ve dvou patrech sýpky na obilí. Stavbu vybudovali Italové, kteří též přestavěli štiřínskou tvrz na barokní zámek (dnes štiřínský zámek). Rovněž rozšířili místní kostel a průčelí upravili barokně.\n\nHistorie Velkých Popovic a okolí je spojena s rodem Ringhofferů, který se postaral především o kulturní rozvoj této oblasti. Nejdůležitější roli z tohoto rodu hrál František Ringhoffer, který se zasloužil o založení pivovaru Velké Popovice (rok založení 1874, čehož se František již nedožil, zemřel roku 1873), ale také zakoupil v Kamenici zámek, který nechal přestavět, dále zakoupil zámek Štiřín. Syn Františka se postaral o rekonstrukci zámku v Lojovicích, a také upravil panskou cestu, která vede z Lojovic do zámku Štiřín (kolem keltských valů).\n\nNejdůležitější a zároveň nejtragičtější události se v této obci nastaly až ke konci války, to znamená v květnu roku 1945. Už 4. května (pátek) místní četnická stanice přijala telefonickou zprávu o tom, že úředním jazykem je čeština, a že se mají odstranit německé nápisy. To vyvolalo radost v celé obci, lidé nadšeně sundavali nápisy, někteří vyvěšovali československé vlajky. Důsledkem toho, že v Praze se odehrávalo povstání, kterému se německá posádka tvrdě postavila, začala 5. května (sobota) pracovat i v této obci místní vojenská jednotka, která se snažila zpomalit postup německých jednotek tím, že porazila několik stromů přes silnici. Přibližně v 15:00 přijela směrem od Strančic skupina členů SS. Hlídku pronásledoval pan Čermák, který byl touto skupinou zastřelen. Hlídka také zastřelila pana Luxu Františka z Petříkova. Následující den proběhl klidně, bez zvláštních událostí.\n\nOvšem 7. května (pondělí) v 15:15 přijela ze Strančic do obce lokomotiva s jedním vagonem, která přivezla sedm partyzánů. Tři z nich zůstali v pivovaře, ostatní odešli do hospody. V 15:30 kolem pivovaru projela tři nákladní auta vyzbrojených příslušníků SS, na jedno z nich vystřelil z pivovarské brány strančický partyzán. Auta zastavily a Němci zahájili palbu na pivovar a okolní domy. Partyzána zastřelili, načež ostatní partyzáni opětovali palbu a vojáci pancéřovou pěstí zasáhli usedlost čp. 14, která začala hořet. Velitel německé jednotky poté dal rozkaz postřílet všechno obyvatelstvo a zapálit domy. Vojáci proto vyhnali všechny muže, ženy i děti k pivovarské hospodě, kde si museli lehnout na zem. Masakru ale zabránil pan Brožovský, místní četník, jemuž tlumočila jeho manželka Anna, rodilá Němka. Podařilo se jim uprosit velitele SS, aby z rozkazu vynechal ženy a děti. Dále přiměli velitele, aby se šel přesvědčit, že muž, který vystřelil, nebyl obyvatel Velkých Popovic, nýbrž Strančic. Poté velitel svůj rozkaz zrušil a „esesáci“ odjeli. Místní lidé odnesli 26 zastřelených lidí do kostela. Občané Strančic dostali varování, a tak většina lidí obec opustila.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Velké Popovice \"(přísl. Brtnice, 1505 obyvatel, poštovní úřad, telegrafní úřad, telefonní úřad, důchodkový kontrolní úřad, četnická stanice, katolický kostel, 2 sbory dobrovolných hasičů)\" byly v roce 1932 evidovány tyto živnosti a obchody: lékař, 4 autopravci, biograf Sokol, výroba cementového zboží, 2 cihelny, 3 obchody s cukrovinkami, drogerie, hodinář, 2 holiči, 7 hostinců, klempíř, knihkupectví, konsum Včela, 2 kováři, 8 krejčích, surové kůže, 2 lakýrníci, lihovar, malíř pokojů, obchod s máslem a vejci, 3 mlýny, modistka, 5 obuvníků, 2 pekaři, pivovar Ringhoffer, pohřební ústav, 3 porodní asistentky, 8 rolníků, 5 řezníků, 3 sadaři, sedlář, 9 obchodů se smíšeným zbožím, občanská záložna, spořitelní a záložní spolek, 2 stavitelé, 2 obchody se střižním zbožím, 2 švadleny, 3 trafiky, 9 truhlářů, velkostatek Ringhoffer, 2 zámečníci, 3 zedničtí mistři, zubní ateliér.\n\nV obci Lojovice \"(přísl. Křivá Ves, 447 obyvatel, samostatná obec se později stala součástí Velkých Popovic)\" byly v roce 1932 evidovány tyto živnosti a obchody: 4 hostince, kovář, krejčí, mlýn, 8 rolníků, 2 řezníci, 2 obchody se smíšeným zbožím, 2 trafiky, truhlář, velkostatek Dřízal.\n\n\nNení přesně známo, kdy byla místní sokolovna založena. Pravidelně se zde koná loutkové divadlo, jeho rozvoj začal přibližně ve dvacátých letech 20. století. Kapacita hlediště je 100 dětí. Po každé hře si zájemci mohou prohlédnout zákulisí, ve kterém mohou vidět přes 100 loutek.\n\n\nObcí prochází s názvem Ringhofferova ulice silnice II/107 Říčany - Velké Popovice - Kamenice - Týnec nad Sázavou. Z ní ve Velkých Popovicích u východní strany pivovaru jako Masarykova ulice odbočuje silnice III/1018 na východ na na Mirošovice (z ní u Vidovic odbočuje na sever silnice III/1016 přes Kunice do Strančic). U jižní strany pivovaru ze silnice 107 odbočuje na jih jako bezejmenná ulice silnice III/1019 přes Brtnici do Lojovic. Ve vzdálenosti 3 km severně po silnici 107 je exit 15 (Všechromy) na dálnici D1.\n\nDo velkopopovického pivovaru vede železniční vlečka z železniční stanice Strančice. Nejbližší železniční stanicí jsou Strančice ve vzdálenosti 5 km ležící na trati 221 mezi Prahou a Benešovem.\n\nPoštovní autobusová linka z Prahy do Velkých Popovic je doložena již v roce 1908. V roce 1932 jezdil na této lince jeden pár spojů v pracovní dny, ráno ze Strančic přes Velké Popovice do Vršovic a odpoledne zpět. K 1. lednu 1933 byly státní poštovní linky převedeny pod Československé státní dráhy, kolem roku 1950 autobusové linky přešly pod podniky ČSAD. V roce 1951 jezdila linka ČSAD číslo 01204 z Pankráce. Některé spoje zajížděly až do Kamenice.\n\nRoku 1987 zajížděly do Velkých Popovic linky ČSAD KNV Praha-Vršovice:\n\nVeřejnou dopravní obslužnost v obci v dnešní době zajišťují autobusové linky Pražské integrované dopravy. První autobusová linka PID do Velkých Popovic, linka 361 Velké Popovice, Lojovice – Strančice, Kašovice (ČSAD Praha-Vršovice) byla zavedena 31. května 1999, 22. ledna 2000 byla zavedena varianta trasy do Kamenice, 15. prosince 2002 byla linka přečíslována na 461, 9. prosince 2012 byly zavedeny vybrané spoje linky 461 do Řepčic.\n\nLinka 363 Opatov – Čestlice – Velké Popovice, Todice (ČSAD Praha-Vršovice) byla zavedena 28. května 2000 a 28. ledna 2001 byla prodloužena do Mirošovic. 14. června 2009 bylo linkové vedení v oblasti výrazně zreorganizováno, přitom byla linka 363 zkrácena do Todic (a zároveň ji od Connexu Praha převzal Dopravní podnik hl. m. Prahy) a zavedena linka 463 Strančice, železniční stanice – Mirošovice.\n\nSpoje linek 461 a 463 jezdí v různých variantních trasách a některé spoje na trase přejíždějí z linky na linku, čímž vytvářejí například přímé spojení z Mirošovic do Lojovic.\n\nPřímo na území Velkých Popovic jsou zastávky:\nDalší zastávky jsou v připojených vsích.\n\n\n"}
{"id": "121819", "url": "https://cs.wikipedia.org/wiki?curid=121819", "title": "Velemyšleves", "text": "Velemyšleves\n\nObec Velemyšleves se nachází v okrese Louny v Ústeckém kraji. Žije v ní obyvatel.\n\nNázev obce se vysvětluje z výrazu „Velemyslova ves“. První písemná zmínka o obci pochází z roku 1316, kdy se ve sporu mezi dvěma šlechtici uvádí jako svědek Boheš z Velemyšlevsi. Ve 20. letech 14. století mají predikát \"z Velemyšlevsi\" ještě rytíři Ondřej a Vintíř. Rytíři z Velemyšlevse drželi celou nebo jen část své rodové vsi až do roku 1582, což je v českých středověkých a raně novověkých poměrech ojedinělé V písemných pramenech se zde poprvé tvrz připomíná roku 1415, nepochybně existovala již mnohem dříve. Roku 1623 byl statek Velemyšleves jeho tehdejšímu majiteli, Janu Mikuláši Hochhauzárovi z Hochhauzu, za podporu stavovského povstání konfiskován. Jeho novými majiteli se stali jezuité, kterým Velemyšleves patřila až do zákazu jeho činnosti v Čechách roku 1773.\n\nŠkody způsobené třicetiletou válkou se jezuitům zřejmě podařilo rychle zmírňovat. Berní rula z roku 1654 vykazuje ve Velemyšlevsi 39 usedlostí platících berni, z toho 24 selských a 15 chalupnických. Opuštěné byly jen tři z nich. Jména hospodářů byla většinou německá. Počet obyvatel lze odhadnout na přibližně 200.\n\nStará tvrz ze 14. století stávala na břehu potoka v severozápadním cípu pozdějšího zámeckého parku. Do dnešní doby z ní zbyla pouze nezřetelná vyvýšenina. Pravděpodobně během 15. nebo 16. století byla stará tvrz stržena a nahrazena novější stavbou, umístěnou zřejmě na místě budoucího zámku. Někdy ve třicátých letech 18. století na jejím místě jezuité postavili novostavbu barokního zámku, která byla demolována v roce 1987.\n\nPo roce 1773 získal statek Velemyšleves stát. V důsledku toho byly obyvatelům dominia o pět let později zrušeny robotní povinnosti. V roce 1813 stát Velemyšleves prodal do soukromých rukou. Do první pozemkové reformy uzákoněné v roce 1919 se v držení statku ve Velemyšlevsi vystřídalo pět rodin. Při pozemkové reformě bylo ze 196 hektarů příslušejících ke statku přiděleno místním zemědělcům jen 5, zbytek zůstal dosavadním majitelům, rodině Zulegerů.\n\nAž do roku 1885 patřil pivovar ve vsi majitelům panství, pak se jeho majitelé střídali. Roku 1897 bylo dosaženo maximálního výstavu piva, jenž činil 10 730 hektolitrů. V roce 1905 byla ve vsi otevřena samostatná škola, do té doby navštěvovaly děti školu v Minicích. V současnosti je škola zrušena a budova slouží jako byty.\n\nNa začátku 20. století žilo ve Velemyšlevsi v 90 domech 545 obyvatel, převážně Němců. Na polích se pěstoval hlavně ječmen, pšenice, pícniny a cukrovka. V údolí Chomutovky byly rozloženy chmelnice a ovocné zahrady. Proslulé byly velemyšleveské okurky, které jezdili nakupovat i obchodníci ze Saska. Ve vsi bylo pět hostinců. Nejstarším spolkem byli hasiči založení roku 1878.\n\nPo vzniku republiky se počet Čechů v obci posílil až na 10 % obyvatel. Roku 1923 zde byla zřízena česká škola, jejíž jediná třída byla umístěna v německé školní budově. Po druhé světové válce zaujali místa odsunutých Němců kolonisté z českého vnitrozemí a volyňští Češi.\n\nV listopadu 2016 bylo velemyšleveské údolí přemostěno. Silnice I/27 od té doby neprochází obcí, nýbrž vede po mostě.\n\nZaniklé\nExistující\n\nSeverně nad vsí, po levé straně silnice na Most, v prostoru bývalé pískovny se nalézá rozsáhlé archeologické naleziště.. Nejstarší nálezy pocházejí z roku 1927, kdy zde byly nalezeny nádoby patřící kultuře se zvoncovitými poháry. Odborný výzkum prostoru probíhal s přestávkami v letech 1953–1986. Velemyšleves je největším prozkoumaným sídlištěm knovízské kultury v Čechách. Tato kultura patří do pozdní doby bronzové a datuje se mezi roky 1300 až 1050 před naším letopočtem. Na nalezišti bylo prozkoumáno 494 sídlištních objektů. Rozsah v pravěku osídlené plochy se odhaduje na devět hektarů, z toho 5,8 hektarů bylo prozkoumáno.\n\n\n\n\n"}
{"id": "121820", "url": "https://cs.wikipedia.org/wiki?curid=121820", "title": "Vacov", "text": "Vacov\n\nObec Vacov se nachází v okrese Prachatice, kraj Jihočeský. Žije zde  obyvatel. V letním období je Vacov vyhledávaný chataři, tehdy se počet obyvatel až zněkolikanásobuje. Obec Vacov se skládá ze 14 místních částí, z nichž postupem času stavebně splynuly Vacov a Vlkonice. Celkově má obec rozlohu 35,2 km², toto území je protkáno 40 km silnic.\n\nObec vznikla v období kolonizace Strakonicka. Nejstarší písemná zmínka uvádí, že r. 1193 byl na místě poustevnické kaple postaven kostel na vrchu Vacově. Roku 1252 je zde uváděna existence malé zemanské tvrze. V r. 1307 byl do vacovského kostela za faráře dosazen Jindřich z Ohrazenic a je uváděna první zmínka o donátorech zdejšího kostela, kdy jsou jmenováni Předota z Radkovic, Lev z Bukovníka, Mikuláš z Miřetic, Pelhřim z Mladíkova, Zdata z Hory a Beneš z Klenovic. R. 1357 je zmiňován farář Franclín z Horažďovic, 1362 Úbislav Kadovský, 1375 Heřman a 1394 Jakub ze Staré Boleslavi. R. 1396 je uváděn jako jeden z patronů vacovského kostela Zdata z Hory. R. 1406 obdarovali vacovský kostel Petr Štítkovec ze Štítkova sídlem z Čábuz a příslušníci čestického rodu reprezentovaní rytířem Rynátem, plebánem Janem a Přechem z Čestic. R. 1411 je jako sponzor kostela uváděn Tvrdek z Přečína. V souvislosti s jeho darem kostelu je uváděn Matěj Čavda z Vacova. R. 1421 za husitských válek byl kostel vypálen a pobořen. V r. 1513 uvádí se jako vlastník Vacova Vilém Přech pán na Česticích, Vacově, Radešově, Dřešíně, Hošticích a Chlumě, v jehož majetku byly dvě usedlosti poblíž kostela později zvané Martínkův grunt. V r. 1588 za patrona Václava Koce z Dobrše byl kostel přestavěn a nákladem osadníků byly pořízeny zvony od zvonaře Brikcího z Týnberku. Ve starém kostele se nacházely hrobky rytířů z Vrbice, Hrušovských z Hrušova a Chřepických z Modlíškovic. Roku 1700 koupili obec Schwarzenbergové. V roce 1757 kostel vyhořel a byl obnoven až v roce 1784. V roce 1885 byl zbořen a v letech 1889–1890 byl postaven nový jednolodní pseudogotický kostel, zasvěcený sv. Mikuláši. Tehdy, roku 1888, měla vacovská farnost 4216 obyvatel\n\nVacov byl jednou z obcí šumavského Podlesí.\n\nOd roku 1880 je v obci poštovní úřad, elektrifikace proběhla v roce 1927. V místní části Přečín žil v letech 1836–1847 český loutkař Matěj Kopecký.\n\nOd 11. května 2001 obec užívá znak a vlajku.\n\n\nHlavním zaměstnavatelem je Pekárna Vacov. V oblasti se nachází též tradiční výroba dřevěných hraček. V obci je ordinace praktického lékaře a lékárna.\n\n\nVe středu obce se kříží silnice II/170 (Němětice–Zdíkovec) a II/171 (Čkyně–Sušice). Ve Vacově se nachází autobusové nádraží, kde kromě regionálních linek do Čestic, Stachů, Zdíkova, Vimperka, Čkyně a Strakonic zastavují o víkendu i dálkové linky do Prahy.\n\n\n"}
{"id": "121821", "url": "https://cs.wikipedia.org/wiki?curid=121821", "title": "Velemín", "text": "Velemín\n\nObec Velemín () se nachází asi 6 kilometrů severozápadně od Lovosic v okrese Litoměřice v Ústeckém kraji. Žije v ní obyvatel. Rozkládá se podél silnice I/8 v široké \"Velemínské kotlině\" Českého středohoří; protéká jí Milešovský potok.\n\nVedle samotného Velemína je součástí obce dalších deset vesnic, a to Bílinka, Bílý Újezd, Boreč, Březno, Dobkovičky, Hrušovka, Kletečná, Milešov, Oparno a Režný Újezd. Součástí vsi jsou i čtyři osady: Zbožná, Páleč, Strušenka a Malá Chotiměř (posledně jmenované jen menší díl).\n\nÚzemí, na kterém leží spádová obec Velemín, bylo osídleno již v mladší době kamenné (asi 3 tisíce let před naším letopočtem), o čemž svědčí nálezy kamenných nástrojů (například soubor čepelí u Borče, sekeromlatu u Velemína, kamenných sekyrek u Dobkoviček). V [pátém až osmém století se zde usídlili Slované.\n\nVes Velemín leží na důležité staré zemské tak zvané chlumecké cestě z Prahy do Saska a patří k nejstarším obcím v tomto kraji. Byla od nepaměti rozdělena na dvě části. Jednu držel až do husitských válek s širokým okolím klášter svatého Jiří na Pražském hradě. První písemná zmínka o vsi je z roku 1228, kdy se v této části připomíná dvůr. V druhé části byla tvrz, poprvé zmíněná v roce 1397, kdy zde sídlil Kunát Kaplíř ze Sulevic. Kaplířové drželi tuto část Velemína s tvrzí až do roku 1447 a za husitských válek získali i druhou část, kterou jim roku 1436 potvrdil císař Zikmund Lucemburský. Teprve roku 1538 se podařilo klášteru svatého Jiří zástavu vyplatit a ujmout se opět svého majetku. Kamarét Kerunk ze Sulevic, připomínaný v letech 1454–1496, který sídlil v Milešově a později v sousedním Bílém Újezdě, pronajal velemínskou tvrz v rose 1474 jakémusi poddanému. Roku 1480 prodal svou část Velemína s dvorem a tvrzí Jindřichovi Venclíkovi z Vrchovišť. To byla tvrz již patrně pustá, i když tak se výslovně připomíná až v roce 1508, kdy ji od Jindřicha Venclíka koupil spolu s Bílým Újezdem a ostatním zbožím nejvyšší kancléř Albrecht z Kolovrat. Zpustlá tvrz s tímto dílem Velemína měla pak totožné osudy s Bílým Újezdem a stala se v roce 1633 součástí velkého lovosického panství. Druhá část Velemína patřící klášteru svatého Jiří v Praze, připadla po zrušení kláštera v roce 1782 náboženskému fondu a v roce 1819 byla prodána jako součást panství Čížkovice-Třebenice bohatým soukromníkům. Nepatrné zbytky tvrze a val s příkopem se dochovaly do dneška. Oválné tvrziště bylo obklopené vodním příkopem, ze kterého se dochovala část na východní straně. Dnes je místo zastavěno domem čp. 99.\n\n\n\nÚzemím obce prochází lokální železnice Lovosice – Teplice se zastávkami Oparno a Dobkovičky; nejblíže od samotného Velemína leží stanice Chotiměř, která ovšem spadá pod sousední samostatnou obec. Osobní vlaky zde jezdí ve dvouhodinovém intervalu. Kvůli poškození trati sesuvem půdy je od roku 2013 v tomto úseku zavedena na neurčito náhradní autobusová doprava, jejíž spoje zastavují přímo ve Velemíně.\n\nObec leží na hlavní silnici I/8 z Prahy do Německa; Velemín a Bílinka byly tak sužovány tranzitní dopravou až do otevření dálnice D8, která většinu dopravy odvedla, znamená však zásah do místní cenné krajiny (např. mohutný betonový most přes Opárenské údolí). Autobusová doprava mimo hlavní silnici, tedy do většiny přidružených osad, je sporadická.\n\n"}
{"id": "121822", "url": "https://cs.wikipedia.org/wiki?curid=121822", "title": "Velký Bor", "text": "Velký Bor\n\nObec Velký Bor se nachází v okrese Klatovy, kraj Plzeňský. Žije zde obyvatel.\n\nObec se skládá ze tří místních částí: Velký Bor, ležící v katastrálním území \"Velký Bor u Horažďovic\", Jetenovice, ležící v k.ú. \"Jetenovice\" a Slivonice, ležící v k.ú. \"Slivonice\", nesousedícím bezprostředně s předchozími dvěma.\n\nVelkým Borem prochází silnice II/188, ze které zde odbočuje silnice II/174. Jižně od Velkého Boru a od Jetenovic prochází železniční trať Plzeň – České Budějovice (v příslušném úseku dvojkolejná), na které jsou zřízeny zastávky \"Velký Bor\" (u přejezdu silnice II/188) a \"Jetenovice\".\n\nPrvní písemná zmínka o vsi pochází z roku 1283. Městečko své názvy měnilo – Bor Křížovnický, Bor Větší, aby se odlišilo od svého protějšku, Malého Boru.\n\nOd 31. ledna 2002 obec užívá znak a vlajku.\n\nV první třetině 14. století, patrně za pánů z Potštejna, byl na návrší vybudován hrad, dobytý a pobořený husity v roce 1420. Nebyl již nikdy obnoven, kamenné zdivo bylo zcela rozebráno, avšak hradní, později klášterní kostel zasvěcený sv. Burianovi zůstal zachován. Při něm byla v roce 1764 postavena mohutná budova špitálu, která se ve své hmotě dochovala dodnes. Kostel se stal jeho součástí a byl zasvěcen sv. Petru a Pavlovi. Po zrušení špitálu z něho vznikla škola, která sloužila až do roku 2001.\n\nNa východním úpatí kopce stojí kostel sv. Jana Křtitele, původně románský (loď s půlkruhovými okénky na jižní straně), kolem r. 1300 raně goticky přestavěn, okolo r. 1500 sklenut křížovou klenbou. Barokní úpravy provedeny v 18. století. V 70. letech 20. století upraven do nynější podoby. Oltářní obraz od J. Schmidta z roku 1878, cenná je gotická socha Madony z pol. 15. století. Této Madoně byla zasvěcena 12. kaple Svaté cesty z Prahy do Staré Boleslavi, která byla založena v letech 1674–1690.\n\nV blízkosti farní budovy stál ještě v pol. 17. století rezidenční dvůr Elišky z Rýzmberka.\n\nVýchodně od vesnice se nachází barokní kaplička sv. Anny se studánkou, při silnici do Jetenovic krásná boží muka.\n\nVe Velkém Boru se narodil známý vynálezce pušky zadovky Sylvestr Krnka (1825) a malíř Bohumil Ullrych (1893).\n\n"}
{"id": "121823", "url": "https://cs.wikipedia.org/wiki?curid=121823", "title": "Vidice (okres Kutná Hora)", "text": "Vidice (okres Kutná Hora)\n\nObec Vidice () se nachází asi 10 km jihozápadně od Kutné Hory v okrese Kutná Hora ve Středočeském kraji. Žije v ní obyvatel. Součástí obce jsou i vesnice Karlov t. Doubrava, Nová Lhota, Roztěž a Tuchotice a zaniklá ves Stará Lhota. Při severovýchodním okraji obce pramení Vidický potok, který je levostranným přítokem říčky Vrchlice.\n\nPrvní písemná zmínka o obci pochází z roku 1303. Ještě před první světovou válkou žilo na tomto území 810 obyvatel, v současné době zde žije přes 200 obyvatel. Roku 1950 byla k obci Vidice připojena obec Tuchotice.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Vidice \"(213 obyvatel)\" byly v roce 1932 evidovány tyto živnosti a obchody: družstvo pro rozvod elektrické energie ve Vidicích, hostinec, 2 kováři, krejčí, pojišťovací jednatelství, 14 rolníků, obchod se smíšeným zbožím, tesařský mistr, trafika, truhlář\n\nV obci Roztěž \"(přísl. Nová Lhota, Stará Lhota, 323 obyvatel, samostatná obec se později stala součástí Vidic)\" byly v roce 1932 evidovány tyto živnosti a obchody: 3 hostince, 3 mlýny, 3 trafiky, velkostatek Salm, zahradnictví\n\nVe vsi Tuchotice \"(přísl. Karlov též Doubrava, 270 obyvatel, samostatná ves se později stala součástí Vidic)\" byly v roce 1932 evidovány tyto živnosti a obchody: 2 družstva pro rozvod elektrické energie, 2 hostince, kovář, obuvník, obchod se smíšeným zbožím, spořitelní a záložní spolek pro Tuchotice a Vidice, trafika\n\n\nDopravní síť\nVeřejná doprava 2011\n\n"}
{"id": "121824", "url": "https://cs.wikipedia.org/wiki?curid=121824", "title": "Vražné", "text": "Vražné\n\nObec Vražné, rozkládající se po obou stranách historické moravsko-slezské zemské hranice, se nachází v okrese Nový Jičín, v Moravskoslezském kraji. Žije zde obyvatel.\n\nPrvní písemná zmínka o obci (místní část Dolní Vražné) je z roku 1282. Moderní obec Vražné vznikla k 1. září 1953 údajně dobrovolným sloučením tří obcí, jimiž byla moravská obec Dolní Vražné (německy \"Groß Petersdorf\"), slezské obce Horní Vražné (německy \"Klein Petersdorf\") a Hynčice.\n\n\n\nV současnosti se obec člení na dvě katastrální území (\"Vražné u Oder\" a \"Hynčice u Vražného\"), ale před 15. prosincem 1995 existovala katastrální území všech tří bývalých obcí, přičemž k.ú. Dolní Vražné zahrnovalo severní polovinu současného k.ú. Vražné u Oder, zatímco Horní Vražné zahrnovalo jižní polovinu zmíněného katastrálního území. Na severozápadě území bývalého slezského k.ú. Horní Vražné leží i část a ZSJ Emauzy. Pokud jde o části a základní sídelní jednotky, člení se obec na Emauzy, Vražné a Hynčice.\n\nNa území obce zasahuje dálnice D1 a silnice I/47 v úseku Hranice – Emauzy – Odry. Dále zde vedou silnice III. třídy:\n\n\n"}
{"id": "121825", "url": "https://cs.wikipedia.org/wiki?curid=121825", "title": "Vlčí", "text": "Vlčí\n\nObec Vlčí se nachází v okrese Plzeň-jih, kraj Plzeňský. Žije zde obyvatel.\n\nPrvní písemná zmínka o obci pochází z roku 1355.\n\n\n"}
{"id": "121826", "url": "https://cs.wikipedia.org/wiki?curid=121826", "title": "Vojkovice (okres Mělník)", "text": "Vojkovice (okres Mělník)\n\nObec Vojkovice sdružuje vsi Vojkovice, Bukol, Dědibaby a Křivousy v okrese Mělník ve Středočeském kraji, v rovinaté krajině po pravém břehu řeky Vltavy, zhruba 8 km severovýchodně od Kralup nad Vltavou a 24 km severně od centra hlavního města Prahy. Žije zde obyvatel.\n\nPrvní písemná zmínka o obci pochází z roku 1088. Bukol, Dědibaby a Křivousy byly připojeny v roce 1960.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Vojkovice u Kralup nad Vltavou \"(540 obyvatel, poštovní úřad, četnická stanice)\" byly v roce 1932 evidovány tyto živnosti a obchody: sušárna čekanky, holič, hostinec, kapelník, klempíř, kolář, továrna na zeleninové konzervy Schuster, 2 košíkáři, kovář, krejčí, mlékárna Schuster, mlýn Schuster, 3 obuvníci, pekárna Schuster, rolník, řezník, sadař, 4 obchody se smíšeným zbožím, trafika, obchod s uhlím, velkostatek Schuster.\n\nV obci Bukol \"(261 obyvatel, samostatná obec se později stala součástí Vojkovic)\" byly v roce 1932 evidovány tyto živnosti a obchody: 2 hostince, klempíř, obchod s cukrovinkami, kovář, mechanik, pokrývač, 5 rolníků, 2 řezníci, sadař, 3 obchody se smíšeným zbožím, trafika.\n\nV obci Křivousy \"(přísl. Dědibaby, 343 obyvatel, samostatná obec se později stala součástí Vojkovic)\" byly v roce 1932 evidovány tyto živnosti a obchody: 2 hostince, 2 koláři, kovář, obuvník, obchod s ovocem a zeleninou, 3 rolníci, sadař, sedlář, 3 obchody se smíšeným zbožím, trafika, velkostatek Libický.\n\n\n\nDopravní síť\nVeřejná doprava 2012\n\nÚzemím obce vede cyklotrasa č. 2 Kralupy nad Vltavou - Nelahozeves - Mělník - Ústí nad Labem.\n\n"}
{"id": "121827", "url": "https://cs.wikipedia.org/wiki?curid=121827", "title": "Vlčice (okres Jeseník)", "text": "Vlčice (okres Jeseník)\n\nObec Vlčice (něm. \"Wildschütz\") se nachází v okrese Jeseník v Olomouckém kraji, ve Slezsku. Žije zde obyvatel.\n\nObec Vlčice sousedí na severovýchodě s obcí Bernartice, na severo- a jihozápadě s obcí Uhelná, na jihovýchodě s obcí Skorošice a na východě s městem Žulová. Od okresního města Jeseník je vzdálena 17,5 km a od krajského města Olomouc 85 km.\n\nGeomorfologicky patří Vlčice k provincii Česká vysočina, subprovincii krkonošsko-jesenické (sudetské), na rozhraní oblasti jesenické (východosudetské) (geomorfologický celek Rychlebské hory, podcelek Hornolipovská hornatina) a oblasti Krkonošsko-jesenické (Sudetské) podhůří (geomorfologický celek Vidnavská nížina). Hornatá je zvláště západní část území obce, kde se povrch zvedá k vrcholům \"Suť\" (717 m n. m.) a \"Kokeš\" (652 m n. m.), nejvýše (762 m n. m.) však dosahuje na svahu \"Vápenného vrchu\", nacházejícího se již na katastru Nových Vilémovic.\n\nÚzemí Vlčic patří do povodí Odry, resp. Kladské Nisy. Obcí protéká severovýchodním směrem několik drobných toků pramenících v Rychlebských horách: potok \"Studená voda\", který protéká samotnými Vlčicemi a přijímá zprava \"Mlýnský potok\" pramenící ve Vojtovicích a protékající Bergovem, dále severněji \"Vlčický potok\" směřující do Uhelné a jižněji \"Vojtovický potok\" protékající Novou Véskou a Vojtovicemi a přijímající zleva \"Petrovický potok\". V Dolním Lese je rybník na místní vodoteči.\n\nÚzemí obce pokrývá z 63 % zemědělská půda (45 % orná půda, 15,5 % louky a pastviny) a z 30 % les.\n\nJe pravděpodobné, že se právě Vlčic týká zakládací listina z roku 1248, kterou vratislavský biskup daruje rytíři Vracivojovi 40 lánů nad říčkou Vlčicí, aby na nich založil vesnici s polskými osadníky, ale na německém právu. S jistotou se dnešní Vlčice zmiňují až roku 1310. Jméno pochází od vlka, ale protože je poprvé spojováno s říčkou, možná byl původní metaforický význam „jako vlk divoké, rychlé vody“. Pozdější německý název \"Wildschütz\", tedy v překladu „Pytlák“, vznikl zkomolením původního slovanského názvu.\n\nV 13. století zde bylo 60 lánů (ves tedy patřila ke větším), fojtství a pravděpodobně i kostel. Již v roce 1371 byly Vlčice biskupským lénem v držení rytíře Alberta Schoffa, jehož potomci je drželi do roku 1558 (z této rodiny pochází i rod pozdějších vlastníků hrabat Schaffgotschů). V roce 1475 se zde zmiňuje sklárna, v následujícím století také tvrz se dvorem, pivovarem, sladovnou a možná též železnou hutí. Voršila Schoffová přinesla roku 1558 panství věnem svému manželu Baltazarovi von Promnitz, po Promnitzích získali léno roku 1582 výměnou pánové von Maltitz, kteří vodní tvrz přestavěli na renesanční zámek a Vlčice vlastnili do roku 1791.\n\nStředověká fara zřejmě za husitské doby zanikla. Za Maltitzů, kteří zahájili rekatolizaci panství, byl dosavadní dřevěný kostel sv. Bartoloměje po roce 1600 nahrazen zděným a fara byla roku 1678 obnovena. V letech 1732-1742 byl kostel znovu, tentokrát barokně přestavěn. Za sedmileté války v létě roku 1759 zde nějakou dobu pobýval hlavní stan císařské armády. Roku 1766 zasáhla obec prudká povodeň; na památku a ochranu byla poté pořízena socha sv. Jana Nepomuckého.\n\nV roce 1791 pánové z Maltitz vymřeli a vratislavský biskup Philipp Gotthard von Schaffgotsch udělil léno svému synovci Josephu Gotthardovi hraběti von Schaffgotsch († 1844), po němž dědil syn Franz Anton († 1875), pak jeho syn Rudolf Gotthard († 1914). Rudolfův syn Aloys byl posledním majitelem statku z rodu. Po vzniku Československa statek prodal: rozsáhlé lesní pozemky manželům Kutzovým, majitelům velkostatku Bílá Voda, a zámek, dvůr a polnosti, lihovar a výrobnu marmelády manželům Schubertovým, jejichž rodině patřily do roku 1945.\n\nKromě uvedených potravinářských podniků byly Vlčice vesměs zemědělskou obcí. Průmysl se zde nerozvinul, a počet obyvatel proto pomalu klesal. Tradičními venkovskému profilu odpovídala i převažující politická orientace obyvatel na křesťansko-sociální stranu.\n\nZa druhé světové války zde byl zajatecký tábor. Po roce 1945 byli němečtí obyvatelé odsunuti. Následné dosídlení na polovinu předválečného počtu obyvatel lze považovat - ve srovnání s některými okolními obcemi - za relativně úspěšné. Drobné řemeslné povniky a posléze i lihovar zanikly. Zkonfiskovaný panský statek byl roku 1949 začleněn do Státního statku v Javorníku, zbylé zemědělské pozemky postupně získalo zdejší jednotné zemědělské družstvo, než i ono bylo roku 1962 pohlceno uvedeným státním statkem. Zámek byl využíván jako škola a jako rekreační zařízení Ostravsko-karvinských dolů, v jejichž vlastnictví se nachází, od roku 1992 však není využíván.\n\nK 1. lednu 1985 byly Vlčice připojeny k Javorníku, ale 23. listopadu 1990 se opět osamostatnily.\n\n26. června 2009 vtrhla do obce povodeň, která si vyžádala dva lidské životy. Jednou z obětí byl velitel místních dobrovolných hasičů.\n\nVlčice jsou členem Mikroregionu Javornicko, svazku obcí vzniklého v roce 2001. Obec je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník, a od roku 1997 členem Euroregionu Praděd.\n\nKoncem 17. století vznikla 2,5 km západně od Vlčice osada Hřibová (do roku 1948 \"Pilcberk\", něm. \"Pilzberg\"), pojmenovaná podle stejnojmenné hory. Na severu s ní sousedila osada Zastávka patřící k Uhelné. Obyvatelé se živili drobným zemědělstvím, pastevectvím a dřevařstvím. Roku 1836 zde bylo 24 domů a roku 1930 jich bylo 19. Po roce 1945 nebyla dosídlena a kolem roku 1965 definitivně zanikla.\n\n\"Správní příslušnost Vlčic od roku 1848\"\n\nPočet obyvatel Vlčic podle sčítání nebo jiných úředních záznamů:\n\n\"Celá obec Vlčice\"\nV obci Vlčice je evidováno 194 adres : 171 číslo popisné (trvalé objekty) a 23 čísla evidenční (dočasné či rekreační objekty). Při sčítání lidu roku 2001 zde bylo napočteno 155 domů, z toho 131 trvale obydlených.\n\n\"Část obce Vlčice\"\nV samotných Vlčicích je evidováno 144 adres : 129 čísel popisných (trvalé objekty) a 15 čísel evidenčních (dočasné či rekreační objekty). Při sčítání lidu roku 2001 zde bylo napočteno 118 domů, z toho 103 trvale obydlených.\n\nZ hlediska římskokatolické církevní správy spadá obec Vlčice do farnosti Vlčice, která patří do děkanátu Jeseník diecéze ostravsko-opavské a je administrována excurrendo z Bílé Vody.\n\nEvangeličtí věřící patří k farnímu sboru Javorník u Jeseníku. Věřící Československé církve husitské patří k náboženské obci v Jeseníku, kde je i farnost pro pravoslavné věřící.\n\n\n\nObcí prochází silnice I. třídy číslo 60 z Jeseníku a Žulové směrem na Uhelnou, Javorník a dále na státní hranici, odkud pokračuje jako silnice 382 do polského Pačkova, a dále odbočné silnice III. třídy směřující jednak na Bernartice, jednak na Vojtovice a Petrovice.\n\n\nV obci se nachází mateřská škola a základní škola pro žáky se zdravotním postižením a zdravotním znevýhodněním.\n\n"}
{"id": "121828", "url": "https://cs.wikipedia.org/wiki?curid=121828", "title": "Vlkaneč", "text": "Vlkaneč\n\nObec Vlkaneč () se nachází v okrese Kutná Hora ve Středočeském kraji, asi 21 km jihovýchodně od Kutné Hory a 13 km jižně od města Čáslav. Žije v ní obyvatel. Součástí obce jsou i vesnice Kozohlody a Přibyslavice.\n\nPrvní písemná zmínka o obci pochází z roku 1226.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Vlkaneč \"(305 obyvatel, telegrafní úřad, poštovna, katol. kostel)\" byly v roce 1932 evidovány tyto živnosti a obchody: družstvo pro rozvod elektrické energie ve Vlkanči, holič, 2 hostince, kolář, kovář, krejčí, obuvník, pekař, porodní asistentka, řezník, skladiště, obchod se smíšeným zbožím, spořitelní a záložní spolek pro Vlkaneč, výroba hospodářských strojů, trafika, truhlář.\n\n\nDopravní síť\n\nVeřejná doprava 2011\n\n\n"}
{"id": "121829", "url": "https://cs.wikipedia.org/wiki?curid=121829", "title": "Třemešné", "text": "Třemešné\n\nTřemešné je obec nacházející se v okrese Tachov, kraj Plzeňský. Obec je položena na železniční trati Domažlice – Planá u Mariánských Lázní, na hranici CHKO Český les. Rozkládá se v údolí Bezděkovského potoka, po jehož toku dříve stávaly vodní mlýny, jejichž pozůstatky spojuje naučná stezka nazvaná „Vodní mlýny“. Na březích potoka stávaly také milíře. I k nim dovede turisty naučná stezka. Nad vsí se nachází Kamenný vrch, který v sobě skrývá bývalá milířiště a milířské placy. Žije zde  obyvatel.\n\nPrvní písemná zmínka o obci pochází z roku 1532.\n\nKostel Panny Marie nad vsí byl v roce 1982 zbořen, v roce 2014 byl obnažen půdorys zbořeného kostelíka a poblíž vzniklo místo pro oddech s altánkem. Za zmínku jistě stojí několik krásných starých domů na návsi kolem rybníka.\n\n\nSousední obce jsou: Přimda, Stráž, Bělá nad Radbuzou, Eslarn, Rozvadov.\n\n"}
{"id": "121830", "url": "https://cs.wikipedia.org/wiki?curid=121830", "title": "Svatá Maří", "text": "Svatá Maří\n\nObec Svatá Maří se nachází v okrese Prachatice, kraj Jihočeský, zhruba 4 km vsv. od města Vimperk.\nŽije zde  obyvatel. V obci se nachází 2 obchody, MŠ, ZŠ, koupaliště, 4 rybníky, fotbalové hřiště, hostinec a domov důchodců.\n\nSeverovýchodně od obce se nachází přírodní památka Mařský vrch, východně pak přírodní památka Skalka.\n\nPrvní písemná zmínka o obci pochází z roku 1352. První název obce se uvádí jako Laz Marie de Laz.\n\n\n\n"}
{"id": "121831", "url": "https://cs.wikipedia.org/wiki?curid=121831", "title": "Trstěnice (okres Svitavy)", "text": "Trstěnice (okres Svitavy)\n\nObec Trstěnice, ležící na řece Loučné, se nachází na východě Čech v okrese Svitavy v Pardubickém kraji. Leží 8 km jižně od Litomyšle. Žije zde  obyvatel. Obec je známá nejen díky Jiráskově hře \"Vojnarka\", inspirované skutečnou událostí, která se zde kdysi odehrála, ale také četnými kulturními akcemi.\n\nMá malebnou a dochovanou sídelní strukturu. Po obou stranách údolí stojí starobylé usedlosti, podél potoka a ve svazích hlubokého meandrujícího údolí je množství roubených i zděných chalup.\n\nPrvní písemná zmínka o obci pochází z roku 993. Přes obec vedla hypotetická Trstenická stezka.\n\n\nV obci se každoročně koná několik kulturních akcí, z nichž nejznámější jsou Trstěnické divadelní léto a Trstenický faun.\n\n\n"}
{"id": "121833", "url": "https://cs.wikipedia.org/wiki?curid=121833", "title": "Útvina", "text": "Útvina\n\nObec Útvina () se nachází v okrese Karlovy Vary, kraj Karlovarský, bývala městem. V obci včetně místních částí žije obyvatel.\n\nPrvní písemná zmínka o Útvině pochází z roku 1214, kdy se uvádí na falzu listiny pro pány z Rýzmburka jako celnice na cestě z Prahy do Chebu. V roce 1354 připomínán filiální kostel fary v Přílezích pod správou milevských premonstrátů a jejich proboštství v Toužimi. Rozvětvení obchodní stezky z Prahy přes Kynžvart a přes Loket do Chebu v Útvině podnítilo rozvoj kolonizační osady na trhovou ves, která někdy před rokem 1466 získala městské právo, což vedlo i k přenesení fary z Přílez do Útviny ke kostelu svatého Víta. Za husitských válek se toužimského proboštství a tím i Útviny zmocnila kališnická šlechta (1436–1488 rytíři z Vřesovic). Za poděbradských válek v roce 1469 bylo město vypleněno bečovskými katolickými pány z Plavna. Jan z Vřesovic poté získal od krále Jiřího z Poděbrad povolení, aby přenesl privilegia Útviny na Toužim včetně práva nové městečko opevnit. Poté však byla Útvina obnovena a původní obec vedla do roku 1478 spory o městská práva (zejména o znak a trhy) s novou obcí v Toužimi. Útvina pak zůstala ve stínu nové obce a byla označována jen jako městys.\n\nÚtvina byla poddanským městem, toužimská vrchnost zde měla poplužní dvůr s panským domem. V roce 1553 měla Útvina kolem padeásti domů, obyvatelé byli převážně již německé národnosti. Do konce feudalismu sdílela osudy s toužimským panstvím. Od 17. století se zde začali usazovat Židé, vznikla židovská obec s vlastní synagogou a hřbitovem na Šibeničním vrchu. Židovská obec zanikla v 19. století.\n\nMěstečko roku vyhořelo 1784 a téměř celé pak v roce 1870. V roce 1939 zde žilo 600 obyvatel ve 156 domech. Po roce 1945 postihlo Útvinu vysídlení německého obyvatelstva. V minulosti se obyvatelé živili zejména zemědělstvím, ke kterému provozovali různá řemesla a obchod. V 18. století zde působil také cech zedníků a kameníků v čele se stavebním mistrem Johannem Schmiedem. V 19. století se řada obyvatel věnovala provozování hudby, zejména v okolních lázních.\n\nHistorické jádro Útviny utvářela křižovatka starých cest a bývalé tržiště (náměstí) má tvar trojúhelníku. Většina historické hrázděné a roubené zástavby zanikla při požáru v roce 1870 a při demolicích po roce 1945.\nZaniklé památky:\n\n\n\n\n"}
{"id": "121834", "url": "https://cs.wikipedia.org/wiki?curid=121834", "title": "Řehlovice", "text": "Řehlovice\n\nŘehlovice () jsou obec v okrese Ústí nad Labem v Ústeckém kraji České republiky. Nachází se asi 8 kilometrů jihovýchodně od centra krajského města Ústí nad Labem. Žije v nich obyvatel.\n\nPrvní písemná zmínka o obci pochází z roku 1328.. Do poloviny dvacátého století v obci převažovalo německy mluvící obyvatelstvo. Po druhé světové válce došlo k masovému vysídlení většiny původních obyvatel.\n\nŘehlovice tvoří části: Řehlovice (k. ú. \"Řehlovice\" a \"Lochočice\"), Brozánky, Dubice (k. ú. \"Dubice nad Labem\"), Habří, Hliňany, Moravany (k. ú. \"Moravany u Dubic\"), Radejčín a Stadice.\n\nPodloží Řehlovic tvoří většinou třetihorní vulkanické horniny (čediče, znělce, tufy). V okolí Habří se ostrůvkovitě vyskytují třetihorní horniny (písky, jíly). Malý cíp východně od Stadic skrývá druhohorní horniny (pískovce, jílovce).\n\nZ geomorfologického hlediska jsou Řehlovice součástí Krušnohorské subprovincie, kde většina jejich území náleží do celku České středohoří, podcelků Milešovské a Verneřické středohoří, v jejichž rámci spadají pod geomorfologické okrsky Litoměřické, respektive Teplické středohoří. Malá část území se řadí pod celek Mostecká pánev, podcelek Chomutovsko-teplická pánev, v jejímž rámci spadá pod geomorfologický okrsek Chabařovická pánev.\n\nPodle taxonomického klasifikačního systému půd (TKSP) se na většině území obce vyskytují kambizemě modální. Při západní hranice Radejčína a pod silnicí I/63, dálnicí D8 a železnicí je černice fluvická. Severně od Habří a na většině katastrálního území Lochočice je antropozem haldová.\n\nPodle Quittovy klimatické klasifikace náleží celé území Řehlovic do teplé klimatické oblasti T2. Pro tu jsou charakteristická dlouhá, teplá a suchá léta, a mírně teplá jara a podzimy. Zimy jsou krátké, mírně teplé a suché, přičemž sněhová pokrývka má během nich pouze velmi krátké trvání. Platí pro ni průměrné lednové teploty –2 až –3 °C a průměrné červencové teploty 18 až 19 °C. Ve vegetačním období se úhrn srážek pohybuje mezi 350 a 400 mm, v zimním pak mezi 200 a 300 mm.\n\nOblast Řehlovic spadá hydrologicky do povodí řeky Labe, konkrétně náleží do dílčího povodí Ohře, Dolního Labe a ostatních přítoků Labe. Zasahuje sem povodí tří vodních útvarů, kterými jsou „Bílina od toku Bouřlivec po Ždírnický potok“ (většina území obce), „Zalužanský potok od pramene po ústí do toku Ždírnický potok“ (menší část území na severu) a „Labe od toku Ohře po tok Bílina“ (jižní část, zhruba polovina Radejčína). Hlavním tokem území je řeka Bílina, levostranný přítok Labe, která je s ohledem na jakost vod k roku 2012 hodnocena jako silně znečištěná. Mezi zdejší drobné vodní toky patří Řehlovický potok, Radejčínský potok, Žichlický potok, Stadický potok, Moravanský potok či Dubina.\n\nDle biogeografického členění ČR náleží Řehlovice do hercynské podprovincie, v níž se nachází na pomezí Milešovského a Mosteckého bioregionu (většina obce spadá do prvního zmíněného). Z botanického hlediska leží území ve fytogeografické oblasti termofytikum a jejího okresu Labské středohoří (4b).\n\nNa území Řehlovic zasahuje několik zvláště chráněných území. Obcí prochází hranice chráněné krajinné oblasti České středohoří. Ta byla vyhlášena 19. března 1976 výnosem ministerstva kultury ČSR na ploše 1063 km k „ochraně typického pohoří, tvořeného třetihorními vyvřelinami s řadou významných ekosystémů a velkou druhovou rozmanitostí.“ Severozápadně od centra Řehlovic se na katastrálním území Lochočice nachází přírodní rezervace Rač. Vyhlášena byla roku 1953 na 15,41 hektarech a předmětem ochrany jsou „teplomilná společenstva a ukázka sukcese na bývalých obdělávaných pozemcích“. Západní hranice Řehlovic z východu ohraničuje přírodní rezervaci Malhostický rybník, která se však již nachází na území obce Rtyně nad Bílinou. Byla vyhlášena v roce 2002 na 23,57 hektarech a jde o ojedinělou ornitologickou lokalitu. Ve Stadicích, které jsou součástí Řehlovic, stojí u Královského pramene památný strom lípa velkolistá (\"Tilia platyphyllos\"), chráněný od roku 1994.\n\nPočátkem roku 2013 žilo v obci celkem 1355 obyvatel, z toho 685 mužů a 670 žen, jejichž průměrný věk činil 40 let. Podle sčítání sčítání lidu, domů a bytů z roku 2011, kdy v obci žilo 1270 lidí, tvořili největší věkovou skupinu (18,5 %) obyvatelé ve věku od 30 do 39 let. Děti do 14 let věku představovaly 16,4 % obyvatel, zatímco senioři nad 70 let úhrnem 7,2 %. Z celkem 1062 občanů obce starších 15 let je vzdělanostně nejpočetnější skupinou (41,7 %) nejvyšší ukončené vzdělání úplné střední bez maturity. Počet vysokoškoláků dosahoval 5,7 % a bez vzdělání bylo naopak 3,2 % obyvatel.\n\nZ cenzu dále vyplývá, že ve městě žilo 577 ekonomicky aktivních občanů (45,4 %). Dohromady 89 % z nich se řadilo mezi zaměstnané, z nichž 73,3 % patřilo mezi zaměstnance, 4,9 % k zaměstnavatelům a zbytek pracoval na vlastní účet. Oproti tomu celých 46,1 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl.\n\nBěhem sčítání lidu se 68,6 % obyvatel obce přihlásilo k české národnosti. Zbývající zastoupené národnosti byly slovenská (0,8 %), německá (0,2 %), polská a ukrajinská (shodně 0,08 %). Celých 30 % obyvatel obce však svou národnost neuvedlo.\n\nObec je sídlem římskokatolické farnosti, která spadá pod ústecký vikariát litoměřické diecéze. Na území farnosti se nachází farní kostel Nejsvětější Trojice v Řehlovicích, kde se každou neděli konají pravidelné bohoslužby. Dále je její součástí filiální kostel svatého Václava v Brozánkách, kaple Nejsvětější Trojice v Habří, kaple Nejsvětější Trojice v Žichlicích a kaple Narození sv. Jana Křtitele v Řehlovicích, kde se však pravidelné bohoslužby nekonají.\n\nPři censu prováděném v roce 2011 se 7,2 % obyvatel Řehlovic označilo za věřící, z toho 3,3 % se hlásilo k církvi či náboženské obci. Nejvíce obyvatel (1,9 %) se označilo za následovníky římskokatolické církve, 0,5 % byla zastoupena Církev československá husitská a okrajově též Českobratrská církev evangelická. Plných 39,8 % uvedlo, že je bez náboženské víry, a 53,1 % lidí odmítlo na otázku své náboženské víry odpovědět.\n\nŘehlovice jsou vybaveny veřejným osvětlením, vodovodem. Chybí kanalizace a plynofikace.\n\nHlavní silniční komunikací procházejícím územím Řehlovic je silnice I/63, která u Stadic přechází v dálnici D8. V této lokalitě by se na dálnici měl napojit její budovaný úsek z Lovosic do Řehlovic. Mezi další komunikace patří silnice II/258 z Duchcova do Trmic. Územím vede také dvoukolejná elektrifikovaná železniční trať č. 131 z Ústí nad Labem do Bíliny. V rámci Řehlovic na ní osobní vlaky staví v zastávkách Stadice, Řehlovice a Brozánky.\n\nNa území Řehlovic se nachází celkem 15 kulturních památek, z nichž 6 je ve Stadicích, 3 v Brozánkách, 2 ve vlastních Řehlovicích, 1 v Moravanech, 1 v Radejčíně, 1 v Habří a 1 v Dubicích.\n\n\n\n\n"}
{"id": "121835", "url": "https://cs.wikipedia.org/wiki?curid=121835", "title": "Čistá u Horek", "text": "Čistá u Horek\n\nObec Čistá u Horek se nachází v okrese Semily, kraj Liberecký. Žije zde  obyvatel.\n\nPrvní písemná zmínka o obci pochází z roku 1369. Šlo o původně zemědělský dvůr náležící klášteru v Klášterské Lhotě. Majitelé panství se pak poměrně často střídali. Za zmínku stojí jilemnická větev Valdštejnů, za jejichž panování byla vystavena tvrz. Ta ale záhy vyhořela a její polohu připomíná pouze dřevěný kříž nad centrem obce. Pak rod Kapounů a Kouniců ze Svojkova, po kterých jsou v kostele dochované náhrobní desky. Významným vlastníkem byl trutnovský měšťan a pláteník Ignác Falge. Nechal vystavět zděný kostel sv. Prokopa, opata, který nahradil dřevěný kostelík. Zasloužil se také o vybudování \"špitálu\" - domku pro chudé s příslušnou apanáží. Vlastníky panství byli i kníže Karel Rohan nebo JUDr. Eduard Auersperg. Roku 1897 byl v obci vystavěn letní zámeček s upraveným parkem. Dnes slouží jako pension. Sídlem správy panství byla jedna z budov pivovaru, kde byla i šatlava. Pivovar vařil výborné pivo \"Čistovar\" až do roku 1942, kdy byl protektorátními úřady uzavřen.\n\nV obci byla dlouhá tradice pěstování a zpracování lnu a domácího tkalcování. Kvítek lnu tak tvoří část znaku obce. V roce 1913 zde byla vybudována mechanická tkalcovna. Ta fungovala do roku 1940, kdy nový majitel továrnu přestavěl na tírnu lnu. Lněné stonky se zde na vlákno a koudel rozmělňovaly až do roku 1991.\n\nOd roku 1748 je v obci škola. V roce 1883 byla zbudována velká školní budova, na níž byla roku 1926 dokončena nástavba školy měšťanské.\n\nV obci byly dva vodní mlýny, cihelna, pálilo se zde dřevěné uhlí, byl tu kovář, několik stáčíren piva, holič, krejčí, švec... Vesnice však měla především zemědělský charakter s mnoha chalupníky a drobnými zemědělci.\n\nObec dělí potok Olešnice, ale především silnice. Ta byla budována jako silnice císařská a bylo u ní 17 hospod. Některé sloužily i jako zázemí pro formany se stájemi, stodolami a dostatkem vody.\n\nV dubnu 1945 se obec stala omylem terčem náletu ruského letadla, které v mlze netrefilo železniční trať mezi sousedními obcemi a bomba zničila v lukách elektrické vedení do Čisté.\n\n\n"}
{"id": "121836", "url": "https://cs.wikipedia.org/wiki?curid=121836", "title": "Telecí", "text": "Telecí\n\nObec Telecí se nachází v okrese Svitavy v Pardubickém kraji asi 12 km pozemní komunikací jihozápadně od královského věnného města Polička. Je součástí Chráněné krajinné oblasti Žďárské vrchy. Obec je roztroušena podél silnice a žije zde  obyvatel.\n\n\n\nK Telecí patří také Nové Telecí, osada Landráty, samota Maděra a Lucký vrch.\n\n\n"}
{"id": "121838", "url": "https://cs.wikipedia.org/wiki?curid=121838", "title": "Ubušínek", "text": "Ubušínek\n\nUbušínek () je obec v okrese Žďár nad Sázavou v kraji Vysočina. Žije zde obyvatel. Historické jádro obce je vesnickou památkovou zónou.\n\nPrvní písemná zmínka o obci pochází z roku 1390. Do 31. prosince 1924 náležela k obci i osada Nedvězíčko, ležící asi 1511 metrů severovýchodně od obce na levém břehu Trhonického potoka. Vládním nařízením ze 23. prosince 1924 však byla tato osada k 1. lednu 1925 od Ubušínka a země Moravské oddělena a přičleněna k obci Nedvězí v zemi České. Důvodem ke změně obecní, okresní a zemské příslušnosti byla žádost obyvatel Nedvězíčka, kteří to měli k obecnímu úřadu v Ubušínku více než 2 km. V letech 1960-1964 byl Ubušínek připojen k obci Ubušín, v letech 1964-90 náležel k obci Sulkovec. Poté se Ubušínek opětovně osamostatnil.\n\nUbušínek je specifický v tom, že podle výsledků sčítání lidu z roku 2011 je obcí s nejvyšším podílem osob, hlásících se k Českobratrské církvi evangelické (41,3 % obyvatel obce).\n\n\n"}
{"id": "121839", "url": "https://cs.wikipedia.org/wiki?curid=121839", "title": "Vyskeř", "text": "Vyskeř\n\nObec Vyskeř se nachází na úpatí stejnojmenného vrchu v okrese Semily, kraj Liberecký. Žije zde  obyvatel. Obec leží uprostřed největší, západní části Chráněné krajinné oblasti Český ráj, která je zároveň součástí Geoparku Český ráj, zařazeného od roku 2015 jako jediný geopark České republiky do sítě globálních geoparků UNESCO.\n\nPrvní písemná zmínka o obci pochází z roku 1318.\nV roce 1821 byla v obci zřízena dvojtřídní farní škola, v letech 1838-1840 postavena samostatná školní budova. Byla to jednopatrová kamenná stavba, na níž byly v roce 1841 umístěny bicí hodiny. Do školy docházeli žáci i ze širšího okolí, od roku 1879 byla škola přeměněna na trojtřídní a měla kolem 200 žáků. V roce 1978 zůstalo ve škole pouze devět dětí a byla proto zrušena.\n\nV roce 1869 byla v obci založena místní knihovna a v roce 1897 kampelička. Hasičský sbor v obci vznikl v roce 1882, podnětem byl zřejmě tragický požár Národního divadla, k němuž došlo 12. srpna 1881. V druhé polovině 19. století byly ve vsi tři hostince, k nimž od roku 1878 ještě přibyl hostinec \"U českého lva\", který byl v roce 1902 přebudován na katolickou faru. Na počátku 21. století zůstalo ve Vyskři jen jedno pohostinské zařízení.\n\nVe 20. století se obec Vyskeř zapsala do povědomí československé veřejnosti známými automobilovými závody do vrchu. První ročník závodu do vrchu se uskutečnil 9. října 1966 jako náborový a propagační, jeho pořadatelem byly Automotoklub Doubrava-Žďár spolu s Automotoklubem Mladá Boleslav. V letech 1970 a 1971 byl závod pořádán jako mistrovství ČSSR. Celkem se mezi roky 1966 až 1995 uskutečnilo 22 ročníků tohoto závodu.\n\n\n\nV blízkosti obce není žádná železniční trať. Autobusové spojení je zajišťováno pravidelnými linkami mezi Vyskří a Turnovem. Vyskeř je také důležitou zastávkou na trase letních autobusových spojů, zajišťujících dopravu z Jičína a Turnova na některá turisticky zajímavá místa, jako je například zámek Hrubá Skála nebo okolí Trosek.\n\n\n"}
{"id": "121840", "url": "https://cs.wikipedia.org/wiki?curid=121840", "title": "Šumavské Hoštice", "text": "Šumavské Hoštice\n\nObec Šumavské Hoštice (\"Huschitz\") se nachází v okrese Prachatice, kraj Jihočeský, zhruba 7,5 km východně od Vimperka a 10 km zsz. od Prachatic. Leží při horním okraji Šumavského podhůří (podcelek Vimperská vrchovina, okrsek Bělečská vrchovina), asi 6,5 km severovýchodně od hory Boubín. Obcí probíhá hranice CHKO Šumava. Žije zde  obyvatel.\n\nPrvní písemná zmínka o obci pochází z roku 1352.\n\n\nObec je členem mikroregionu Vlachovo Březí, místní akční skupiny Chance in Nature se sídlem v Malenicích a Sdružení místních samospráv ČR.\n\nJe též jedním z východisek turistických tras na Boubín.\n\nObec leží blízko dopravní tepny spojující hraniční přechod s Německem Strážný, Vimperk a Prachatice.\n\nPod správu místního obecního úřadu spadají části obce:\n\nV severní části obce leží také samota Nedvídkov.\n\nDohromady mají zhruba 400 obyvatel.\n\n"}
{"id": "121842", "url": "https://cs.wikipedia.org/wiki?curid=121842", "title": "Čkyně", "text": "Čkyně\n\nObec Čkyně se nachází v okrese Prachatice v Jihočeském kraji, zhruba 7,5 km severovýchodně od Vimperka a obdobně daleko na jihozápad od Volyně. Leží v Šumavském podhůří (podcelek Vimperská vrchovina, okrsek Vacovská vrchovina), na levém břehu řeky Volyňky při ústí Nahořanského potoka. Žije zde  obyvatel.\n\nPřesné datum vzniku Čkyně nelze stanovit, protože se nezachovaly žádné spolehlivé prameny. Základy vzniku obce Čkyně lze nicméně položit do 13. století, kdy došlo k rozsáhlé výstavbě řady nových osad v Čechách a na Moravě. Tehdejší feudální majitelé hledali nové zdroje příjmů v důsledku přechodu od naturální renty k rentě peněžní. Jedním ze zdrojů se stalo zakládání měst, městeček a vesnic, do kterých přešli první osídlenci, kteří budovali základy svých domů, káceli les a zřizovali pole, na kterých pěstovali obilí a další rostlinné produkty. V první polovině 13. století došlo k výstavbě tvrze, která tvořila základ příští vesnice Čkyně, jež obdržela název podle osobního jména Ček.\n\nNejstarší zachovaná písemná zpráva o existenci Čkyně se zachovala náhodně z roku 1243. Tehdy český král Václav I. byl se svou vojenskou družinou v Písku, kam se dostavili šlechtici ze širokého okolí. Jejich přítomnost se projevila také při jejich výčtu při vydání některých významných listin. Král Václav I. potvrdil řádu sv. Jana Jeruzalémského (později maltézskému) ve Strakonicích v držení několik vesnic. Na konci listiny jsou uvedena jména svědků, kteří se zúčastnili vydání této listiny. Mezi nimi se uvádějí Konrád z Janovic, Bedřich se syny ze Čkyně (Fridricus cum filiis de Skin) a další šlechtici. S postupným růstem osídlování vznikly další vesnice v okolí Čkyně.\n\nPísemnými prameny je doložena existence těchto míst: Bošice, Budilov, Onšovice (1315), Lčovice (1321), Horosedly (okolo roku 1400). Teprve ze 16 století jsou doloženy Předenice, Spůle (1544) a Záhoříčko (1545). Český král Ferdinand I. dne 21. května 1537 povýšil dosavadní vesnici Čkyně na městečko, které získalo právo pečetit své vydané písemnosti zeleným voskem, mohlo užívat svůj vlastní městský znak, konat týdenní trhy v sobotu a dva výroční trhy ročně – na den sv. Maří Magdaleny a sv. Mikuláše. Městečko Čkyně mělo odvolací právo do Sušice.\n\nBěhem roku 1742 se zde střetla francouzská vojska s armádou královny Marie Terezie.\n\n\n\nNa území obce v katastrálním území Onšovice u Čkyně jsou přírodní památky:\n\n\nKlima je chladné a mírné. Srážky ve Čkyni jsou značné, srážky i během nejsuššího měsíce. Klima je zde klasifikováno jako vlhké kontinentální podnebí. Průměrné teploty jsou nejvyšší v červenci, kolem 17,0 ° C. Průměrná roční srážka je 818 mm.\nMezi nejvýznamnější zaměstnavatele patří:\n\nObcí probíhá železniční trať 198 (Strakonice – Vimperk – Volary), na níž je zde situována stanice \"Čkyně\". Ve Čkyni se též kříží silnice I/4 (Praha – Strakonice – Volyně – Vimperk – Strážný) se silnicí II/171 (Čkyně – Vacov – Strašín – Sušice – Janovice nad Úhlavou).\n\n\n\n\n\n\n"}
{"id": "121843", "url": "https://cs.wikipedia.org/wiki?curid=121843", "title": "Řendějov", "text": "Řendějov\n\nObec Řendějov () se nachází v okrese Kutná Hora, kraj Středočeský, asi 3 km severně od Zruče nad Sázavou. Žije v ní obyvatel. Součástí obce jsou i vesnice Jiřice, Nový Samechov a Starý Samechov.\n\nPrvní písemná zmínka o obci pochází z roku 1380.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Řendějov \"(přísl. Jiřice, Nový Samechov, Starý Samechov, 587 obyvatel)\" byly v roce 1932 evidovány tyto živnosti a obchody: cihelna, 4 hostince, 2 kováři, krejčí, obchod se smíšeným zbožím, obuvník, spořitelní a záložní spolek pro Řendějov, 4 trafiky, 2 truhláři.\n\n\nDopravní síť\n\nVeřejná doprava 2011\n\n"}
{"id": "121844", "url": "https://cs.wikipedia.org/wiki?curid=121844", "title": "Zdíkov", "text": "Zdíkov\n\nObec Zdíkov (německy Gross-Zdikau) se nachází v okrese Prachatice v Jihočeském kraji, zhruba 6,5 km severozápadně od Vimperka. Zdíkov leží při horním okraji Šumavského podhůří (podcelek Vimperská vrchovina, okrsek Vacovská vrchovina); protéká jím Zdíkovský potok, který je pravostranným přítokem říčky Spůlky. Žije zde obyvatel.\n\nPrvní písemná zmínka o obci pochází z roku 1318. Po mnichovské dohodě zůstal Zdíkov začleněn do Protektorátu.\n\n\n\n\n"}
{"id": "121845", "url": "https://cs.wikipedia.org/wiki?curid=121845", "title": "Vrbice (okres Litoměřice)", "text": "Vrbice (okres Litoměřice)\n\nObec Vrbice (j. č., tedy: \"ta Vrbice, do Vrbice, ve Vrbici\") se nachází necelých sedm kilometrů severně od Roudnice nad Labem a jedenáct kilometrů severozápadně od Štětí v okrese Litoměřice v Ústeckém kraji. Žije v ní obyvatel.\n\nPrvní písemná zmínka o obci pochází z roku 1319.\n\n\n\n"}
{"id": "121846", "url": "https://cs.wikipedia.org/wiki?curid=121846", "title": "Vrátno", "text": "Vrátno\n\nObec Vrátno se nachází v okrese Mladá Boleslav, kraj Středočeský. Rozkládá se asi sedmnáct kilometrů západně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1348.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Vrátno (přísl. Ostrý, 363 obyvatel) byly v roce 1932 evidovány tyto živnosti a obchody: 2 hostince, 2 koláři, kovář, 6 rolníků, trafika, 2 obchody se smíšeným zbožím, spořitelní a záložní spolek pro Vrátno, truhlárna, truhlář, zámečník.\n\nSilniční doprava\n\nObcí prochází silnice II/259 Mladá Boleslav - Vrátno - Mšeno - Dubá.\n\nŽelezniční doprava\n\nObec Vrátno leží na železniční trati Mladá Boleslav – Mělník v úseku, který je v jízdním řádě uváděn v tabulce 064. Jedná se o jednokolejnou regionální trať, doprava byla v tomto úseku zahájena roku 1897. Přepravní zatížení trati mezi Mšenem a Mladou Boleslaví v roce 2011 činilo obousměrně 7 osobních vlaků.\nNa území obce leží železniční zastávka \"Vrátno\".\n\nAutobusová doprava\n\nV obci měla zastávku v pracovních dnech června 2011 autobusová linka Mšeno-Mladá Boleslav \"(4 spoje tam i zpět)\" .\n\n"}
{"id": "121847", "url": "https://cs.wikipedia.org/wiki?curid=121847", "title": "Vyskytná nad Jihlavou", "text": "Vyskytná nad Jihlavou\n\nObec Vyskytná nad Jihlavou (do roku 1947 Německá Vyskytná) se nachází v okrese Jihlava v Kraji Vysočina. V důsledku dřívějšího posunu obecní hranice ze středu koryta řeky Jihlavy na pravý břeh řeky, se obec nyní nachází po obou stranách historické zemské hranice Moravy a Čech. Žije zde obyvatel.\n\nNázev se vyvíjel od varianty Wizkidna (1226), Gishowels (1303), Gissiwls a Wyskidna (1352), Wiskitna abbatis (1367), Gyssawels a Wyskytna (1399), Vyskydna (1437), Vyskydná německá (1458), Gyeshübl (1468), Wyskytnau (1596), Giessbhiebl (1654), Deutsch Gishübel (1787), Gieszhübel a Německá Wyskitna (1843) až k podobě Německá Vyskytná v roce 1848. Český název je odvozen od říčky Vyskytná, což znamenalo tok, v jehož korytě se nacházejí pařezy, vývraty či kamení. Německý název Gießhübel znamenal místo, kde teče voda.\n\nPrvní písemná zmínka o obci pochází z roku 1226. Dříve byla nazývána \"Německou Vyskytnou\" (i pro odlišení od nedaleké České Vyskytné, dnes Vyskytné, která leží 10 km na západ), německy \"Deutsch Gießhübel\".\n\nV letech 1869–1920 k obci příslušela osady Bílý Kámen, Hlávkov a Plandry. Od roku 1900 sem přísluší Rounek. 1. ledna 1992 se Hlávkov a Jiřín staly místními částmi obce.\n\nVyskytná nad Jihlavou leží v okrese Jihlava v Kraji Vysočina. Nachází se 2,5 km jižně od Bílého Kamene a 8 km od Větrného Jeníkova, 2 km jihozápadně od Plander, 7 km západně od Jihlavy, 2 km severně od Rantířova a Rounku, 6 km východně od Dušejova, 4 km jihovýchodně od Jiřína a 3,5 km od Hlávkova. Geomorfologicky je oblast součástí Česko-moravské subprovincie, konkrétně Křemešnické vrchoviny a jejího podcelku Humpolecká vrchovina, v jejíž rámci spadá pod geomorfologický okrsek Vyskytenská pahorkatina. Průměrná nadmořská výška činí 530 metrů. Nejvyšší bod, U svatého Antonína (629 m n. m.), leží na jižní katastru obce. Obcí protéká Jiřínský potok, který se vlévá do řeky Jihlavy, která tvoří jižní hranici katastru. Část území evropsky významné lokality Zaječí skok, kde žije dvouhrotec zelený, zasahuje i do katastru Vyskytné nad Jihlavou.\n\nPodle sčítání 1921 zde žilo v 65 domech 484 obyvatel, z nichž bylo 243 žen. 152 obyvatel se hlásilo k československé národnosti, 331 k německé. Žilo zde 474 římských katolíků, 9 evangelíků a jeden příslušník Církve československé husitské.\n\nObec má čtyři části Hlávkov, Jiřín, Rounek a Vyskytná nad Jihlavou, které leží na 4 stejnojmenných katastrálních územích a má stejný počet základních sídelních jednotek.\n\nVyskytná nad Jihlavou je členem a místní akční skupiny Třešťsko.\n\nObec má 15členné zastupitelstvo, v čele 5členné rady stojí od roku 2010 starosta Petr Böhm.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 18. dubna 2014. Znak: Polcený štít, v pravém modrém poli vztyčený zlatý rošt, levé pole černo-stříbrno-červeně dělené. Vlajka: List tvoří svislý žerďový modrý pruh široký polovinu délky listu se vztyčeným žlutým roštem a tři vodorovné pruhy, černý, bílý a červený. Poměr šířky k délce listu je 2 : 3.\n\nV obci sídlí firmy SCI spol. s r.o., restaurace BK Vyskytná, spol. s r.o., BS sport, s.r.o., KAMILA CHOCOLATES, s.r.o., Skládka Vyskytná, s.r.o., TRENDY FLORIST s.r.o., kovářství, truhlářství, instalatérství, pobočka České pošty a ordinaci zde má pediatr. Obcí prochází silnice III. třídy č. 13111 do Hlávkova, č. 13112 do Plandrů a č. 01945 z Ježené do Rantířova. Dopravní obslužnost zajišťuje dopravce ICOM transport. Autobusy jezdí ve směrech Jihlava, Hojkov, Nový Rychnov, Dudín, Větrný Jeníkov, Herálec a Úsobí. Obcí prochází cyklistická trasa č. 5215 z Rantířova do Bílého Kamene.\n\nZákladní škola a mateřská škola Vyskytná nad Jihlavou je příspěvková organizace zřizovaná obcí Vyskytná nad Jihlavou. Kapacita mateřské školy je 37 dětí. Základní škola má dvě třídy pro 1.–5. ročník. Funguje zde knihovna. Působí zde Sbor dobrovolných hasičů Vyskytná nad Jihlavou, Základní organizace Českého zahrádkářského svazu a Myslivecké sdružení Svatý Antonín Vyskytná nad Jihlavou. Firma BK Vyskytná, spol. s r.o. provozuje bowlingové centrum.\n\n\n\n"}
{"id": "121848", "url": "https://cs.wikipedia.org/wiki?curid=121848", "title": "Víchová nad Jizerou", "text": "Víchová nad Jizerou\n\nObec Víchová nad Jizerou se nachází v okrese Semily, kraj Liberecký. Žije zde  obyvatel.\n\nPrvní písemná zmínka o obci pochází z roku 1492.\n\n\n\n\n"}
{"id": "121849", "url": "https://cs.wikipedia.org/wiki?curid=121849", "title": "Podsedice", "text": "Podsedice\n\nObec Podsedice se nachází v okrese Litoměřice v Ústeckém kraji na jihovýchodním úpatí Českého středohoří, zhruba tři kilometry západně od Třebenic a devět kilometrů jihozápadně od Lovosic. Podsedicemi protéká Podsedický potok; po severní straně vesnici míjí silnice I/15, spojující Most a Lovosice. V obci žije obyvatel.\n\nPrvní písemná zmínka o vesnici pochází z roku 1280. Podsedická tvrz, která ve vsi stávala na blíže neznámém místě, zanikla snad za časů třicetileté války.\n\n\nU Podsedic již od roku 1954 probíhá průmyslovým způsobem povrchová těžba českých granátů. Vytěžené kameny jsou zpracovávány pro šperkařské účely v Družstvu umělecké výroby Granát v Turnově. Místem rýžování pyropů jsou v Českém středohoří čtvrtohorní fluviální sedimenty. České granáty pocházejí z mateční horniny – z brekcií z lokalit podél jižního okraje Českého středohoří, které vznikly jako diatrémy během vulkanické aktivity v období třetihor (přibližně před 25 milióny let). V oblasti mezi Třebívlicemi a Podsedicemi byly nalezeny i další minerály, např. rubín, titan či olivín. V roce 1869 byl u Třebenic objeven malý diamant a další diamant byl v této oblasti nalezen roku 1927.\n\n\n"}
{"id": "121850", "url": "https://cs.wikipedia.org/wiki?curid=121850", "title": "Všemina", "text": "Všemina\n\nObec Všemina se nachází v okrese Zlín ve Zlínském kraji. Žije zde obyvatel. Obec patří do kulturního regionu Valašsko. Geomorfologicky je obec a její kopcovité a poměrně zalesněné okolí součástí Vizovické vrchoviny. Sousedními obcemi jsou (od severu po směru hodinnových ručiček) Trnava, Liptál, Jasenná a Dešná. V katastru obce se nachází přehradní nádrž využívaná zejména k rekreaci a rybaření. V obci je též základní škola.\n\nNa území obce zjištěny archeologické stopy (hradiště) púchovské kultury z keltského období před změnou letopočtu.\n\nPrvní písemná zmínka o obci pochází z roku 1373, kdy osadu spolu se sousedními osadami Slušovice, Dešná a Neubuz zakoupil Ješek ze Štemberka.\n\nKe dni 25. 2. 2008 zde žilo 1126 obyvatel, z toho je 547 mužů a 579 žen.\n\n\n\n\n"}
{"id": "121851", "url": "https://cs.wikipedia.org/wiki?curid=121851", "title": "Všetaty (okres Mělník)", "text": "Všetaty (okres Mělník)\n\nVšetaty jsou městysem v okrese Mělník, kraj Středočeský. Rozkládá se asi třináct kilometrů jihovýchodně od Mělníka a sedm kilometrů východně od města Neratovice. Žije zde obyvatel.\n\n\nPrvní písemná zmínka o obci pochází z roku 1223.\n\nZe Všetat pocházel Jan Palach (1948–1969), který jako student Filozofické fakulty Univerzity Karlovy obětoval svůj život upálením na protest proti cenzuře a pasivnímu přístupu veřejnosti po okupaci Československa armádami států Varšavské smlouvy. Od roku 2019 je z jeho bývalého domu památník.\n\nSe Všetaty je spojeno také jméno prozaika a dramatika Miroslava Slacha, který zde po osvobození učil na základní škole a v roce 1979 se stal dokonce jejím ředitelem. Miroslav Slach zde napsal svá nejznámější díla jako Dostavník do Výmaru nebo Světlo v soumraku (k 25. výročí úmrtí Jana Palacha).\n\nOd 10. října 2006 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Všetaty \"(2030 obyvatel)\" byly v roce 1932 evidovány tyto živnosti a obchody:\n\nVe vsi Přívory \"(přísl. Dolní Přívory, Horní Přívory, 1120 obyvatel, Svaz pěstitelů zeleniny, samostatná obec se později stala součástí Všetat)\" byly v roce 1932 evidovány tyto živnosti a obchody: lékař, biograf Sokol, cihelna, elektrinstalace, galanterie, 4 holiči, 3 hostince, klempíř, kolář, 2 kováři, 2 krejčí, malíř, 3 mlýny, 2 obuvníci, nakládání a vývoz okurek, pekař, pokrývač, řezbář, řezník, 5 obchodů se smíšeným zbožím, Spořitelní a záložní spolek pro Přívory, stavební družstvo rodinných domků, 2 švadleny, trafika, 2 truhláři, zahradnictví, zámečník, 5 vývozců zeleniny.\n\n\nDopravní síť\nVeřejná doprava 2012\n\n\n"}
{"id": "121852", "url": "https://cs.wikipedia.org/wiki?curid=121852", "title": "Vřeskovice", "text": "Vřeskovice\n\nObec Vřeskovice se nachází v okrese Klatovy v Plzeňském kraji. Žije zde obyvatel.\n\nPrvní písemná zmínka o obci pochází z roku 1352.\n\n\n\n"}
{"id": "121853", "url": "https://cs.wikipedia.org/wiki?curid=121853", "title": "Větřní", "text": "Větřní\n\nMěsto Větřní () se nachází v okrese Český Krumlov, kraj Jihočeský. Žije zde  obyvatel.\n\nPrvní písemná zmínka o vesnici pochází z roku 1347. Od 19. ledna 2017 je Větřní městem.\n\nVětřní má osm částí, které leží na pěti katastrálních územích:\n\nVe Větřní se nachází papírna. První dochovaná poznámka o její historii pochází z roku 1870.\n\n\n\nDo území obce zasahuje ochranné pásmo nemovitých kulturních památek - kostela sv. Apoštola Petra a Pavla a kaple Navštívení P. Marie ve Svérázu.\n\n"}
{"id": "121854", "url": "https://cs.wikipedia.org/wiki?curid=121854", "title": "Prušánky", "text": "Prušánky\n\nPrušánky () jsou obec v okrese Hodonín v Jihomoravském kraji, 11 km jihozápadně od Hodonína. Žije zde obyvatel.\n\n\n\n"}
{"id": "121855", "url": "https://cs.wikipedia.org/wiki?curid=121855", "title": "Rochov", "text": "Rochov\n\nObec Rochov () se nachází v okrese Litoměřice v Ústeckém kraji přibližně osm kilometrů jižně od Litoměřic. Žije v ní obyvatel.\n\nPrvní písemná zmínka o vsi \"Rochou\" pochází z roku 1219. Dva zdejší statky daroval vladyka Troch na Brozanech pražskému klášteru svatého Tomáše na Malé Straně řádu augustiniánů.\n\nRoku 1677 tyto dva statky s 26 obyvateli koupila od převora kláštera, za 800 kop po 60 fr. rýn. čítaných, Marie Magdalena Venceliová z Bochova, rozená Petráčková z Vokounštejna, vdova po královském apelačním rádci a doktoru práv Pavlu Venceliovi z Bochova, rodem Schwommschneider ze Svitav. Této rodině patřily od roku 1623 sousední Vrbičany a nedaleký Třebušín u Ploskovic, konfiskáty po Smilu Kaplíři ze Sulevic, který byl nejstarším z 27 popravených mužů roku 1621 na Staroměstském náměstí.\n\nPo Marii Magdaleně Venceliové z Bochova dědila dcera Rosina Anna, provdaná za Františka Karla, rytíře Kressla z Kvalteberku. Jejich vnuk svobodný pán František Karel Kressl z Kvaltenberku v letech 1786–1789 vystavěl ve vrbičanský zámek. Po jeho smrti (1801) a smrti jeho manželky Josefy z rodu hrabat Straků z Nedabylic panství Třebušín a Vrbičany s Rochovem zdědil jejich prasynovec svobodný pán Fr. Saleský Karel z Puteani. Vrbičany držel do roku 1843 a Třebušín jeho vnučka Adéla, provdaná za svobodného pána Karla ze Skal a Velké Lhoty, až do roku 1906. Roku 1846 se stali vlastníky Vrbičan s Rochovem hrabata Herbersteinové, kteří je připojili ke statkům Libochovice a Budyně nad Ohří a alodiální statek změnili v roce 1899 za hraběte Johanna Josefa Herbersteina-Proskau (1854–1944) na fideikomis.\n\nVětšina polností byla první pozemkovou reformou v roce 1921 zabrána československým státem dle zákona č. 215/1919 Sb.\n\n\n"}
{"id": "121856", "url": "https://cs.wikipedia.org/wiki?curid=121856", "title": "Ptení", "text": "Ptení\n\nObec Ptení se nachází v okrese Prostějov v Olomouckém kraji. Žije zde obyvatel.\n\nNejstarší podoba názvu obce je známá z roku 1131, kdy se uvádí ve tvaru \"Napteni.\" Od roku 1351 je obec v několika olomouckých zemských deskách zmiňována jako \"Ptenie.\" V průběhu staletí se vyskytla celá řada názvů jako např. roku 1359 \"Ptenye,\" roku 1399 \"Neptenye,\" roku 1568 \"Ptýň.\" Roku 1628 poprvé německá podoba názvu \"Ptin,\" roku 1772 poprvé latinsky \"Ptinium.\" Ve století devatenáctém se začala projevovat snaha o návrat k českému pojmenování obce (\"Starý Ptjn\" a \"Nový Ptjn\"). Od roku 1850 obec začala potvrzovat veškeré úřední dokumenty jako \"spoyene Pteni.\" Od roku 1979 se začal používat současný název Ptení.\n\nNázev obce pochází od staroslovanského slova \"ptení,\" což byla podoba podstatného jména pták.\n\nNejstarší osídlení oblasti se datuje až do pravěku, jak dokazují archeologické nálezy z doby kamenné. Významné postavení mělo toto místo v době laténské (zde v 3.–1. století př. n. l.). Z tohoto období je doloženo osídlení nejméně na sedmi místech katastru a předpokládá se jeho úzká vazba na keltské oppidum na Starém Hradisku.\n\nNejstarší dochovaná písemná zmínka o obci (soupis majetku) pochází již z roku 1131. Z roku 1378 je ve vsi doložena tvrz. Na jejím místě dnes stojí renesanční zámek, který býval majetkem hrabat Saint-Genois, poté Lichtenštejnů. V polovině 14. století byla ves rozdělena mezi několik majitelů. V 15. století jej vlastnil rytíř Jan ze Ptení (roku 1399 vlastnil Mouřínov) a poté jeho syn Jan.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nSoučástí obce je také malá osada Pohodlí, která leží asi 2,5 km západně od Ptení.\n\n\n\n\n"}
{"id": "121857", "url": "https://cs.wikipedia.org/wiki?curid=121857", "title": "Polepy (okres Litoměřice)", "text": "Polepy (okres Litoměřice)\n\nObec Polepy se nachází v okrese Litoměřice v Ústeckém kraji. Žije v ní obyvatel.\n\nPrvní písemná zmínka o vesnici pochází z roku 1227.\n\n\nObcí vede silnice II/261 Liběchov–Děčín a po severním okraji zastavěného území železniční trať Lysá nad Labem - Ústí nad Labem (č. 072), na které je zřízena železniční stanice Polepy. Zastavují zde jen osobní vlaky.\n\nZvon z kostela svatého Václava původně pochází z obce Prachov, která stávala na Prachové až do třicetileté války, kdy zanikla a její zvon se ztratil. Jednou jej na místě zaniklé obce vyryla svině a zvon prý dodnes při zvonění volá: „Svině vyryla zvoně!“\n\n\n\n"}
{"id": "121858", "url": "https://cs.wikipedia.org/wiki?curid=121858", "title": "Radhostice", "text": "Radhostice\n\nObec Radhostice se nachází v okrese Prachatice, kraj Jihočeský. Žije zde  obyvatel.\n\nPrvní písemná zmínka o obci pochází z roku 1315.\n\nV obci se 11. 6. 1934 narodil český historik Josef Hanzal. Po roce 1989 byl zvolen starostou obnoveného Historického klubu. V posledních letech se Josef Hanzal nejvíce věnoval osobnosti historika Josefa Pekaře. Vyvrcholením této jeho činnosti byla monografie \"Josef Pekař – život a dílo\", která vyšla krátce před jeho smrtí. Zemřel 25. 6. 2002 a je pochován na místním hřbitově.\n\n\n\n"}
{"id": "121859", "url": "https://cs.wikipedia.org/wiki?curid=121859", "title": "Břvany", "text": "Břvany\n\nObec Břvany () se nachází v okrese Louny v Ústeckém kraji. Žije v ní obyvatel.\n\nPrvní písemná zmínka o obci pochází z roku 1436. Zemědělská obec, kdysi stávala na břehu bahnitého jezera, vysušeného v letech 1807–1808, s pozdně gotickým kostelem svatého Martina pevnostního typu z roku 1501, vybavení je barokní. Zděné domy jsou ukázkou lidové architektury.\n\nPramení zde uhličitá minerální voda, stáčená pod obchodním názvem Praga. Od roku 2011 je provoz společnosti Praga ukončen.\n\nBřvany stojí v oblasti hrásťové vyvýšeniny krušnohorského směru, která je na jihu ohraničená ranským a na severu liběchovským zlomem. Na další zlomy je vázán výskyt minerálních vod. Geologické podloží je tvořené permokarbonskými horninami. Nad nimi se v místech výskytu minerální vody nachází cenomanské pískovce, které fungují jako vodní kolektor. V okolí vesnice se lze také setkat s křídovými sedimenty: spodní část představují spodnoturonské jílovce s výskytem sádrovce, nad nimi se nachází písčité spongility a středněturonské pískovce s polohami glaukonitových vápenců. Poslední vrstvou křídových usazenin jsou svrchnoturonské pískovce a slínité jíly. Vše překrývají kvartérní sedimenty, ale třetihorní horniny na některých místech (např. u kostela) vystupují na povrch.\n\nNad obcí se zdvihá Břvanský vrch (302 m, též Chlum), ze kterého je kruhový výhled.\n\nNedaleko obce jsou roztroušené čedičové skalky zvané Kamenné stádo.\n\n\n"}
{"id": "121860", "url": "https://cs.wikipedia.org/wiki?curid=121860", "title": "Dolní Dvořiště", "text": "Dolní Dvořiště\n\nDolní Dvořiště (německy \"Unterhaid\") je obec v jižní části okresu Český Krumlov známá především jedním z nejdůležitějších silničních hraničních přechodů mezi ČR a Rakouskem – hraniční přechod Dolní Dvořiště – Wullowitz. Žije zde  obyvatel. Obec leží na rozhraní mezi Šumavou a Novohradskými horami. Střed obce je vzdálen 28 km jižně od Českého Krumlova. Nejbližšími městy jsou: Kaplice (10 km S), Vyšší Brod (13 km Z) a Freistadt (v Rakousku, 19 km J).\n\nKatastr obce je velmi rozsáhlý – 90 km²; přičemž sahá od Malše až k Vltavě. Od východu na západ měří 17 km, od severu k jihu 13 km. Skládá se z osmi částí.\n\nDolní Dvořiště je poprvé připomínáno v roce 1279, která právně potvrzuje podřízení dolnodvořišťského kostela vyšebrodskému klášteru. Později se pro Dolní Dvořiště objevila i latinská pojmenování - \"Merica Philipi\" (Filipova pastvina), \"Merica inferior, Merica Rinoldi,\" v některých písemných dokladech jsou uváděny i názvy jako Dolní Myšlany a Dolní Bor.\n\nMěstečko na zemské stezce z Čech do Rakouska bylo založeno pány z Rožmberka někdy ve 13. století. Jeho znak pochází z doby kolem roku 1380. V roce 1400 byla zahájena výstavba dnešní farní kostel sv. Jiljí na náměstí.\n\nVlastnictví po rodu Rožmberků převzali Švamberkové. Kvůli jejich účasti na protihabsburském odboji v době stavovského povstání jim byly majetky zabaveny, a Dolní Dvořiště převzal rod Buquoyů. Již tehdy byla většina obyvatel ve městečku německé národnosti.\n\nV 1. polovině 19. století byla v bezprostřední blízkosti obce vystavěna koněspřežná dráha České Budějovice - Linec \"(1. na evropském kontinentě)\". V roce 1890 žilo v městečku (bez dnešních okolních osad) 736 obyvatel, z toho jen 12 Čechů \"(1,6 %)\".\n\nV létě roku 1920 byla v obci založena vedle již od 16. století existující čtyřtřídní německé školy, nejprve jednotřídní, od roku 1924 dvoutřídní česká škola, která nejprve sídlila v různých objektech v obci, využívala např. místnost na radnici, později jednu učebnu v německé škole (dnešní budova školky). 24. srpna roku 1924 byl položen základní kámen nové školní budovy, která byla slavnostně otevřena dne 13. září 1925.\n\nPo druhé světové válce byla většina německého obyvatelstva odsunuta, čímž v takřka zcela německé obci velmi výrazně poklesl počet obyvatel. Obec byla dosídlena lidmi z vnitrozemí a ze Slovenska. V 50. letech zanikla v nynějším obvodu obce tato sídla: Babí, Bludov, Cetviny, Dolní Kaliště, Horní Kaliště, Klopanov, Lipoltov, Mikoly, Mikulov, Mladoňov, Morašov, Přibyslavov, Sejfy, Sosnice, Štědrkov, Zbraslav, Žibřidov. Obec prošla obdobím kolektivizace a zákládání jednotných zemědělských družstev, která postupně zanikla. V letech 1964-1994 (1998) zde hospodařil státní statek Dolní Dvořiště.\n\nPo roce 1989 v obci vzniklo velké množství nevěstinců a hazardních podniků, někdy přestavěných z objektů bývalých rot Pohraniční stráže nebo ze zemědělských staveb. Prostitutky stávaly také podél silnice. Dnes veřejný pořádek hlídá bezpečnostní agentura, kterou si obec najala, a nočních klubů také ubylo.\n\nHraniční přechod se před zrušením hraničních kontrol několikrát stal místem protestů rakouských ekologických aktivistů proti Jaderné elektrárně Temelín, kteří jeho blokádami zdržovali plynulost mezinárodního provozu.\n\nÚzemí obce je mimořádně bohaté zejména na památky z období gotiky.\n\n\nOchranné pásmo národní kulturní památky – českého úseku bývalé koněspřežní železnice z Českých Budějovic do Lince\n\nDo území obce zasahuje Přírodní park Novohradské hory.\n\n\n\nDolní Dvořištěm prochází cyklistická trasa 12.\n\nObec má příjmy z provozu kasin a příjmy investuje do zvelebení obce. V Dolním Dvořišti obec řeší opravu prodejny potravin, která je uzavřena od 23.10.2018.\n\nPodél silnic postupně vzniklo 5 benzínových čerpacích stanic. Z hlediska občanské vybavenosti mají občané městečka možnost využít poštu a zdravotní středisko. V obci existuje základní a mateřská škola, své oddělení zde má Pohraniční policie. V obci je velké množství stravovacích a ubytovacích zařízení.\n\nDolní Dvořiště je všeobecně známé zejména díky zdejšímu hraničnímu přechodu do Rakouska. Celnice prošla již před rokem 1989 značnými úpravami spojenými s rozšířením její kapacity (výstavba kamionky, výstavba nové správní budovy, výstavba vízovky). Po roce 1989 v bezcelním prostoru vznikly obchody Duty Free Shop a benzínová pumpa. Po vstupu ČR do Evropské unie a s tím spojeným ukončením celních kontrol na hranicích došlo ke snížení zátěže okolí přechodu kamiony čekajícími na spediční odbavení. Po vstupu ČR do Schengenského prostoru a s tím souvisejícím odstraněním pasové kontroly ztratil objekt celnice svůj význam a byl převeden z majetku státu do majetku obce. Bylo demontováno zastřešení osobní celnice a objekty jsou pronajaty podnikatelským subjektům. V prostoru celnice v samostatném objektu zůstává služebna Policie ČR.\n\nV prostoru celnice (západně od ní) stával objekt 2. roty 15. brigády Pohraniční stráže. V současné době je v objektu hotel.\n\nV roce 1981 si hraniční přechod „zahrál“ v televizním filmu Příjemce platí v dolarech. Ve stejném roce se záběr na obec od koněspřežní železnice objevil ve filmu Neříkej mi majore!.\nDolní Dvořiště leží na křižovatce silnic I/3 a II/163.\n\nSilnice I/3 je jednou z nejvýznamnějších spojnic České republiky a Rakouska s velmi hustým provozem. Dříve vedla přímo skrz obec, ale vzhledem k obrovskému nárůstu osobní i nákladní automobilové dopravy po roce 1989 byla před Dvořištěm přeložena, a obchází městečko západním obchvatem. V úseku od hranice přibližně ke Kaplici je na silnici zaznamenáván zvýšený počet dopravních nehod (k nejtragičtější autobusové nehodě s 20 oběťmi došlo v březnu 2003 u Nažidel). Situaci zlepší výstavba dálnice D3, která má být v úsecích Kaplice nádraží – Nažidla a Nažidla – Dolní Dvořiště zprovozněna v roce 2025.\n\nSilnice II/163 začíná v obci Černá v Pošumaví a vede podél lipenské vodní nádrže přes Frymburk do Lipna, a dále podél Vltavy do Vyššího Brodu. Tam se od toku Vltavy odpojuje a pokračuje rovně k Dolnímu Dvořišti.\n\nHistorie autobusové dopravy v Dolním Dvořiště se píše od roku 1931, kdy byly zprovozněny dvě soukromé linky na trase Rybník - Dolní Dvořiště - Rychnov nad Malší - Tichá – Cetviny.\n\n\n\n\n\nKatastrem obce prochází tratě 195 a 196.\n\nTrať 196 je vedena z Českých Budějovic na železniční hraniční přechod Horní Dvořiště, odkud dále pokračuje do Lince. V českém úseku vznikla většinou přestavbou nejstarší evropské železnice - původní koněspřežky. V roce 2001 prošla rekonstrukcí a byla elektrizována. Na území obce leží přestupní stanice \"Rybník\". Jsou po ní vedeny osobní vlaky i mezinárodní rychlíky do Rakouska, Švýcarska a Itálie.\n\nTrať 195 – tzv. \"Vyšebrodská elektrická dráha\" (Rybník - Lipno nad Vltavou) vznikla v roce 1911 a již od počátku provozu byla elektrizována. Projekt elektrizace je dílem českého technika Františka Křižíka. Také tato trať prošla přestavbou spočívající v úpravě elektrických částí a ve změně provozního napětí.\n\nV Dolním Dvořišti se narodil německy píšící spisovatel Hans Watzlik.\n\nOdkazy\n\n\n\n\n\n"}
{"id": "121861", "url": "https://cs.wikipedia.org/wiki?curid=121861", "title": "Dolní Hořice", "text": "Dolní Hořice\n\nObec Dolní Hořice () se nachází v okrese Tábor v Jihočeském kraji. Žije v něm obyvatel.\n\nPrvní písemná zmínka o obci pochází z roku 1403.\n\nJihozápadně od vesnice se nachází národní přírodní památka Chýnovská jeskyně a přírodní rezervace Pacova hora.\n\n\n\n"}
{"id": "121862", "url": "https://cs.wikipedia.org/wiki?curid=121862", "title": "Fryšava pod Žákovou horou", "text": "Fryšava pod Žákovou horou\n\nFryšava pod Žákovou horou ( ) je obec v okrese Žďár nad Sázavou v Kraji Vysočina. Rozkládá se v délce skoro 2 km po obou stranách říčky Fryšávky. Žije zde obyvatel.\n\nPrvní písemná zmínka o obci pochází z roku 1560 a její vznik souvisí se sklárnou. Podle zápisu v novoměstské knize svatebních smluv provdával tehdy sklářský mistr Mates z Fryšavy svou dceru Apolenu. Fryšava byla součástí novoměstského panství, v roce 1749 dostala pečeť, ve znaku je rádlo a nad ním hvězda. Ve 2. polovině 17. století se u obce začala těžit železná ruda pro železárnu v Kadově. Jednalo se o mohutné ložisko, dolovalo se do 50. let 19. století. V letech 1944–1945 působily v okolí obce partyzánské skupiny, 9. 5. 1945 zde došlo k boji partyzánské skupiny Záře s ustupujícími Němci, padlo 12 partyzánů a 5 místních občanů.\n\n\nFryšavská sklárna patřila mezi nejstarší na Novoměstsku. V polovině 17. století zde byla zavedena výroba benátského skla, v roce 1718 sklárna vyhořela. Provoz byl sice znovu obnoven, ale nejspíše kolem roku 1729 byla její činnost ukončena. Ukázky výrobků jsou v Horáckém muzeu v Novém Městě na Moravě.\n\n\n\nV zimním období jsou pole jižně a jihovýchodně od obce využívány pro snowkiting. Jedná se o jeden z nejlepších revírů v České republice. Jeho poloha, situovaná v nadmořské výšce 769 m n. m. (vrchol) zaručuje dostatek sněhu po celé zimní období s velkým počtem větrných dní.\n\n\n"}
{"id": "121863", "url": "https://cs.wikipedia.org/wiki?curid=121863", "title": "Borová (okres Svitavy)", "text": "Borová (okres Svitavy)\n\nObec Borová ( – 1349) se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1349. Dle typu zástavby se jedná o dlouhou lesní lánovou ves.\n\n\n\nObcí prochází silnice I/34 a regionální železniční trať Svitavy – Žďárec u Skutče se stanicí \"Borová u Poličky\" a zastávkou \"Borová u Poličky zastávka\".\n\n"}
{"id": "121864", "url": "https://cs.wikipedia.org/wiki?curid=121864", "title": "Borovy", "text": "Borovy\n\nObec Borovy (dříve \"Borové\", německy \"\") se nachází v okrese Plzeň-jih, kraj Plzeňský. Žije zde obyvatel.\n\nPrvní písemná zmínka o obci pochází z roku 1358.\n\nPodle vyhlášky Ministerstva vnitra ČR č. 513/2006 Sb. přešla obec Borovy ke dni 1. ledna 2007 společně s obcí Nezdice z okresu Klatovy do okresu Plzeň-jih.\n\n\n\n"}
{"id": "121865", "url": "https://cs.wikipedia.org/wiki?curid=121865", "title": "Dobrovíz", "text": "Dobrovíz\n\nObec Dobrovíz se nachází v okrese Praha-západ, kraj Středočeský, asi šestnáct kilometrů západně od centra Prahy a 5 km severozápadně od Hostivice. Žije zde obyvatel. Součástí obce je též samota Žákův Mlýn.\n\nPrvní písemná zmínka pochází z roku 1238. Tehdy ves získal klášter na Zderaze darem od Všebora z Hrabišic. Skutečný vznik vesnice se ale předpokládá již v období raného středověku.\n\nBěhem husitských válek byla Dobrovíz roku 1422 zabrána Pražany, v následujícím období patřila pražským měšťanům. Od 15. prosince 1436 se s posvěcením císaře Zikmunda dostal Dobrovíz do rukou Tvocha z Nedvídkova. Roku 1447 obec připadla Jindřichu Libštejskému z Kolovrat, který ji připojil ke statku Buštěhrad. Během konfiskací počátkem třicetileté války (roku 1620) Kolovratové o Dobrovíz přišli.\n\nV roce 1645 byla obec připojena se statkem Středokluky k Tuchoměřicím, majetku jezuitského semináře sv. Václava a Klimenta. Na tváři Dobrovíze se třicetiletá válka dost podepsala: 8 z 12 tehdejších usedlostí zůstalo opuštěných. Navíc byla zplundrována od té doby neexistující osada Vervenice (stála v místě dnešních božích muk a větrolamu směrem k letišti).\n\nOd dob pobělohorských až o nedávné minulosti ale byla Dobrovíz nejbohatší obcí z panství Středokluky, především díky půdě. Např. v roce 1713 bylo dle očité visitace v Dobrovízi vlastněno 53 koní, 23 volů, 50 krav, 29 jalovic, 175 ovcí, 29 prasat. Jezuitům ves patřila až do 1773, kdy byli jakožto řád zrušeni. Údolím mezi Dobrovízí a Hostouní podle pověsti táhla pruská armáda v roce 1866.\n\nV padesátých letech 20. století se v těsném okolí obce rozoraly meze a vysázely větrolamy. Rozšířením ruzyňského letiště přišla Dobrovíz o přirozené dopravní spojení na východ (Ruzyně) a jihovýchod (Hostivice).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Dobrovíz \"(719 obyvatel, sbor dobrovolných hasičů)\" byly v roce 1932 evidovány tyto živnosti a obchody: 2 bednáři, obchod s dobytkem, galanterie, elektromláticí společnost, paromláticí společnost, 3 hostince, kolář, kovář, krejčí, mlýn, obuvník, pekař, porodní asistentka, 19 rolníků, 2 řezníci, 2 sdaři, 3 obchody se smíšeným zbožím, stavební družstvo Svépomoc, švadlena, trafika, truhlář, zahradník, zámečník.\n\nPo devadesátých letech a začátku 21. století, kdy byla do Dobrovíze zavedena voda, kanalizace a plyn dochází k pomalé regeneraci vzhledu obce (především historické jádro) a jejímu rozvoji v rezidenční i industriální oblasti (projekt Cargoport nedaleko sjezdu z dokončené D6).\n\nPodél západního okraje vesnice protéká Dobrovízský potok, jehož koryto a břehy jsou chráněné jako přírodní památka Zákolanský potok.\n\nPočet obyvatel je uváděn za Dobrovíz podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcích Česka počet obyvatel v posledních letech roste. V celé dobrovízké aglomeraci nicméně žije necelých 1 tisíce obyvatel.\n\nNa podzim 2013 si Dobrovíz vzhledem k její strategické poloze vybrala společnost Amazon.com pro stavbu dvou skladů (jednoho návratového a jednoho distribučního centra) v České republice (distribuční centrum mělo stát původně u Brna). Distribuční centrum plánovala otevřít v roce 2014 a celkem v Česku zaměstnat až 10 000 lidí. Někteří obyvatelé Dobrovíze (i okolních obcí) ale proti otevření centra protestovali – nelíbil se jim průjezd 450 kamionů denně, rapidní zhoršení životního prostředí, trvalé narušení památkové zóny a v poslední řadě to, že se o tom dozvěděli až z médií. Dne 6. prosince 2013 obyvatelé hlasovali a vyslovili se proti. Developerská společnost Panatonni, která měla halu vybudovat, chtěla v případě definitivního zrušení stavby náhradu škody. Projekt byl nakonec úspěšně dokončen a sklad zahájil svůj provoz v roce 2015.\n\nV obci je od roku 1995 vyhlášena vesnická památková rezervace (soubor lidové architektury). Dále se zde nachází:\n\nDopravní síť\n\nVeřejná doprava 2016\n\n"}
{"id": "121866", "url": "https://cs.wikipedia.org/wiki?curid=121866", "title": "Okrouhlice (okres Havlíčkův Brod)", "text": "Okrouhlice (okres Havlíčkův Brod)\n\nOkrouhlice () je obec v okrese Havlíčkův Brod v Kraji Vysočina. Nachází se zhruba 9 km severozápadně od Havlíčkova Brodu. Žije zde obyvatel.\n\nObcí protéká řeka Sázava a její levostranný přítok Perlový potok. Při západním okraji Okrouhlice teče Lučický potok, který je pravostranným přítokem Sázavy. Okrouhlicí prochází železniční trať Kolín – Havlíčkův Brod, na které je zřízena stejnojmenná stanice a silnice druhé třídy II/150.\n\nPrvní písemná zmínka o obci pochází z roku 1207, ve 14. století se zde zmiňuje fara. Do roku 1338 patřila klášteru Vilémov. Roku 1415 se na zdejší tvrzi připomíná Ruprecht z Okrouhlic. Panství o rozloze přes 1000 ha bylo od roku 1709 majetkem nadace rytíře Straky z Nedabylic; z jejího výtěžku byla postavena Strakova akademie v Praze, dnes sídlo české vlády. V části Vadín se roku 1890 narodil malíř Jan Zrzavý.\n\nOd roku 1961 pod Okrouhlici spadá jako místní část Babice.\n\n\nNejpozději v 15. století vznikla nad řekou Sázavou tvrz, v 17. století rozšířená o dvě křídla na zámek. V přízemí je gotický portálek a arkády kolem nádvoří, arkády v patře byly v 18. století zazděny. Průčelí upraveno v 18. století.\n\nU mostu je ve výklenku socha sv. Jana Nepomuckého z roku 1738. U silnice do Světlé nad Sázavou je barokní kaplička Svaté rodiny s freskovou výzdobou z počátku 18. století.\n\n\n\n"}
{"id": "121867", "url": "https://cs.wikipedia.org/wiki?curid=121867", "title": "Pulečný", "text": "Pulečný\n\nObec Pulečný se nachází v okrese Jablonec nad Nisou, kraj Liberecký. Žije zde  obyvatel.\n\nPrvní písemná zmínka o obci pochází z roku 1543.\n\n\n\n"}
{"id": "121868", "url": "https://cs.wikipedia.org/wiki?curid=121868", "title": "Předslav", "text": "Předslav\n\nObec Předslav se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1352.\n\n\n\n"}
{"id": "121869", "url": "https://cs.wikipedia.org/wiki?curid=121869", "title": "Písečná (okres Jeseník)", "text": "Písečná (okres Jeseník)\n\nObec Písečná (do roku 1948 Sandhýbl, ) se nachází v okrese Jeseník v Olomouckém kraji, v údolí řeky Bělé 7 km severovýchodně od Jeseníku. Žije zde obyvatel.\n\nObec Písečná sousedí na severu s obcí Supíkovice, na jihozápadě s obcí Česká Ves, na jihu a východě s obcí Mikulovice a na severovýchodě s obcí Hradec-Nová Ves. Od okresního města Jeseník je vzdálena 7 km a od krajského města Olomouc 75,5 km.\n\nGeomorfologicky patří Písečná k provincii Česká vysočina, subprovincii krkonošsko-jesenické (sudetské), oblasti jesenické (východosudetské) na rozhraní geomorfologického celku Rychlebské hory (podcelek Sokolský hřbet) a geomorfologického celku Zlatohorská vrchovina (podcelky Bělská pahorkatina a Rejvízská hornatina). Na jihu dosahuje katastr obce největší výšky (720 m n. m.) na svahu \"Sporného vrchu\", na severu (630 m n. m.) na svahu \"Křemenáče\", oba vrcholy jsou však v jiných obcích.\n\nÚzemí Písečné patří do povodí Odry, resp. Kladské Nisy. Písečnou protéká říčka Bělá, která přitéká z jihu a lomí se směrem na východ. Do ní vtékají i jiné drobné toky na území obce: ze západu do ní ústí \"Žlebník\" a z jihu ve Studeném Zejfu potok \"Chebzí\", protékající stejnojmennou osadou. V Písečné je několik nádrží v zaplavených dolech, zejména nádrž \"Florián\".\n\nÚzemí obce pokrývá z 56,5 % zemědělská půda (18 % orná půda, 35 % louky a pastviny) a z více než 27 % les.\n\nNa území dnešní Písečné i okolních vsí se ve vrcholném středověku nalézala rozsáhlá vsi v údolí Bělé, zvaná Waltersdorf (Valteřovice), která se připomíná již roku 1284 a pravděpodobně zanikla před rokem 1420. Jistější je však vazba na jinou ves či část vsi s názvem \"Wüstekirche\" (Pustý kostel), která je jmenována roku 1373 a již tehdy zde byly hamry a dolovala se železná ruda i zlato. I tato ves však po roce 1443 zpustla a zarostla lesem a teprve o sto let později bylo místo opět osídlováno, tentokrát již pod názvem \"Sandhübel\", tj. „Písečný kopec“. Počet usedlíků zde rychle rostl a po třicetileté válce roku 1689 měl Sandhýbl již 40 sedláků a 26 zahradníků a domkářů. Bylo zde rovněž zákupní fojtství. Vedle zemědělství se obyvatelé zabývali také přadláctvím a tkaním plátna. V místě byla i pila, buchar a pískovna.\n\nPísečná patřila od počátku až do zrušení patrimoniální správy roku 1850 do majetku vratislavských biskupů, a to (nejpozději od roku 1497) v rámci frývaldovského panství.\n\nPočátky kostela v Písečné jsou nejasné. Snad již ve 14. století zde byla kaple(od níž se místo nazývalo Pustá Cerekev), přestavěná později na kostelík a roku 1753 na barokní kostel. Od roku 1782 je u kostela rovněž římskokatolická farnost. Roku 1782 vznikla i zdejší škola, která stávala na místě nynějšího zdravotního střediska. V roce 1871 byla z důvodu velkého počtu žáků postavena škola nová - u schodiště ke kostelu, později byl v této budově obchod s potravinami, pak obchod s textilem, potom motorest Non-Stop a dnes po další rekonstrukci restaurace U Kohoutků, po problémech s provozem restaurace byla provedena rekonstrukce a v roce 2012 je zde obchod potraviny Hruška. V roce 1883 byla škola opět přemístěna do budovy nynějšího obecního úřadu. A konečně v roce 1898 byla postavena další škola, která funguje dosud.\n\nPo zavedení obecního zřízení roku 1850 byla Písečná zprve částí obce Česká Ves, teprve od roku 1866 je samostatnou obcí.\n\nNovodobá historie Písečné je spojena s rozmachem kamenického průmyslu v druhé polovině 19. a na počátku 20. století. V obci vznikla postupem doby celá řada kamenických závodů, resp. filiálek firem z jiných míst Frývaldovska, které se věnovaly hlavně zpracování a opracování žuly i mramoru. Největší byla firma H. Gessler, založená r. 1900, dále pobočka firmy F. K. Liemert z Mikulovic od roku 1893, provoz firmy G. Franke z Černé Vody od r. 1903, kamenictví J. Pohlner v místě od r. 1908 a další. Zvyšovala se také těžba písku, zejména po roce 1930. Z dalších průmyslových odvětví jmenujme zejména továrnu na lepenku a pozdější celulózku (r. 1846), mlýn s pilou (1872) a také moderní elektrárnu s teplárnou (1927).\n\nPo druhé světové válce a odsunu německého obyvatelstva se udržela jen část zdejších průmyslových závodů, zejména celulózka, kde byl později zřízen provoz na výrobu traktorových přívěsů Brandýských strojíren, později PANAV.\n\nZ dalších závodů a provozů zde bylo několik kamenických závodů, z nichž nakonec zůstala jen slévárna a výroba litinové drtě Slezského kamene a.s. Jeseník, provoz Písečná. Rozsáhlá těžba štěrkopísku na severním okraji obce byla v roce 1981 zastavena, do lomu začala postupně prosakovat spodní voda, která s přítokem od Špičáku postupně lom zatopila, takže je možno jej nyní využívat k rekreaci (soukromý rybník Florián).\n\nZ dalších závodů je třeba jmenovat EXIMO s.r.o., Agroholding Bernartice - mlýn Písečná, K.S.V. Metal s.r.o. (areál bývalé celulózky), ŠROTMETAL Jeseník, Palírna Písečná.\n\nV roce 1997 byla obec postižena povodní, která zcela zničila část silnice, most ve středu obce, 2 mosty ve Studeném Zejfu, lávky pro pěší, 2 obytné domy a dalších 65 domů zatopila. Po odstranění škod na obecním majetku ve výši téměř 34 milionů korun byly v obci opraveny mimo jiné místní komunikace, chodníky, hřiště s příjezdovou komunikací, veřejné osvětlení a vodovod.\n\nPísečná je členem Mikroregionu Zlatohorsko, který se rozkládá v severovýchodní části okresu Jeseník. Tento svazek obcí vznikl v roce 2001 a přijal svůj název po názvu největší obce mikroregionu, města Zlatých Hor. V současné době (2010) má sdružení šest členských obcí - Zlaté Hory, Mikulovice, Písečná, Supíkovice, Hradec-Nová Ves a Velké Kunětice. Obec je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník, a od roku 1997 členem Euroregionu Praděd.\n\nV Písečné je železniční stanice, pošta, mateřská a základní škola, zdravotní středisko, 4 obchody, 5 pohostinství, 2 sportovní střelnice. V blízkosti obce jsou historicky významné Jeskyně na Špičáku (2 km), letiště v Nové Vsi (5 km). Přes Písečnou vede cyklotrasa, která je součástí mezinárodní cyklotrasy vedoucí z Polska přes celou Moravu a dále do Rakouska.\n\nV roce 1924 byly k Písečné (Sandhýblu) připojeny osady Studený Zejf a Chebzí.\n\n\"Správní příslušnost Písečné od roku 1848\"\n\nPočet obyvatel Písečné podle sčítání nebo jiných úředních záznamů:\n\n\"Celá obec Písečná\"\nV obci Písečná je evidováno 319 adres : 303 čísla popisná (trvalé objekty) a 16 čísel evidenčních (dočasné či rekreační objekty). Při sčítání lidu roku 2001 zde bylo napočteno 258 domů, z toho 233 trvale obydlených.\n\n\"Část obce (osada) Písečná\"\nV samotné Písečné je evidováno 250 adres : 245 čísel popisných (trvalé objekty) a 5 čísel evidenčních (dočasné či rekreační objekty). Při sčítání lidu roku 2001 zde bylo napočteno 204 domů, z toho 186 trvale obydlených.\n\nZ hlediska římskokatolické církevní správy spadá Písečná do farnosti Písečná, která patří do děkanátu Jeseník diecéze ostravsko-opavské. Farnost je dlouhodobě administrována excurrendo z Mikulovic.\n\nEvangeličtí věřící patří k farnímu sboru v Jeseníku. V roce 1949 zde sice byla založena kazatelská stanice, ta však mezitím zanikla. Věřící Církve československé husitské patří k náboženské obci v Jeseníku, kde se nachází rovněž farnost pro pravoslavné věřící.\n\n\nPísečnou vede železniční trať č. 292 (Železniční trať Šumperk - Krnov). V obci je stanice této trati s názvem „Písečná“.\n\nObcí procházejí:\n\n\nNa území Písečné zasahují i:\n\nV obci se nachází mateřská škola (od roku 1949) a základní škola nižšího stupně (1.-5. ročník).\n\n"}
{"id": "121870", "url": "https://cs.wikipedia.org/wiki?curid=121870", "title": "Kalek", "text": "Kalek\n\nKalek () je obec s  obyvateli v Ústeckém kraji v okrese Chomutov. V samotném Kalku však žije pouze okolo sta lidí. Vesnice stojí v Krušných horách v nadmořské výšce okolo 700 metrů na hranici s Německem. Vznikla přibližně v polovině šestnáctého století okolo hamru, ve kterém se zpracovávala železná ruda z blízkého okolí. V polovině osmnáctého století došlo k rozvoji zpracování železa a zdejší železárna časem zaměstnávala až 400 pracovníků. Po jejím úpadku bylo zpracování železa nahrazeno výrobou smaltovaného nádobí a dřevěných výrobků. Průmysl z vesnice vymizel až ve druhé polovině dvacátého století, kdy se počet obyvatel snížil přibližně na desetinu stavu před druhou světovou válkou.\n\nK obci patří části obce Jindřichova Ves a Načetín. V jejích katastrálních územích stávaly také zaniklé vesnice Gabrielina Huť a Kienhaid.\n\nNázev vesnice je odvozen ze slova \"kalk\" (vápno), které pochází ze střední horní němčiny, nebo z českého slova \"kal\" (louže, kaluž). V historických pramenech se jméno vyskytuje ve tvarech: nad Kalkem (1555), Kholích (1606), Kholich (1622), Kalch, Kalk nebo Kalich (1787) a Kalek a Kallich (1854).\n\nPrvní písemná zmínka o Kalku pochází z roku 1555. V té době zde nejspíše stával pouze železný hamr připomínaný roku 1577, ve kterém se zpracovávala železná ruda těžená nejspíše v těsném sousedství. V soupisu chomutovského panství z roku 1594 je Kalek oceněn na 13 564 kop grošů a čtrnáct poddaných, kteří v něm tehdy žili, platilo na dávkách ročně přes 72 kop grošů.\n\nV šestnáctém století se většina obyvatel hlásila k protestanství. Ve druhé polovině šestnáctého století se majitel panství Jiřího Popela z Lobkovic pokoušel o rekatolizaci, ale prvního dosazeného katolického kněze zabili protestanté ze sousedního Rübenau. Časem byla ve vesnici postavena dřevěná kaple, ve které sloužil mše kněz z Boleboře.\n\nBěhem třicetileté války Kalkem několikrát prošla vojska, která způsobila značné škody. Poprvé se tak stalo roku 1619 při průchodu oddílů generála Mansfelda. Podle Berní ruly z roku 1654 v Kalku žili dva zahradníci a šestnáct chalupníků, z nichž jeden byl mlynářem a další provozoval hospodu a přivydělával si jako forman. Všem obyvatelům dohromady patřilo sedmnáct potahů, 33 krav, osmnáct jalovic a 22 koz. Pole byla neúrodná a hlavními zdroji obživy byl chov dobytka, výroba šindelů a jiného dřevěného zboží.\n\nV polovině osmnáctého století se začal rozvíjet kalecký průmysl. V letech 1748–1753 je uváděn hamr, ve kterém se vyrábělo drobné nářadí. V roce 1749 sem byla z Načetína přestěhována železárna majitele červenohrádeckého panství. Jan A. z Rottenhanu, který koupil panství roku 1771, nechal železárnu podstatně rozšířit. Ve větší míře se výroba rozvinula až v sedmdesátých letech osmnáctého století za Jindřicha z Rottenhanu, ale nedostatek vody vedl majitele k založení pobočného závodu v Gabrielině Huti. V Kalku roku 1878 stály dvě vysoké pece, tři válcovny tyčí a hamr na výrobu nářadí. Přes úspěšný rozvoj podnikání docházelo také k nepříznivým událostem jako v letech 1770 a 1771, kdy zemřelo mnoho lidí hlady nebo na tyfus.\n\nPozději Jindřich František z Rottenhanu v Kalku zavedl výrobu dřevěného zboží. Roku 1784 na jeho pokyn zřídil lesmistr Josef Hain továrnu na výrobu soustruženého dřevěného nádobí. Později ji koupil hrabě Jan Ferdinand z Rottenhanu, který ji nechal rozšířit. Výrobky z továrny byly úspěšně prezentovány na pražské výstavě konané u příležitosti korunovace Leopolda II. Později továrna rozšířila sortiment o hračky a další dřevěné výrobky. S rozvojem konkurence se však továrna, i přes další rozšíření, postupně zadlužila a po smrti tehdejšího majitele Johanna Enzmanna v roce 1841 zanikla. Tovární soustruhy byly rozprodány místním soustružníkům, kteří se dále věnovali domácí výrobě hraček. Kromě nich se v Kalku vyráběly ještě dýhové krabice, dřevitá vlna nebo šachové figurky. Od roku 1885 se hračky vyráběly také v továrně Josefa Nitsche. Ta časem změnila zaměření na domácí nářadí, ale vydržela pracovat až do roku 1948, kdy byla zestátněna. Potom vyráběla až do roku 1965 školní hračky a pomůcky určené k vývozu. V roce 1965 se podnik stal součástí Severočeských státních lesů Teplice a začal vyrábět regály, přepravní bedny, zahradní nábytek apod.\n\nOd roku 1832 ke kalecké železárně patřil také pobočný podnik v Kovářské, odkud byla k urychlení dopravy postavena nová silnice. Železárna v polovině devatenáctého století zaměstnávala okolo 400 pracovníků. Potraviny se dovážely a pečivo se do osmdesátých let peklo v pekárně u železárny. Kromě ní před rokem 1846 ve vesnici fungovaly vápencový lom, čtyři mlýny, hájovna, celnice, zájezdní hostinec a dvě hospody. V roce 1842 byl kalecký provoz rozšířen o cínovnu. V roce 1864 získala železárny hraběnka Isabella Trattmannsdorfová, ale v té době již krušnohorským podnikům silně konkurovaly levnější výrobky železáren v Kladně a Ostravě, a proto byl zdejší provoz v roce 1868 zastaven a závod později koupily chomutovské železárny (Krušnohorská železářská a ocelářská společnost, později Mannesmannovy závody).\n\nV uvolněném areálu zahájil Pavel Netto výrobu smaltovaného nádobí, která se udržela až do doby krátce po roce 1914. Možnou příčinou zániku byla špatná dopravní síť. Řešením měla být výstavba železnice z Vrskmaně do Zeleného Dolu, ale projekt z roku 1908 nebyl uskutečněn. Prázdné budovy byly ve dvacátých letech dvacátého století využity ke zřízení několika podniků, ve kterých se vyrábělo dřevěné kuchyňské náčiní, hračky, nábytek a hřebíky.\n\nVlastní poštu měl Kalek od roku 1866 a o čtyři roky později byla otevřena také četnická stanice se třemi četníky. Elektřinu vyráběla desítka místních generátorů až do roku 1931, kdy byla vesnice napojena na rozvodnou síť kadaňské elektrárny.\n\nPřed druhou světovou válkou byla v Kalku aktivní Sudetoněmecká strana, a docházelo k častým ozbrojeným provokacím. Během války byl v roce 1940 poblíž Malého Háje zřízen zajatecký tábor, ve kterém bylo uvězněno 150 ruských zajatců zaměstnaných kácením stromů a odvozem dřeva. Na konci války byl tábor po osvobození spálen. Od prosince 1944 stály na východním okraji vesnice domy pracovního tábora pro šedesát mužů ze smíšených židovských manželství. Dalších šedesát vězňů z řad pražských živnostníků a inteligence bylo ubytováno ve dvou hostincích. Všichni pracovali v lese.\n\nPo skončení války se výrazně snížil počet obyvatel. Zdejší pila musela být na čas uzavřena, protože nebylo dost lidí, kteří by v ní mohli pracovat. V roce 1957 bylo obnoveno zdravotní středisko, do kterého dojížďěl lékař z Hory Svatého Šebestiána. O deset let později byl postaven vodovod. Postupně skončilo soustružnické zpracování dřeva, ale poslední dílna ukončila provoz až na konci osmdesátých let.\n\nKalek stojí asi patnáct kilometrů severozápadně od Chomutova u státní hranice s Německem v katastrálním území \"Kalek\" o rozloze 14,15 km². K části obce patří ještě katastrální území \"Gabrielina Huť\" s rozlohou 11,93 km². Celková výměra obce, ke které patří ještě katastrální území \"Načetín\" a \"Načetín u Kalku,\" dosahuje 48,66 km². Sousedními obcemi jsou Brandov na severovýchodě, Hora Svaté Kateřiny na východě, Boleboř na jihovýchodě, Blatno na jihu a Hora Svatého Šebestiána na západě. Hranici území na východě tvoří většinou Telčský potok.\n\nVětšinu celkové rozlohy obce v roce 2016 pokrývala nezemědělská půda. Dominantní složkou jsou lesy (4 471 hektarů). Vodní plochy zaujímají pouze 27 hektarů a na ostatní plochy připadá asi 116 hektarů. Naprostou většinu zemědělské půdy představují trvalé travní porosty s rozlohou 251 hektarů. Koeficient ekologické stability byl 40,79 (podle dat z roku 2015), což území řadí mezi přírodě blízké oblasti s převahou ekologicky stabilních struktur a nízkým využitím krajiny člověkem.\n\nGeologické podloží katastrálních území Kalek a Gabrielina Huť tvoří zejména předvariské intruzivní horniny a horniny neznámého stáří, které jsou často deformované a metamorfované. Zastupují je různé druhy metagranitů až metagranodioritů a ortoruly. V některých místech se objevují také prekambrické horniny zastoupené dvojslídnými a biotitickými rulami. Na jihozápadním okraji vesnice se nachází opuštěný vápencový lom. Vápenec zde v nadloží přechází do erlanu, nad kterým se nacházejí ruly. Zdejší surovina se používala při hutnění železných rud z okolí. Železorudné žíly se vyskytují v návrší, na kterém stojí kostel svatého Václava.\n\nV geomorfologickém členění Česka oblast leží v geomorfologickém celku Krušné hory, podcelku Loučenská hornatina a okrsku Rudolická hornatina. Nejvyšší bod se nachází asi sto metrů severně od vrcholu Kamenné hůrky a dosahuje nadmořské výšky okolo 870 metrů. Nejnižší bod je u Načetínského potoka severovýchodně od bývalé Gabrieliny Huti ve výšce asi 540 metrů. Zástavba samotné vesnice je rozptýlená ve výškách od 670 do 740 metrů.\n\nZ půdních typů převažuje podzol kambický, ale v oblasti jižně od Volárenského rybníka se vyskytuje také rašelina. Větší vodní plochy jsou pouze rybník na jihozápadním okraji Kalku a Volárenský rybník na západním svahu vrchu Strážce. Název Volárna odkazuje na letní výkrm skotu, který zde byl zaveden v průběhu devatenáctého století. V severovýchodní části území se nad soutokem Telčského a Načetínského potoka nachází přírodní rezervace Buky a javory v Gabrielce.\n\nPři sčítání lidu v roce 1921 zde žilo 769 obyvatel (z toho 417 mužů), z nichž bylo osm Čechoslováků, 749 Němců a dvanáct cizinců. S výjimkou šestnácti evangelíků byli římskými katolíky. Podle sčítání lidu z roku 1930 měla vesnice 772 obyvatel: dvacet Čechoslováků, 738 Němců a čtrnáct cizinců. Dva byli bez vyznání, tři lidé se hlásili k církvi československé, osmnáct k evangelickým církvím a ostatní byli římští katolíci.\n\nKalek je od roku 1850 samostatnou obcí. Leží v Ústeckém kraji v okrese Chomutov a patří k ORP Chomutov. Kromě samotného Kalku k obci patří Jindřichova Ves, Načetín a zaniklé vesnice Gabrielina Huť a Kienhaid.\n\nDne 22. května 1938 se konaly volby do obecních zastupitelstev. Z rozdělených 557 hlasů v Kalku získaly 388 hlasů Sudetoněmecká strana a 169 hlasů Německá sociální demokracie.\n\nV místních volbách se volí devět členů obecního zastupitelstva. Ve volbách do obecního zastupitelstva na funkční období 2014–2018 byla volební účast v obci 76,74 %. Šest zvolených zastupitelů bylo členy sdružení Možnost pro všechny, jeden patřil ke sdružení PRO Kalek a dva k ČSSD. Starostou se stal Jan Vítek.\n\nKalek stojí na křižovatce silnic třetí třídy č. 25211, která vede přes Mezihoří a Zákoutí, a č. 25215. Obě začínají v Boleboři a zatímco druhá ve vesnici končí, první pokračuje k hraničnímu přechodu u Hory Svatého Šebestiána. U jejich křižovatky se nachází zastávka autobusové linkové dopravy. Ze silnice III/25215 odbočuje silnice III/25217 ke kaleckému hraničnímu přechodu, odkud pokračuje do německého Rübenau. Nejbližší pravidelně obsluhované železniční stanice a zastávky jsou \"Jirkov\" na trati Chomutov–Jirkov a \"Chomutov zastávka\" na trati Ústí nad Labem – Chomutov. Vesnicí vede žlutě značená turistická trasa od Nového Domu na Svahovou a přes Boleboř do Jirkova a začíná zde zeleně značená trasa údolím Načetínského potoka do Gabrieliny Huti. Ve vesnici se kříží cyklotrasy č. 23 v úseku mezi vodní nádrží Přísečnice a Novou Vsí v Horách a č. 3077 z Chomutova do Kalku.\n\nProtestantská škola ve vsi údajně fungovala již v šestnáctém století. Dokud nebyly otevřeny školy v Gabrielině Huti a v Načetíně, chodily v devatenáctém století do zdejší jednotřídní školy také děti z Načetína, Jindřichovy Vsi, Gabrieliny Huti a Kienhaidy. Starou budovu nahradila v roce 1846 nová dvoutřídní, která byla v roce 1874 rozšířena o třetí třídu. Škola ve druhé polovině dvacátého století zanikla, ale v roce 1994 byla znovu na čas otevřena pro první až třetí ročník. V roce 2014 v celé obci žádné školské zařízení nebylo.\n\nVe vesnici existoval sbor dobrovolných hasičů, nemocenský a pohřební spolek, zemědělský spolek, mužský pěvecký spolek a spolek veteránů.\n\n\n\n\n"}
{"id": "121871", "url": "https://cs.wikipedia.org/wiki?curid=121871", "title": "Puclice", "text": "Puclice\n\nObec Puclice (mn. č., tedy v \"Puclicích\") se nachází v okrese Domažlice v Plzeňském kraji. Leží čtrnáct kilometrů severovýchodně od Domažlic a 3,5 kilometru západně od Staňkova. Žije v ní obyvatel.\n\nPrvní písemná zmínka o obci pochází z roku 1379.\n\n\n\n"}
{"id": "121873", "url": "https://cs.wikipedia.org/wiki?curid=121873", "title": "Omlenice", "text": "Omlenice\n\nObec Omlenice se nachází v okrese Český Krumlov v Jihočeském kraji. Žije zde  obyvatel.\n\nPrvní písemná zmínka o obci pochází z roku 1358. Ke dni 29. 4. 2014 zde žilo 543 obyvatel.\n\n\n\n"}
{"id": "121874", "url": "https://cs.wikipedia.org/wiki?curid=121874", "title": "Olšany (okres Šumperk)", "text": "Olšany (okres Šumperk)\n\nObec Olšany (německy \"Olleschau\") se nachází v okrese Šumperk v Olomouckém kraji. Žije zde obyvatel.\n\nPrvní písemná zmínka o obci pochází z roku 1349. Olšany byly ve středověku ve vlastnictvi rodu z Olšan. Rod z Olšan žil v Olšanech až do počátku 15.století. Poslední příslušnicí rodu v Olšanech byla Anna z Olšan, která je psána \"Na dvoře v Olšanech\" (Doubravický dvůr) v roce 1406 V době feudální se ve vlastnictví Olšan vystřídalo mnoho rodů, za zmínku stojí Tunklové z Brníčka, Žerotínové a Lichtenštejnové.\n\nV katastru obce jsou evidovány tyto kulturní památky:\n\n\n\n"}
{"id": "121875", "url": "https://cs.wikipedia.org/wiki?curid=121875", "title": "Olšany (okres Klatovy)", "text": "Olšany (okres Klatovy)\n\nObec Olšany se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1227, kdy byla součástí panství patřícímu ženskému benediktinskému klášteru sv. Jiří na Pražském hradě, který založila mladší sestra knížete Boleslava II. Klášter na Práchensku vlastnil 7 dvorů.\n\nNázev obce je nejdřív uveden ve tvaru \"Olsaz\", později \"Wolssany\" (Volšany). Od počátku 20. století je její úřední název Olšany (Olšan je v Čechách devět).\n\n"}
{"id": "121876", "url": "https://cs.wikipedia.org/wiki?curid=121876", "title": "Olšany u Prostějova", "text": "Olšany u Prostějova\n\nObec Olšany u Prostějova se nachází v okrese Prostějov v Olomouckém kraji. Leží mezi Prostějovem a Olomoucí a žije zde obyvatel. Olšany u Prostějova jsou poprvé prokazatelně připomínány v historických pramenech roku 1141, ovšem bohaté archeologické nálezy v okolí dokazují už pravěké osídlení, a jsou jednou ze středně velkých venkovských obcí na okrese Prostějov.\n\nObec je výhodně položena mezi Prostějovem a Olomoucí, 8 km severovýchodně od Prostějova na pravém břehu říčky Blaty. Na severu sousedí olšanský katastr s obcemi Lutín a Hněvotín, na východě s Bystročicemi a s Vrbátkami, na jihu se Smržicemi a na západě pak s Čelechovicemi a Třebčínem. Olšany patří k typicky nížinatým obcím. Nadmořská výška se pohybuje od 219 do 222 m nad mořem a je tedy o několik metrů nižší než u Prostějova.\n\nPůvodně měla obec tvar hanácké okrouhlice s návsí v podobě trojúhelníku lemovanou grunty. Náves na jihozápadním okraji uzavíraly farní pozemky. Uprostřed návsi stojí barokní kostel sv. Jana Křtitele z roku 1741, za nímž bylo močidlo konopí a rybník pro plavení koní. V roce 1873 bylo močidlo zavezeno a provedena sadová úprava návsi, ze která o něco později zmizel i zmíněný rybníček. Od konce 18. stol se začaly Olšany rozšiřovat podél císařské silnice Olomouc – Prostějov, která vedla středem obce. Do poloviny 70. let 19. století byly Olšany výlučně zemědělskou obcí. Teprve tehdy tu byl založen první malý průmyslový podnik – parní pila s pozdější výrobou beden a mlýnem, k němuž na sklonku 19. století přibyla družstevní mlékárna.\n\nGeologický profil obce a okolí je zajímavý tím, že úrodnými nivními uloženinami, ležícími na pliocenních usazeninách, procházejí zlomy, které vytvořily výrazné, avšak nepříliš vysoké hřbety, oddělující Olšany od Prostějova a Olomouce.\n\nNázev obce je odvozen od slova „olše“ – jde o 4. pád množného čísla staročeského obyvatelského jména \"olšěné\" – „lidé z olší, nebo místa porostlého olšemi“, které rostly ve zvýšené míře v povodí říčky Blaty. V minulosti se vyskytovaly od dnešní formy psaní jména obce jen nepatrné odchylky: roku 1131 Olsaz, roku 1180 Olsane, roku 1287 de Olschan, roku 1527 v Wolssanech, roku 1716 Ollschan, roku 1846 Olschan, Olssany. Německý název Olschan byl jen otrockým převodem původního českého – slovanského názvu.\n\nNěkdy se jako první písemná zmínka o Olšanech uvádí rok 1050, ovšem první opravdu potvrzená písemná zmínka o Olšanech pochází z roku 1141. V soupisu popluží, patřících v tomto roce olomoucké kapitule lze najít též popluží olšanské. Roku 1180 věnoval český kníže Bedřich spolu s manželkou Alžbětou olomouckému kostelu „pro spásu svého syna Vratislava“ celou vesnici Olšany. Biskup Dětleb si však záhy nato vyžádal od knížete souhlas, aby ji mohl vyměnit s nějakým rytířem Zbraslavem za majetek kolem Mohelnice. O novém majiteli Olšan rytíři Zbraslavovi není známo nic bližšího, jen že byl synem nějakého Voka. 1. ledna 1287 je pak první zmínka o olšanském farním kostele. Vojslava, vdova po Jenčovi z Deblína, která měla v Olšanech statek, dala patronátní právo kostela sv. Jana Křtitele v Olšanech klášteru sv. Kateřiny v Olomouci, ovšem slova „Jana Křtitele v Olšanech“ jsou dopsána dodatečně na razuře a původní text zněl „sv. Bartoloměje ve Vážanech“, jak dokazuje jiný exemplář této listiny publikovaný v moravském kodexu z archivu brněnských jezuitů. K odstranění původního textu z listiny došlo asi v druhé polovině 14. století, kdy byly vedeny spory o patronátní právo olšanského kostela. Svůj majetek v Olšanech klášter dominikánek od sv. Kateřiny rozšířil roku 1370, když koupil jeden lán od Herše z Olšan. V retrospektivním úvodu farní kroniky (vedené od roku 1899) ještě záznam k roku 1373, který připomíná okrouhlou zděnou kapli při západním straně osady.\n\nPo smrti faráře Zdeňka vypukl v roce 1378 spor o obsazení fary v Olšanech mezi klášterem sv. Kateřiny a šesti dalšími držiteli Olšan, jimž příslušela také část patronátu. Církevní soud v Olomouci odklidil spor rok později tím, že stanovil určité pořadí při obsazování farářského místa a na místo potvrdil Jana Hřimáče. Olšanským farářem se pak roku 1399 stal Jan Gran, o čemž svědčí listina pro pustoměřský klášter z tohoto roku. V roce 1410 ale propukl nový spor o právo jmenovat faráře. Tentokrát rozhodoval o sporné otázce pražský církevní soud. Tím však sporům tohoto druhu nebyl učiněn konec. Roku 1450 vyhořel husitskými válkami těžce zkoušený klášter olomouckých dominikánek od sv. Kateřiny. Při požáru, kromě materiálních škod, přišel klášter též o archiv, čímž se značně ztížila jeho pozice ve sporech s feudály o vrácení rozchvácených statků, protože nemohl své nároky ničím doložit. Roku 1492 svěřil král Vladislav Jagellonský opravu (právní ochranu) nad částí Olšan, kterou držel klášter dominikánek, majitelům plumlovského panství Johance z Kravař, její dceři Ludmile a zeťovi Vratislavovi z Pernštejna, aby lépe zajistil bezpečnost jejich statků.\n\nPřese všechno však zůstávala hospodářská situace kláštera neutěšená a klášter byl nucen přistoupit k postupnému výprodeji svých práv a pozemků. Prodal např. roku 1516 od svého dvora v Olšanech jeden lán a půl louky za 300 hřiven do dědičného vlastnictví svému poddanému Matěji Nesadovi. Dále dominikánky prodaly v roce 1517 svým olšanským poddaným právo na odúmrť, to znamená právo na svobodné odkazování majetku. Co se týče místního farní správy, je k roku 1494 doloženo, že si farář Štěpán stěžoval na Jana Kolesu, který zde měl statek, že mu neodvádí desátek, a k roku 1527, že farář Jan Šťavka soudně vymáhal desátek od poddaných kláštera sv. Kateřiny. Za jeho působení (až do roku 1568) byla fara vypleněna vojáky pod vedením Petra ze Žerotína, táhnoucími k Uherskému Hradišti. Zanechali zde truhlu klenotů a stříbra, kterou převzala olomoucká kapitula, i když si na ni činil nárok Jan z Pernštejna. Dominikánky se opět zbavovaly částí svého majetku, když roku 1538 prodaly čtvrt role ode dvora olšanského fojtovi Vávrovi a v roce 1543 další čtvrt role a louku Tomanovi Beránkovi z Olšan. Jako důvod tohoto prodeje klášternice uvedly obtíže při placení stále rostoucích berní a připouštěly možnost, že budou nuceny svůj olšanský majetek prodat celý.\n\nNaopak v roce 1550 svou část obce s půlkou patronátního práva prodali synové Jana z Pernštejna Jindřichovi ze Zástřizl. Ten pak roku 1552 vyměnil svoje poddané v Olšanech za poddané premonstrátů z Klášterního Hradiska ve vsi Roštíně na Kroměřížsku. Také klášter dominikánek u sv. Kateřiny v Olomouci vyměnil v roce 1568 svých čtyřiadvacet poddaných s dvanácti domy a farní patronát s premonstrátským klášterem Hradisko u Olomouce, který již vlastnil část Olšan, za jedenadvacet poddaných ve Štětovicích a sedmnáct v Tážalech. Od této doby dosazoval klášter Hradisko svoje řeholníky na místní faru a tato směna také zakončila proces postupné likvidace středověké roztříštěnosti držby vsi a soustředila Olšany, s výjimkou dvou gruntů olomoucké kapituly, v rukou jednoho majitele.\n\nVlivem strategické polohy na důležité cestě mezi Olomoucí a Prostějovem byly Olšany v době třicetileté války místem častých průtahů armád obou válčících stran – stavovských vojsk i armády císaře Ferdinanda II. Jako církevní statek, jehož majitelé byli oddanými stoupenci císařské politiky, byly Olšany poškozovány hlavně stavovským vojskem, ale ani císařští je nijak nešetřili. Města Olomouc a Prostějov se připojila k českému stavovskému povstání a prostor v jejich okolí byl až do Bílé Hory ovládán stavovskými vojsky.\n\n29. června 1619 obsadila olomoucká stavovská posádka pod vedením Hartmana Puchheima premostrátský klášter v Hradisku. Opat byl uvězněn v Olomouci, mniši vyhnáni a statky zabaveny. Útoku na klášter se tehdy zúčastnilo i několik set poddaných z klášterních vesnic. V únoru 1620 měly Olšany možnost holdovat novému králi Fridrichu Falckému, zvolenému českými stavy, který tudy projížděl se svým průvodem při cestě z Brna do Olomouce. Ovšem už v listopadu téhož roku proběhla bitva na Bílé Hoře, která předznamenala konec třicetileté války v českých zemích. 11. ledna 1621 se tak Olšany stály svědkem vítězného tažení císařské armády generála Buquoye, jíž Olomouc otevřela své brány. V listopadu se sice stavovská vojska se pod vedením Jiřího Krnovského pokusila dobýt města zpět, byla však odražena a musela se spokojit s tím, že vyplenila okolní vesnice. Ještě počátkem roku 1624 byla Olomouc znovu ohrožena, když na Moravu vpadlo vojsko Gábora Bethlena, ale císařská posádka je udržela. Ovšem okolní vesnice utrpěly značné škody.\n\nPo vítězství Habsburků se klášter na Hradisku podílel na rekatolizaci Moravy a tak např. místní farář v roce 1633 hlásil, že všichni obyvatelé Olšan jsou katolíky. 14. června 1642 nicméně ještě došlo po čtyřdenním obléhání k dobytí Olomouce Švédy pod vedením generála Torstensona. Císařské vojsko se pokusilo několikrát dobýt město zpět, ale muselo pokaždé odtáhnout s nepořízenou. Olšany byly zničeny i s dvorem a farou a kostel znesvěcen. Vrchnosti se podařilo zachránit pouze dobytek ze dvora a z ovčírny, kterou to premonstráti počátkem 17. století zřídili. Třicetiletou válku ukončil až vestfálský mír roku 1648. Následkem vylidnění a nedostatku kněžích ale olšanská farnost k roku 1653 zanikla, zdejší kostel se stal filiálním těšetického kostela a faru přebral Martin Oplický, farář z Těšetic, které byly též pod patronací hradišťských premonstrátů. V Olšanech zbyl jen místní kaplan.\n\nPo švédském plenění přikročili premonstráti k celkové obnově kláštera roku 1656 a brzy nato i k obnově svých objektů v poddanských vesnicích. Některé z nich, jako ovčírna a sýpka v Olšanech musely být úplně strženy a postaveny znovu. Ve stájích dvora premonstrátského kláštera v Olšanech bylo v tu dobu chováno 90 kusů hovězího dobytka a v olšanské ovčírně asi 1500 kusů ovcí. Ke znovuvysvěcení olšanského kostela po znesvěcení Švédy došlo roku 1669, stále zde však nebylo ani samostatné farní budovy. K roku 1705 se opatem kláštera v Hradisku stal Bernard Wanke a roku 1710 započala barokní přestavba olšanského kostela. Kruhová loď byla rozšířena do kříže, byla obnovena fara. Vedení farních matrik započalo roku 1711 (vedeny byly latinsky až do roku 1779, kdy byly psány německy, česky pak až od roku 1867).\n\n18. srpna tohoto roku ale Olšany zachvátil veliký požár a celá obec lehla popelem spolu s kostelem i farou. Olšanskou duchovní správu vedl p. Petr Látal (jeho příchod do obce není znám). Ten o neštěstí napsal: „\"Roku 1711 dne 18. srpna odpoledne o půl třetí udeřil blesk v Olšanech do domu Jiřího Hrabala a zapálil vesnici, při kterémžto požáru shořelo 45 rolnických domů, stodol 29, ve dvoře olšanském stodola, stáje, kuchyně a malí ovčinec, 3 osoby se udusily: Kateřina Kouřilová, pacholek Vychodilův a dítě Ondřej Kučera. Mikuláš Medek shořel na prach. Shořel též kostel a vše co v něm bylo, ciborium, ve kterém se uchovávala Velebná Svátost, se roztavilo a zvony pukly. Fara v mé nepřítomnosti shořela úplně a poněvadž v ní byly uschovány knihy účetní kostela olšanského, kniha matrik, shořely i ty. Z mích věcí nezachovalo se nic než bílé umývadlo.\"“\n\nKostel Neposkvrněného početí Panny Marie a sv. Jana Křtitele byl znovuvystavěn v letech 1712 až 1714, kdy byla postavena věžka nad hlavním obloukem kostela. O rok později byla znovupostavena také fara. O její restaurování se zasloužil p. Petr Látal. Soužila ale jako sídlo prelátů klášterního hradiska v Olomouci a místní duchovní správce obýval pouze kaplánku odloučenou od prelatury. Farní obročí – desátek 43 kop pšenice a ovsa 61/2 kopy vajec a 61 dnů roboty bylo vyplaceno roční rentou 425 zl. 31/2 kr. Duchovními správci zde v tuto dobu postupně byli: p. Nepomucenus Wiminco (1720–1722), p. Alexander Kluger (1722–1725), p. Wagner (1725–1733) a p. Hugo Cerveli (1733–1740). Roku 1728 byl „spravován“ olšanský kostel, ale proč a jak není v knize účtů udáno, a současně byla postavena císařská silnice. Olšanští přitom byli povinni při stavbě vykonávat tažné a ruční práce a poskytovat spřežení. Ke znovuvysvěcení kostela biskupem Jakubem Arnoštem z Lichnštejna došlo až 12. října 1741, prelátem v té době byl Pavel Ferdinand Václavík.\n\nV polovině 18. století zasáhly do života obce slezské války, které od roku 1740 vedla Marie Terezie s pruským králem Fridrichem II. Velikým. 25. prosince 1741 stanula pruská vojska před Olomoucí, která po dvou dnech kapitulovala. Rakouské vojsko odtáhlo z Olomouce do Brna a Prusové obsadili 7. ledna 1742 i Prostějov. Válečné útrapy, které s sebou nesla pruská okupace, rekvizice potravin pro vojáky a koně, vymáhání výpalného a morové nákazy, neminuly samozřejmě ani zdejší venkovské obyvatelstvo.\n\nHlavní rakouská císařská armáda vytáhla 1. dubna 1742 pod velením švagra Marie Terezie Karla Lotrinského ze svého ležení u Českých Budějovic proti Prusům na Moravu. Rakouská armáda postupovala z jihu země a pruský král se proto rozhodl převést své vojsko přes severní Moravu do Čech. 13. dubna opustily poslední pruské oddíly Prostějov a téhož dne přitáhl do města předvoj vojska Karla Lotrinského. O čtyři dny později přijel do města i jeho velitel. Jeho vojska rozložená po vesnicích v okolí Prostějova se 19. dubna soustředila u Držovic a následujícího dne odtáhla k Olšanům. Karel Lotrinský se se svým štábem ubytoval ve vesnici a pro vojsko byl zřízen tábor po obou stranách císařské silnice mezi říčkou Blatou a kopcem Babou. Rakouská armáda čítající 30 tisíc mužů ležela u Olšan devět dnů, Karel Lotrinský však opustil město už 23. dubna, aby vtáhl do osvobozené Olomouce, kterou téhož dne opustil pruský sbor Bedřicha z Anhaltu o 17 tisíc mužích. 28. dubna opustila rakouská armáda tábor u Olšan a vracela se se svým velitelem zpět přes Prostějov a Brno do Čech.\n\nVe válečném archivu ve Vídni je kniha \"Památník\" s francouzským titulem. Patřila princi Karlu Lotrinskému a objevil ji dr. Jan Kühndel z Prostějova roku 1936. Jsou v ní kresby z okolí Prostějova, kudy pochodovalo vojsko směrem k Olomouci. Kreslil je asi zručný kreslíř, patrně nějaký důstojník z inženýrského oddílu Karlovy armády. Mezi kresbami je též pohled na Olšany, jde o nejstarší pohlednici z Olšan roku 1742. Je na ní zakreslena fara, zídka kolem zahrady, stodola krytá došky, kostel s kusou věží, zídka kolem hřbitova, lípy kolem kostela ještě nebyly, bývalá Hradilova hospoda – ale jen sál a stará škola. Duchovní správu obce v této době vedli: p. Chrisofor Girzik (1740–1742), p. Milo Kohut (1742–1748), p. Karel Martinkovski (1748–1751), p. Alezius Wrabetz (1751–1760, p. Dismas Maraseck (1760–1765), p. Andreas Weseli (1765–1766), p. Jakob Beha (1766–1770), p. Robert Sancius (1770–1776), p. Mauritius Bulin (1776–1779) a p. Jindřich Fialu (1779–1784). Roku 1752 byly proraženy dveře do sakristie, do níž byl předtím přístup jen z kostela.\n\n17. června 1748 Marie Terezie s císařem Františkem přišli do Olomouce, kde přihlíželi probíhajícím stavebním pracím na barokním opevnění a 18. června si prohlédli vojenský tábor u Olšan. O pár let později se Olšany znovu dostaly do přímé sféry vojenských operací za tzv. sedmileté války, kdy se pruský král Fridrich II. Veliký pokusil dobýt Olomouc a pak chtěl pokračovat směrem na Vídeň. 6. května 1758 stanuly pruská vojska před Olomoucí, tentokráte se však snadný úspěch pruské armády neopakoval a nově zbudované bastionové opevnění slavilo úspěch.\n\nNový císař Josef II. se dvakrát, v letech 1768 a 1769, účastnil vojenských cvičení v okolí vojenského tábora pod kopcem Baba u Olšan, tehdy ovšem ještě jako spoluvladař své matky. Roku 1770 byla obnovena vížka nad hlavním obloukem kostela. Ve věžce je z tohoto roku latinsky psaná listina, z níž je patrno, že císař Josef II. byl na olšanské faře třikrát hostem hradišťského opata Václavíka a sám jej přijal v audienci ve stanu ve vojenském táboře u Olšan. Ve vojenském táboře pod kopcem Baba nedaleko Olšan se také Josef II. roku 1778 sešel s pruským králem Fridrichem II. Prohlédl si i \"Magacin\", vojenskou budovu nedaleko Olšan směrem na Lutín, sloužící jako předsunuté vozatajské oddělení olomoucké barokní pevnosti, do nějž se vozilo proviantní seno z celé Moravy.\n\nPremonstrátský klášter Hradisko u Olomouce byl zrušen v roce 1787 a správu kostela a fary přebrala náboženská matice, která povýšila lokální kostel na farní. Prvním olšanským farářem byl jmenován p. Maxmilian Weiser, který zde působil jako jako duchovní správce už od roku 1784 a který 9. července o rok dříve posvětil nový hřbitov za vesnicí (upomínkou na původní hřbitov zůstala kostnice v blízkosti kostela, ještě roku 1794 žádali olšanští krajský úřad, aby směli pochovávat na starém hřbitově u kostela, byli ovšem odmítnuti). Farářem zůstal do roku 1809, žil ale v Uničově a později v Prostějově. Vlastní farnost byla ve správě náboženské matice až do roku 1826. Na pozemcích zrušeného olšanského dvora, který patřil hradišťskému klášteru, byla roku 1788 založena osada \"Karlov\".\n\nVe vojenském táboře nedaleko Olšan se v listopadu 1805 soustřeďovala rusko-rakouská vojska pod vedením generála Kutuzova čítající asi 86 tisíc mužů před tažením na Slavkov. Císař František a ruský car Alexander byli v Olomouci, často sem ale dojížděli. Zvláště ruští vojáci drancovali obec. Po porážce u Slavkova přitáhla 2. prosince k vojenskému táboru u Olšan francouzská vojska a za pomoci místních jej vyrabovala, občané tak aspoň zmírnili škody způsobené jim rusko-rakouskými vojsky.\n\nOlšany postihl roku 1809 veliký požár, který zničil i faru. O rok později zdejší faru dostal do správy Jan Babor, doktor bohosloví a církevní spisovatel, profesor hermeneutiky a dogmatiky na olomouckém lyceu. Kvůli své svobodomyslnosti a chatrnému zdraví byl nejprve přeřazen na šternberskou faru, odkud přešel do Olšan. V letech 1818–1833 zastával úřad direktora bohosloví na universitě v Olomouci a na celé Moravě. Psal německy učená pojednání \"Úvod do starého zákona\", \"O filosofické historii\" atd., zemřel 21. listopadu 1846. Vlastní Olšany získali roku 1826 získali hrabata Filip Ludvík a Mořic de Saint Genois. Od náboženské matice koupili patronátní právo a statky bývalého hradišťského panství. V roce 1833 v obci řádil opět veliký požár, při kterém musela být stržena věžka nad hlavním obloukem kostela, aby vlastní kostel a fara byly uchráněny před shořením. Obnovena byla roku 1835. Je zaznamenáno, že farář Jan Babor si roku 1842 stěžoval vrchnostenskému úřadu, že farníci nechtějí o žních robotovat na jeho polích, úřad pak nařídil olšanskému rychtáři Janu Mlčochovi, aby obyvatele vesnice přidržel k plnění jejich povinností. 14. února 1847 byl olomouckým děkanem a kanovníkem Unckhrochtsbergerem jmenován novým olšanským farářem jmenován Ludvík Walecžek. Dosud plochá věž kostela byla nákladem 1300 zlatých opatřena roku 1858 kupolí a v roce 1863 byla osazena hodinami.\n\nRoku 1866 vypukla prusko-rakouská válka. Po katastrofální porážce u Hradce Králové 3. července ustoupila rakouská vojska v panickém spěchu směrem k Olomouci, bezprostředně sledována pruskými sbory. 14. července došlo poblíž Olšan u přechodu přes Blatu ke srážce mezi pruskou a rakouskou jízdou. Vítězné pruské vojsko o síle asi 18 tisíc mužů pak na tři následující dny obsadilo a rabovalo Olšany. Vojsko bylo po 200 až 250 mužích ubytováno po olšanských domech a podle žádosti o náhradu škod „\"šeredně řádili, větší díl rodin docela vyjedli a hrozně pastušili\"“. Pruský velitel, generál Schweinitz, byl ubytován na faře, kam pak 10. října přišel jako nový farář František Diringer z Daskabátu. Zemřel 27. července 1877 a 12. prosince jej nahradil Antonín Zeman. Válkou poničenou krajinu si roku 1867 osobně prohlédl rakouský císař František Josef I., když v září zavítal do Olomouce a projížděl přitom přes Olšany. Vojenské manévry u zdejšího vojenského tábora, ačkoli nezavítal přímo do obce, navštívil ještě 20. a 21. června 1880.\n\nNěkteré statky bývalého hradišťského panství a patronátní právo k olšanské faře roku 1878 odkoupil od hrabat Saint Genois kníže Lichtenstein. O dva roky později začala být vedena obecní kronika, byla už od počátku psána česky a její retrospektivní úvod začíná rokem 1866. V roce 1881 byla upravena cesta od fary k Hliníčku a roku 1887 byla provedena stavba farské stodoly. Příští rok se pak vybíralo v Olšanech a na Karlově 13 % a na Hablově 91/2 % na uhrazení stavby stodoly a doplacení výdajů na opravu kostela, v roce 1888 se zase vybíralo na stavbu kostnice a opravu kostelních hodin.\n\nMístní faře patřilo k roku 1892 celkem 48 ha pozemků, byla tak v Olšanech největším zemědělským závodem. 8. března 1893 je zaznamenán velký vítr, který nadělal na střechách mnoho škody. 7. a 8. června 1898 zavítal do Olšan v rámci visitace olomoucký arcibiskup dr. Theodor Kohn, následujícího roku farář Antonín Zeman založil farní kroniku. Kronika měla také retrospektivní úvod, byla ale psána latinsky. Roku 1901 byla na olšanském kostele spravena střecha a byla zřízena nová malá věžka. 2. srpna 1906 Antonín Zeman zemřel, pochován je na olšanském hřbitově, a 1. února 1907 byl novým olšanským farářem ustaven Jan Mlčoch, který ale už 1. března 1910 odešel do Starého města u Goldštejna. V letech 1910–1923 pak v Olšanech působil jako farář p. Ondřej Otáhal. 1. února 1911 byla v Olšanech provedena elektrifikace. V jejím rámci byl proud zaveden též do kostela a zřejmě také na faru. V roce 1913 pak byly na věž kostela instalovány hodiny, zakoupené obcí. Během první světové války byly roku 1916 v rámci rekvírování kovů pro rakouskou armádu olšanskému kostelu zabaveny dva zvony. O rok později byl zabaven i třetí.\n\nNa základě zákona č. 318 z 25. května 1919 o pachtovní půdě požádalo 50 olšanských pachtýřů o vydání 142 měřic farních a 81/2 kostelních pozemků. 16. srpna 1925 se konalo svěcení nových zvonů pro olšanský kostel a v roce 1931 se kníže Lichtenstein vykoupil z patronátu, od té doby obsazoval olšanskou faru olomoucký arcibiskup. Jako faráři zde v té době působili: p. Antonín Řezníček (1924–1930), p. Emil Minařík (1931–1939) a p. Jan Churý (1940–1944), poté byl dlouholetým farářem až do roku 1993, kdy 23. března zemřel, p. Jan Malý. Rok po zřízení protektorátu byla zbourána stará kaplanka, opuštěná po zřízení samostatné duchovní správy, a na jejích základech byl postaven nový farní dům. 8. dubna 1941 byly z věže odebrány tři zvony, ale před jejich sundáním byl pořízen gramofonový záznam jejich hlasu. 5. června 1941 byl zahájen provoz dětského útulku v novém farním domě.\n\nNa konci druhé světové války byla na faře umístěna německá vysílací stanice a po velikonocích roku 1945 také vojenský lazaret, v budově obecní školy fungovala navíc polní nemocnice. U kostela byli pochováni tři němečtí vojáci. Olšany byly během osvobozování Československa opevněny zákopy a 8. května, když se na návsi shromáždilo množství německých vojáků, byl na ni třikrát proveden ruský nálet. Okna školy byla vybita, na kostele navíc poškozena vitráž a došlo ke zničení stodoly v blízkosti fary.\n\nPo válce došlo k rozsáhlé rekonstrukci interiéru kostela, elektroinstalace, omítek a oken, později v letech 1957–1959 proběhla ještě rekonstrukce fasád kostela a velká věž byla natřena červenou barvou k roku 1969 byly instalovány elektrické věžní hodiny. Dům č. 67 (fara) ale doznal změn, v roce 1955 v něm byla otevřena zubní ordinace a roku 1958 byla v prvním poschodí navíc zřízena lékařská stanice a též sem byla přemístěna poradna pro matky s dětmi. V návaznosti na rekonstrukci státní silnice Olomouc – Prostějov byla v letech 1971–1973 postavena nová zeď farské zahrady a byly vysvěceny tři nové zvony. 18. ledna 1973 byla olšanská fara byla spolu s kostelem zapsána do seznamu památkově chráněných objektů pod č. rejstříku 17167/7 – 5670. Další změnou bylo postavení mateřské školy na farní zahradě v letech 1978–1980 a k roku 1982 byla zahájena rekonstrukce velké kostelní věže, která byla pokryta měděným plechem. Olšanská farnost je od roku 1993 spravována excurrendo z Prostějova.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "121877", "url": "https://cs.wikipedia.org/wiki?curid=121877", "title": "Nový Hrozenkov", "text": "Nový Hrozenkov\n\nNový Hrozenkov je městys, který se nachází v údolí Vsetínské Bečvy v okrese Vsetín ve Zlínském kraji. Žije zde obyvatel.\n\nNový Hrozenkov je rozdělen do několika místních částí: Lušová, Břežitá, Čubov, Babínek, Vranča, Zavodí, Střed, Brodská, Horňansko a Čína.\n\nPrvní písemná zmínka o obci pochází z roku 1644. Do roku 1649 byla součástí obce Hovězí, od které se nejprve oddělilo 41 pasekářských usedlostí. Název obce se měnil a na současné podobě se ustálil počátkem 19. století. V důsledku těžkých životních podmínek koncem 19. století více než tisíc obyvatel emigrovalo do USA, převážně do Texasu. V letech 1861–1863 postavil v obci Samuel Reich sklářskou huť, která se stala prvním významným průmyslovým objektem. V roce 1949 se od Nového Hrozenkova oddělila část Karolinina Huť, která byla později přejmenována na Karolinku.\n\nNový Hrozenkov byl v roce 1948 poslední obcí v Československu, které byl udělen titul městyse, těsně před tím, než přestaly být v praxi historické statusy reflektovány.\n\nS účinností od 31. října 2006 byl 26. října 2006 obci vrácen status městyse.\n\nMěstys Nový Hrozenkov se nachází v údolí Vsetínské Bečvy. Leží v regionu Valašsko. Velká část městyse je zalesněná, domy se zde nachází poblíž řek a potoků. Typickou stavbou byla dřevěnice, které vystřídaly pohodlnější rodinné domy. Oblast Nového Hrozenkova je hornatá s údolími vyhloubenými řekou Vsetínskou Bečvou a jejími přítoky.\n\n\n\n\n\nV obci žije a působí jeden z mála kolářů v České republice, pan Augustin Krystyník, který se zabývá zejména rekonstrukcemi starých zemědělských strojů, kočárů, hasičských stříkaček, atd. Paní Božena Vráželová vyrábí tradiční štípané smrkové holubičky. Oba tito lidé byli oceněni titulem \"Nositel tradice lidových řemesel\".\n\n\n"}
{"id": "121878", "url": "https://cs.wikipedia.org/wiki?curid=121878", "title": "Vřesovice", "text": "Vřesovice\n\nJméno Vřesovice nese více obcí:\n"}
{"id": "121881", "url": "https://cs.wikipedia.org/wiki?curid=121881", "title": "Rašovice", "text": "Rašovice\n\nJméno Rašovice nese více sídel:\n"}
{"id": "121882", "url": "https://cs.wikipedia.org/wiki?curid=121882", "title": "Svojkovice", "text": "Svojkovice\n\nJméno Svojkovice nese více obcí:\n"}
{"id": "121883", "url": "https://cs.wikipedia.org/wiki?curid=121883", "title": "Želeč", "text": "Želeč\n\nJméno Želeč nese více sídel:\n"}
{"id": "121890", "url": "https://cs.wikipedia.org/wiki?curid=121890", "title": "Saint of Me", "text": "Saint of Me\n\nSaint Of Me je druhým singlem k albu Bridges To Babylon rockové skupiny The Rolling Stones. Obě písně byly natočeny v roce 1997 ve studiích Ocean Way Recording Studios v Los Angeles. Singl vyšel 26. ledna 1998 a v USA dosáhl na 94. příčku, ve Velké Británii na 26. místo. Píseň \"Saint Of Me\" vyšla na albu Bridges To Babylon, je ale zkrácená, \"Anyway You Look At It\" nebyla do té doby nikdy vydána. Autory obou skladeb jsou Mick Jagger a Keith Richards.\n\nA strana\nB strana\n"}
{"id": "121892", "url": "https://cs.wikipedia.org/wiki?curid=121892", "title": "Anybody Seen My Baby?", "text": "Anybody Seen My Baby?\n\nAnybody Seen My Baby? / Anybody Seen My Baby? (remix) je pilotní singl k albu Bridges To Babylon rockové skupiny The Rolling Stones. Jako 7\" singl vyšla v limitované edici. Píseň byla natočena v roce 1997 ve studiích Ocean Way Recording Studios v Los Angeles. Singl vyšel 22.9.1997 a ve Velké Británii dosáhl na 22.místo. Píseň \"Anybody Seen My Baby?\" vyšla na albu Bridges To Babylon, A strana je zkrácená verze, B strana je zkrácená verze remixu této písně. Autory skladby jsou Mick Jagger a Keith Richards.\n\nZákladní informace:\n\nA strana\n\nANYBODY SEEN MY BABY? (single edit) 4:00\n\nB strana\n\nANYBODY SEEN MY BABY? (Soul Solution remix) (single edit) 4:53\n"}
{"id": "121895", "url": "https://cs.wikipedia.org/wiki?curid=121895", "title": "Memory Motel", "text": "Memory Motel\n\nMemory Motel (live) / Memory Motel (live) je podpůrným singlem k živému albu No Security rockové skupiny The Rolling Stones. Píseň byla natočena živě 5. července 1998 v Amsterdamu. Singl vyšel v dubnu 1999. Píseň vyšla na albu No Security, první verze je zkrácená, druhá v plné délce. Jako host v této písni zpívá Dave Matthews. Autory písně jsou Mick Jagger a Keith Richards.\n\n"}
{"id": "121908", "url": "https://cs.wikipedia.org/wiki?curid=121908", "title": "Langenzell", "text": "Langenzell\n\nLangenzell je zámek ležící zhruba 2 km východně od Wiesenbachu, nedaleko Heidelbergu. Roku 1883 jej nechali zbudovat, jako své nové sídlo, princ Alfred zu Löwenstein-Wertheim-Freudenberg a jeho manželka Pauline von Reichenbach-Lessonitz.\n\nV současné době v něm sídlí firma na výrobu elektroniky pro nevidomé, Baum Elektronik GmbH, a působla zde také Akademie bojových umění, kterou zde provozuje Keith Kernspecht.\nZámek má nového majitele, EWTO se odstehovalo do jiných prostor.\n\n"}
{"id": "121912", "url": "https://cs.wikipedia.org/wiki?curid=121912", "title": "Halíř", "text": "Halíř\n\nHalíř může znamenat:\n\n\n"}
{"id": "121913", "url": "https://cs.wikipedia.org/wiki?curid=121913", "title": "Susan Sontagová", "text": "Susan Sontagová\n\nSusan Sontagová, nepřechýleně Susan Sontag (16. ledna 1933 New York – 28. prosince 2004 New York) byla americká spisovatelka, teoretička fotografie, esejistka, publicistka, režisérka, aktivistka za lidská práva a kritička společenských poměrů a vlády USA.\n\nJejí život byl spjat s fotografkou Annie Leibovitzovou.\n\nNení-li uvedeno jinak, jedná se o knihy esejí:\n\n"}
{"id": "121917", "url": "https://cs.wikipedia.org/wiki?curid=121917", "title": "Evan Evans", "text": "Evan Evans\n\nEvan Evans může být:\n\n"}
{"id": "121919", "url": "https://cs.wikipedia.org/wiki?curid=121919", "title": "Merkava", "text": "Merkava\n\nMerkava (: , doslova „vůz“ (ve smyslu válečný)) je série hlavních bojových tanků vyvinutých a vyrobených v Izraeli pro Izraelské obranné síly (IOS).\n\nPři konstrukci tanku Merkava bylo vše podřízeno hledisku přežití posádky; motor je umístěn v přední části tanku a slouží tak jako dodatečná součást balistické ochrany, zatímco posádka může z poškozené Merkavy uniknout dveřmi v zadní části tanku. Díky silnému pancéřování a vysoké mobilitě je to jeden z nejlépe chráněných tanků na světě. Konstrukční tým, který vypracoval první verze tohoto tanku, vedl velitel izraelských tankových vojsk, Jisra'el Tal.\n\nJe vyráběn v továrně v Tel ha-Šomeru umístěné na vojenské základně a většinu součástek vyrábějí firmy izraelského vojenského průmyslu jako jsou IMI, Elbit Systems, Soltam, atd.\n\nV 50. letech a na počátku 60. let 20. století sestávala výzbroj tankových jednotek IOS z druhoválečných tanků M4 Sherman, postupně vlastními silami modernizovaných (M51 Sherman), poválečných lehkých tanků AMX-13 a poválečných středních tanků 1. generace M48 Patton a Centurion. V 60. letech obdržely některé arabské státy, které v 50. letech svedly s Izraelem několik intenzivních tankových bitev, od SSSR do výzbroje nový typ tanku, střední tank T-62. Ve své době se jednalo o nejmodernější tankovou konstrukci zavedenou do výzbroje států přímo se účastnících bojů tehdejší fáze arabsko-izraelského konfliktu. Modernizace starých typů izraelských tanků s cílem získat verze o bojové hodnotě blízké T-62 již nebyla s ohledem na jejich základní konstrukci dále proveditelná, jediným možným řešením bylo pořízení nového typu tanku. V roce 1966 nabídla Velká Británie v souvislosti s vývojem svého nového tanku 2. poválečné generace, tanku Chieftain, Izraeli dohodu. V rámci dohody se Izrael měl zúčastnit poslední vývojové fáze Chieftainu, do výzbroje IOS měly být dodány v Británii vyrobené Chieftainy a zároveň měla být Izraeli povolena stavba montážní linky na jeho vlastním území. Britskou podmínkou však byl také nákup několika set tanků Centurion pro IOS. Dohoda byla uzavřena a na území Izraele byly z Velké Británie dopraveny 2 prototypy Chieftainu, kde proběhl za spolupráce britských a izraelských konstruktérů a pověřených důstojníků další vývoj tanku. Avšak některé arabské státy začaly Británii vyhrožovat různými druhy sankcí a došlo také k napadení několika britských ambasád při občanských demonstracích, a tak v listopadu 1969 Británie od dohody odstoupila. Po vypracování analýzy byl vydán roku 1970 izraelskou vládou souhlas k vývoji tanku vlastní konstrukce, zohledňujícího specifika nasazení izraelské obrněné techniky.\n\nTank Merkava Mk.1 je řazen mezi tanky 2½. poválečné generace. První prototyp tanku byl dokončen v roce 1974, tank byl zaveden do služby v dubnu 1979. Posádka tanku je čtyřčlenná ve standardním složení velitel tanku, střelec a nabíječ ve věži a řidič se stanovištěm v přední části korby. V levé části věže se nachází stanoviště nabíječe, v pravé části sedí stupňovitě za sebou střelec a velitel. Hlavní výzbroj tanku tvořil ručně nabíjený kanón M64 L71A ráže 105 mm s drážkovaným vývrtem hlavně, později byl do tanku instalován kanón M68 stejné ráže vyráběný domácím koncernem IMI (Israeli Military Industry). Kanón je stabilizován ve dvou rovinách. Už Merkava Mk.1 byla vybavena digitálním integrovaným systém řízení palby (označovaným jako Matador Mk.1), zpracovávajícím data získaná mimo jiné prostřednictvím laserového dálkoměru a optických zaměřovačů s denní a noční větví obrazu.\n\nTank je poháněn dvanáctiválcovým vidlicovým vznětovým motorem \"Teledyne Continental AVDS-1790-6A\" o výkonu 900 hp (přibližně 671 kW), jedná se o výkonnější variantu motoru pohánějícího americké tanky M60. Výkon motoru je přenášen přes poloautomatickou převodovku CD-850-6BX. Motor a převodovka tanku jsou instalovány v přední části korby. Stanoviště řidiče se nachází v levé části předku korby, v sousedící pravé části korby je instalován motor.\n\nVýsledkem tohoto méně tradičního uspořádání bylo zkrácení korby tanku a zesílení pasivní ochrany stanoviště řidiče. V zadní části korby se nachází přes dvojkřídlé dveře přístupný nákladový prostor. Křídla se rozevírají svisle, horní křídlo nahoru a dolní dolů. Nákladový prostor může být využit k transportu až šestičlenného výsadku, k přepravě raněných nebo například k uskladnění dalších zásob munice. Je zde rovněž umístěna 60litrová nádoba na pitnou vodu. Voda může být přes speciální přívodní systém přímo dodávána členům osádky věže. Prostory, v kterých se nachází stanoviště členů osádky, jsou klimatizovány, přívod vzduchu do klimatizačního systému je napojen na vedení vstupu vzduchu do motorů. Konstrukce tanku v sobě zahrnovala schopnost účinného boje s jednotkami tanků tehdejších potenciálních protivníků, měla však zároveň stejně dobře splňovat požadavky na působení v podmínkách přímého ohrožení tehdejšími protitankovými řízenými střelami a pancéřovkami nepřátelské pěchoty. S ohledem na nasazení tanku byla maximální pozornost věnována kvalitě pancéřové ochrany, zejména ochraně osádky a klíčových konstrukčních skupin tanku, mající za cíl co největší míru zachování bojeschopnosti tanku i po případném průrazu pancíře. Tank se svou bojovou hmotností 63 tun dodnes patří k nejtěžším typům tanků, které byly zavedeny do výzbroje.\n\nHlavní výzbroj tanku tvořil ručně nabíjený kanón M64 L71A ráže 105 mm s drážkovaným vývrtem hlavně, později byl do tanku instalován americký kanón M68 stejné ráže vyráběný domácí společností IMI. Kanón M68 vychází z konstrukce původního britského kanónu L7A1. Hlaveň zůstala stejná, ve srovnání s britským kanonem byly modifikovány zejména mechanizmy pro uzamčení závěru kanónu a mechanizmus ukotvení hlavně. Hlaveň zbraně je vybavena pláštěm termické ochrany, minimalizující její nepatrný ohyb, například v důsledku změn teploty okolního prostředí. Otáčení věže tanku je zajišťováno elektrohydraulickým systémem, doplněným o nouzový ruční pohon. Izraelské pozemní síly používají v kanónu munici tříštivotrhavou (HE, High-Explosive), tříštivotrhavou s plastickou trhavinou a měkkou hlavou (HESH, High Explosive Squash Head) a munici s podkaliberní šípově stabilizovanou střelou s oddělitelnými vodícími prvky (APFSDS, Armor Piercing Fin Stabilizated Discarding Sabot), kanón však může rovněž využívat standardizovanou munici NATO.\n\nVezená zásoba munice činí 62 kusů, další 23 kusů munice může být vezeno v nákladovém prostoru. Zásoby munice jsou skladovány po dvou a po čtyřech v ochranných schránkách, pod úrovní prstence věže tanku. Zásobník pro uskladnění 6 ks pohotovostní zásoby munice se rovněž nachází pod úrovní věžového prstence. Koaxiálně s hlavní kanónu je instalován kulomet ráže 7,62 mm, vycházející z konstrukce belgického kulometu FN MAG. Zbraň je zásobována pásem s kapacitou 2000 nábojů. Na střeše věže v místě věžičky velitele tanku a poklopu nabíječe jsou lafetovány další dva kulomety ráže 7,62 mm. Na veřejně dostupných fotografiích lze však pozorovat také lafetaci těžkého kulometu M2 ráže 12,7 mm. Zevně na pravé straně věže může být nainstalován minomet ráže 60mm. Obsluha minometu však nebyla možná zevnitř věže pod ochranou pancéřové střechy věže tanku, tento nedostatek byl odstraněn interní instalací minometu u další vývojové varianty tanku-Merkava Mk.2. Minomet je nabíjen tříštivou, osvětlovací a dýmovou municí; zásoba munice (30 ks) je skladována v zadní části věže.\n\nTank byl vybaven digitálním integrovaným systémem řízení palby (označovaným jako Matador Mk.1), zkonstruovaným izraelskou firmou Elbit Computers Limited of Haifa. Veliteli tanku má k dispozici panoramatický optický zaměřovač s denní a noční větví pro získání obrazu. Vůči rovině věže stabilizovaný otočný zaměřovač umožňuje veliteli tanku sledovat okolí v plném rozsahu 360°, optika zaměřovače umožňuje až 20násobný zoom. Střelec je vybaven optickým zaměřovačem s denní a noční větví obrazu, poskytujícím až 8násobný zoom. Součástí zaměřovače střelce je laserový dálkoměr. Centrální procesorová jednotka (CPU, Central Processing Unit) systému řízení palby zpracovává údaje poskytované celou řadu senzorů, měřících a vyhodnocujících mimo jiné rychlost větru, hustotu okolního vzduchu, úhlovou rychlost otáčení samotné věže tanku i nepatrné ohyby hlavně v důsledku jejího zahřívání (pouštní slunce, střelba z kanónu). CPU zpracovává data ze tří operačních jednotek. Jednotka střelce poskytuje všechna potřebná vstupní data pro balistický výpočet, včetně těch referujících o stavu hlavně a o použitém typu munice (resp. o zákluzu kanónu v důsledku různě velké prachové náplně). Jednotka nabíječe poskytuje také vstupní data o použité munici, typ použité munice musí být v rámci ručního nabíjení kanónu zadán manuálně. Jednotka velitele je zásobována daty z jednotek nabíječe a střelce. Systém řízení palby je řešen tak, aby velitel tanku mohl v případě nutnosti převzít úlohu střelce a sám vést palbu kanónem.\n\nTanky Merkava Mk.1 jsou vybaveny homogenním ocelovým pancířem. Systém pancéřové ochrany byl od počátku řešen tak, aby poskytoval maximální ochranu osádce tanku a zásobám munice pro kanón tanku, a zabraňoval tak vyřazení tanku z boje po průrazu pancíře. Pro zajištění co nejvyšší ochrany tanku je čelní pancíř korby a věže tanku skloněný pod velmi vysokým úhlem vůči vertikální rovině. Přední část věže má klínovitý tvar, čelo věže přechází v klínovitá tělesa, která zesilují ochranu instalace hlavní výzbroje tanku. V konstrukci tanku je na klíčových místech použito dvojité pancéřování. Dvojitý pancíř byl uplatněn na přední části korby. V přední části korby prostorech nad pásy tanku jsou mezi vrstvami pancíře umístěny deformovatelné palivové nádrže, velké palivové nádrže o objemu 900 litrů jsou instalovány v zadní části korby. Vedle stanoviště řidiče se pravé části korby se nachází pancířem chráněný prostor s instalací pohonné jednotky tanku. Hmota pohonné jednotky tanku pak v případě průrazu první vnější pancéřové vrstvy působí jako prvek ochrany dalších oddílů tanku. Dvojitým pancéřováním je chráněna rovněž zadní části korby, ve které je uskladněna munice pro tankový kanón. Prostor mezi pancéřováním vyplňují baterie akumulátorů, jejichž hmota v případě zásahu dané části korby tanku poslouží k ochraně vnitřní vrstvy pancíře po průrazu vnější pancéřové vrstvy. Na přední část korby tanku jsou montovány snímatelné pláty přídavného pancéřování. Také na věži tanku bylo aplikováno dvojité pancéřování. V prostorech mezi vrstvami věžového dvojitého pancíře je uskladněna munice pro tankové kulomety, jsou zde instalovány prvky hydraulického systému, odděleně od stanovišť členů osádky věže je zde obecně umístěno veškeré vybavení, které může být zdrojem exploze nebo požáru. Pro ochranu prázdného prostoru nacházejícího se mezi zadní korbu přesahující částí věže a korbou byla použita clona z volně visících řetězů zakončených kovovými koulemi. Úkolem této clony je přivést k explozi hlavice protitankových střel ještě předtím, než dosáhne kontaktu s pancířem tanku ve zmíněném shora částečně uzavřeném prostoru. Dostupné fotografie ukazují, že clona z řetězů nebyla aplikována na všech tancích a je tedy možné, že byla na starší vyrobené tanky instalována až dodatečně.\n\nTank je poháněn dvanáctiválcovým vidlicovým vznětovým motorem Teledyne Continental AVDS-1790-6A o výkonu 900 hp (přibližně 671 kW), jedná se o výkonnější variantu motoru pohánějícího americké tanky M60. Motor může být v případě nutnosti vyměněn v polních podmínkách během 60 minut. Výkon motoru je přenášen přes poloautomatickou převodovku CD-850-6BX, rovněž konstrukčně příbuzné převodovce tanků M60. Některé zdroje hovoří o motoru o výkonu 560 kW (AVDS-1790-2A nebo C) užívaného v tancích M60. Je možné, že tímto motorem byly vybaveny první z vyrobených Merkava Mk.1.\n\nVýfukové potrubí se nachází na pravé straně korby, v oblasti nad bočním ochranným krytem druhého pojezdového kola kolem. Při bojové hmotnosti 63 tun a výkonu motoru 671 kW by činil měrný hmotný výkon přibližně 10,6 kW/t (přibližně 14,3 hp/t). Tank přesto dosahoval na svou dobu slušné průměrné rychlosti v terénu – 33 km/h, maximální rychlosti tanku však byla pouhých 46 km/h . Tanky Merkava Mk.1 jsou vybaveny bočními kryty kolejových pásů. Podvozek tanku je na každé straně vybaven 6 pojezdovými koly o průměru 790 mm opatřených gumovými obrubami, stejným typem kol, jakými byly vybaveny tanky Centurion. Hnací kolo se nachází v přední části korby, v zadní části korby se nachází kolo napínací. Podvozkové pásy podpírají 4 nosné kladky. Zavěšení pojezdových kol bylo vyvinuto pro jízdu v těžkém terénu severní části Izraele a Golanských výšin. Jeden podvozkový závěs nese rameno pro zavěšení dvou pojezdových kol, každé pojezdové kolo je vybaveno v rámci systému svého zavěšení vlastní vinutou pružinou pro omezení zdvihu při jízdě po nerovnostech terénu.\n\nTanky Merkava Mk.1 jsou vybaveny prostředky ochrany proti zbraním hromadného ničení, zahrnující detektor radioaktivního zamoření a přetlakové filtrační a ventilační zařízení. Na základě zkušeností z arabsko-izraelských konfliktů, kdy byla spousta tanků po průrazu pancíře zničena požáry v jejich vnitřních prostorech, byly tanky Merkava vybaveny automatickým systémem pro potlačení požáru a exploze (AFEDSS, Automatic Fire and Explossion Detection and Supression System) společnosti Spectronix Ltd. Jako hasicí médium byl použit Halon 1301. V různých oddílech tanku včetně motorové sekce a prostoru osádky je umístěn jistý počet nádrží s hasicím médiem, zásoba média v jedné nádrži umožní AFEDSS dva zásahy. Poté, co sada optických senzorů a řídící jednotka systému během několika ms rozezná ohrožení a vydá příslušnou instrukci, se začne z nádrže bleskurychle směrem do ohroženého prostoru rozprašovat hasicí tekutina a během doby cca 100 ms eliminovat hrozbu. Systém vstoupil do sériové výroby v roce 1982, do dříve vyrobených tanků Merkava Mk.1 byl nainstalován dodatečně. Činnost jednotlivých částí systému AFEDSS ochraňuje kromě motoru tanku a zásob munice také samotný lidský organismus tankistů. Po probití pancíře a vniknutí jeho materiálu do prostoru osádky se může vytvořit přetlak ničící plíce a zdroje popálenin kůže prvního stupně. Munice pro hlavní kanón je umístěna v ohnivzdorných schránkách, aby se zamezilo její iniciaci žárem. V prostoru osádky tanku nejsou užity hořlavé materiály.\n\nTank se zúčastnil První libanonské války, poprvé byl nasazen v roce 1982. Zpočátku trpěl mnoha dětskými nemocemi, jako byl například problematický brzdný systém. V důsledku různých nedostatků musely údajně být nové tanky po prvním nasazení na čas staženy z bojiště. Po jejich odstranění byly tanky znovu operačně nasazovány. Prokázala se odolnost tanku vůči tehdejším sovětským typům pancéřovek RPG-7 a protitankových řízených střel AT-3 Sagger, tanky si zachovávaly bojeschopnost i po průrazech pancíře. V průběhu Libanonského konfliktu (1982) nebyl během bojů zabit ani jeden člen posádek tanků Merkava. Při střetu s tanky T-72 vynikla výkonnost kombinace systému řízení palby a kanónu s municí izraelské výroby, Merkava Mk.1 byly schopny v boji s tankovými jednotkami vést přesnou destruktivní palbu na výrazně větší vzdálenosti než jejich protivník. Přeprava různých druhů nákladů včetně evakuace pěších družstev, osádek poškozené obrněné techniky a raněných v zadním nákladovém prostoru tanku se ukázala v boji jako nesmírně cenná a užitečná. Bojové nasazení tanku Merkava Mk.1 nakonec v praxi potvrdilo předpokládané výhody jeho dodnes ojedinělé základní konstrukce, jež byla použita i pro jeho vývojové následovníky.\n\nTanky Merkava Mk.1 byly dále modernizovány. Postupně byly pravděpodobně vybaveny systémem pro detekci elektromagnetického ozáření tanku. V roce 1996 obdržely starší kusy tanků při generálních opravách dokonalejší systém řízení palby. V současnosti je vyvíjen prototyp těžkého obrněného transportéru Namer. První prototyp využíval jako základ korbu tanku Merkava Mk.1. Další prototypy již byly založeny na podvozku Merkava Mk.4, v současnosti výroba Namer již probíhá. Cílem celého programu je zavést do výzbroje IOS nový těžký obrněný transportér na bázi podvozku a korby Merkava Mk.4, schopný působit a přežít v podmínkách přímého ohrožení protitankovými prostředky, a vybavený výzbrojí poskytující mu schopnost účinné obrany před pěšími oddíly nepřítele. Program se však údajně potýká s vysokými finančními náklady, které je nutné vynaložit na stavbu jednoho vozidla.\n\nJeden z tanků byl darován pražskému vojenskému muzeu, které má jako jediné muzeum na světě mimo Izraele pojízdný stroj v Lešanech.\n\nMerkava Mk 2 byl uveden do služby v roce 1983. Zavedl mnohá vylepšení čerpající ze zkušeností z bojů v Libanonu v roce 1982 a z bitev v Bejrútu, která byla zaměřena na městský boj a přežití posádky včetně vnitřního 60mm minometu. Se svou bojovou hmotností 63 tun patří k nejtěžším typům tanků zavedeným do výzbroje. Konstrukce a výzbroj tanku je stejně jako v případě Merkava Mk.1 optimalizována pro boj v městské zástavbě, tank je zároveň stejně však dobře schopen účinného boje s těžkou obrněnou technikou protivníka.\n\nTanky typu Merkava Mk.1 jsou řazeny do dvouapůlté poválečné generace tanků. V rámci izraelských pozemních sil byly nasazeny s velkým úspěchem v bojích v Libanonu v roce 1982. Při soubojích se syrskými tanky T-72, tehdy nejvýkonnějšími tanky protivníků sovětské výroby, rovněž dvojapůlté generace, se prokázala bojová nadřazenost izraelského typu, zejména jeho kvalitní pasivní ochrana, včetně odolnosti proti rozšířeným pěchotním protitankovým zbraním (pancéřovky RPG-7). Ze zkušeností v bojích však vyplynulo, že je nutné se v rámci dalšího vývoje tanku Merkava zaměřit na zlepšení jeho konstrukce v několika primárních oblastech:\nTato zlepšení se stala součástí konstrukce další vývojové generace tanku-Merkava Mk.2.\n\nTank je zřejmě vybaven stejnou pohonnou jednotkou jako tanky verze Mk.1 pozdějších sérií, vzduchem chlazeným vznětovým motorem Teledyne Continental AVDS-1790-5A. Výkon motoru je přenášen přes čtyřstupňovou automatickou převodovkou, u první verze tanku byla použita vylepšená izraelská verze původní americké převodovky Allison CD-850-6BX (použité v Merkava Mk.1), u pokročilejší verze tanku Mk.2B byla použita německá automatická čtyřstupňová převodovka typu Renk Rk-304. Přes nízký měrný hmotný výkon tanku (10,65 kW/t při bojové hmotnosti 63 tun) tank dosahuje relativně vysoké průměrné rychlosti v terénu, kolem 40 km/h, k čemuž kromě nové převodovky přispělo také zdokonalené zavěšení kol.\nPřestože zásoba paliva zůstala stejná jaku u jeho předchozí verze Mk.1, vzrostl použitím nové převodovky dojezd tanku na komunikacích ze 400 na 500 km. Vhodnějším umístěním a odstíněním výfukového potrubí motoru bylo potlačeno tepelné vyzařování tanku.\nMinomet typu Soltam Commando ráže 60mm byl instalován interně ve věži tanku a je možno z něj vést střelbu z bojového prostoru osádky. V případě předchůdce tanku, typu Merkava Mk.1, se před střelbou musel minomet před střelbou nainstalovat vně tanku.\nU tanku zůstala zachována původní hlavní výzbroj-kanón M68 upravený společností IMI, ráže 105mm, s drážkovaným vývrtem hlavně. Kanon je stabilizovaný ve dvou rovinách a je vybaven termickou ochranou hlavně. Stejně jako v případě Merkavy Mk.1 je munice uschovávána v bezpečnostních schránkách po čtyřech kusech a podle potřeby nabíječem přesouvána do pohotovostního zásobníku na 6 nábojů. Elektrohydraulické ovládání věže zůstalo zachováno.\n\nZaměřovače integrovaného systému řízení palby jsou elektrooptické se stabilizací. Dálkoměr systému je laserový, typu Nd: YAG. Systém řízení palby byl zdokonalen, jeho součástí je mimo jiné senzor pro zjištění rychlosti otáčení věže tanku, výsuvný indikátor k zjištění rychlosti a směru větru a teploty i tlaku vzduchu. Byl instalován výkonnější balistický počítač. Použitý integrovaný systém řízení palby umožňuje vést účinnou střelbu za současného pohybu vlastního tanku i cíle.\nPři dalším vývoji tanků Mk.2 byla do stabilizovaného kombinovaného zaměřovače střelce integrována termokamera, s možností přenosu obrazu na monitor velitele. Tím se dále zlepšily schopnosti vedení bojové činnosti v noci. Balistický počítač byl dále zdokonalen a do systému řízení palby bylo doplněno zařízení pro koincidenční střelbu za pohybu. Takto upravené tanky byly označeny jako verze Merkava Mk.2B.\n\nZákladní konstrukční řešení tanku se v této oblasti nezměnilo. Základní pancéřování je homogenní ocelové s co největším úhlem sklonu a v některých oblastech tanku je aplikováno ve dvou vrstvách (horní část boků věže, zadní část korby). V prostoru mezi dvojitým pancířem jsou umístěny důležité některé konstrukční skupiny (palivové nádrže, akumulátory, protichemický filtr) a svou hmotou slouží zároveň jako další prvky pasivní ochrany. Převodovka se nachází vpředu korby a pohonná jednotka vpravo od řidiče, takže je v tomto smyslu řidič z levého boku méně chráněn. Svojí hmotou působí zároveň jako další silný prvek pasivní ochrany bojového prostoru osádky. V zadní části korby se opět nachází rozměrný nákladový prostor, sloužící například k uskladnění dalších zásob munice, převozu raněných nebo šestičlenného výsadku. Vstup do nákladového prostoru opět zajišťují svisle rozevíratelná dvířka, pravděpodobně vybavená prostorovým pancéřováním.\n\nU tanků verze Merkava Mk.2 byly na čele a bocích věže a bocích korby základní konstrukce tanku instalovány prvky přídavného vrstevného pancíře. Prázdný prostor mezi zadní částí věže a korbou kryje clona z visících řetězů zakončených kovovými koulemi, jejich účelem je přivést explozivní munici k výbuchu při pronikávání do zmíněného kritického prostoru.\nV dalších fázích vývoje byla u tanků verze Mk.2B zvětšena tloušťka pancéřové ochrany vršku věže. Takto vylepšené tanky byly označeny jako verze Merkava Mk 2C.\n\nPozději došlo ještě k dalšímu vylepšení pancéřové ochrany věže proti útoku shora a pojezdové části tanku v podobě bloků přídavného pancéřování, vzniklé tanky jsou označovány jako verze Merkava Mk 2D.\n\nVýroba tanků verze Mk.2 byla ukončena do konce roku 1989, v době, kdy se rozběhla výrobní linka tanků typu Merkava Mk.3. Celkem bylo vyrobeno 284 tanků typu Mk.2. Tanky vývojových variant typu Mk.2 jsou stále ve výzbroji izraelských pozemních sil. Většina provedení modernizačních úprav tanků verze Mk.2 byla využita i při modernizacích jeho následovníka.\n\nV roce 1995 se objevila zpráva o úvahách vyměnit dosavadní 105mm tankový kanón za kanón ráže 120mm, jaký používají tanky Merkava Mk 3. Zdá se však, že tato modifikace nebyla nikdy zavedena do výzbroje.\n\nVývoj tanku Merkava Mk3 byl zahájen v roce 1983, krátce poté, co byly dodány první tanky Merkava Mk2. Přestože je Merkava Mk.3 vzhledově velmi podobná oběma předcházejícím verzím, jedná se v podstatě o novou konstrukci, u níž byly téměř všechny komponenty modernizovány nebo nahrazeny novými. S udávanou bojovou hmotností 65 tun patří k nejtěžším typům tanků zavedeným do výzbroje. Uspořádání jednotlivých prvků konstrukce tanku se oproti předchozím vývojových generacím zásadně nezměnilo. Korba byla prodloužena o 457 mm, do zádi korby byly instalovány další přídavné nádrže. Věž byla prodloužena o 230 mm, pancéřování v místech stanovišť osádky věže bylo nově řešeno jako modulární. Byl použit nový motor o výkonu 1 200 koní (895 kW), nové zavěšení podvozku, nový převodový systém a nový 120mm kanón s hladkým vývrtem.\n\nHlavní výzbrojí tanku je kanón MG251 ráže 120mm s hladkým vývrtem domácí společnosti IMI. Kanón vychází z konstrukce německého kanónu Rheinmetal, má stejné balistické vlastnosti, má však jinak řešené brzdovratné zařízení a je celkově kompaktnější pro zástavbu. Instalovaný kanón je stabilizovaný ve dvou rovinách, je nabíjen ručně a je vybaven termickou ochranou hlavně. Náměr kanónu dosahuje hodnot −7 až +20° rychlostí 15°/s, odměr a náměr kanónu je na rozdíl od předchozích tanků Merkava zajišťován již plně elektrickým systémem. Vezená zásoba munice činí celkem 50 kusů. Kromě munice domácí společnosti IMI je schopen používat také německou a francouzskou munici ráže 120 mm. Náboje jsou uskladněny v ohnivzdorných ochranných schránkách po čtyřech kusech. Pohotovostní zásoba munice se nachází ve věžovém prostoru mechanicky ovládané bubnové schránce. Schránka poskytuje skladovaným pěti kusům munice stejnou úroveň ochrany. Koaxiálně s hlavní kanónu je lafetován kulomet ráže 7,62 mm. Dva kulomety stejné ráže jsou lafetovány na střeše věže. Pro kulomety je vezeno 10 000 kusů munice. Podobně jako v případě Merkava Mk 2 je ve věži tanku instalován minomet ráže 60mm, minomet je zaměřován, nabíjen a ovládán kompletně zevnitř. Používá tříštivou munici, určenou zejména k likvidaci živé síly ohrožující tank, a munici osvětlovací.\n\nPohonnou jednotkou tanku je čtyřdobý vznětový vzduchem chlazený dvanáctiválec AVDS-1790-9AR společnosti Teledyne Continental o nejvyšším výkonu přibližně 895 kW. Výkon motoru je přenášen přes automatickou převodovku domácí společnosti Ashot se 4 stupni pro jízdu vpřed a 3 pro jízdu vzad. Palivové nádrže mají kapacitu 1250l, dojezd tanku na komunikaci s pevným povrchem činí 500 km. Zdokonalen byl systém zavěšení podvozku, každé z dvanácti pojezdových kol je nyní zavěšeno nezávisle na vlastním rameni a odpruženo vlastním párem souosých vinutých pružin. První dvě a poslední dvě pojezdová kola jsou vybavena hydraulickými tlumiči zdvihu, za účelem omezení odskoku těchto kol při jízdě v těžkém terénu. Kombinace zavěšení kol a automatické převodovky umožňuje tanku přes relativně nízký měrný hmotný výkon (přibližně 13,8 kW/t při bojové hmotnosti 65 tun) dosahovat dobré pohyblivosti v terénu, v němž probíhají vojenské operace.\n\nTank je vybaven pokročilým integrovaným systémem řízení palby, umožňující vést střelbu na pohyblivý cíl při vlastním pohybu tanku. Balistický počítač zohledňuje při výpočtu celou řadu dat, mimo jiné okamžitý fyzikální stav atmosféry získaný prostřednictvím senzorů „meteorologického stěžně“ (meteorological mast). Stabilizovaný denní a noční zaměřovač velitele má zvětšení v rozsahu 4x až 14x a zahrnuje v sobě možnost přenosu obrazu ze zaměřovače střelce. Zaměřovač střelce v sobě zahrnuje denní kanál obrazu s možností 12násobného zvětšení a noční kanál s možností 5násobného zvětšení, poskytovaný termovizorem. Zaměřovač střelce obsahuje laserový dálkoměr, laser je typu Nd:YAG.\n\nVerze tanku Merkava Mk.3B „BAZ“ využívá vysoce pokročilý systém řízení palby Elbit Knight Mk III. Systém řízení palby v sobě zahrnuje systém pro automatické sledování cíle (ATT, Automatic Target Tracker). Zpracovává změnu v obrazu cíle poskytovaném denními a nočními zaměřovači tanku a na základě výpočtů na jeho další pozici navádí hlavní kanón. Systém zlepšuje přesnost palby na pohyblivé cíle a umožní snáze opakovat výstřel na cíl. Tank vybavený tímto systémem je také schopný vést palbu kanónem na nízkoletící vrtulníky.\n\nTank je vybaven varovným systémem ozáření laserovým paprskem AMCORAM LWS-2. Jeho čidla jsou umístěna svým senzorickým rozsahem pokrývají téměř celý povrch tanku. Systém dokáže identifikovat různé zdroje ozáření (infračervený světlomet, laserový dálkoměr, laserový ozařovač cílů) a odlišit je od neškodného záření přirozeného pozadí. Údaje o zdroji ozáření (a tedy způsobu ohrožení) a směru, odkud přišlo, se zobrazují na monitoru velitele, současně se zvukem alarmu. Merkava Mk3 byl údajně první typ tanku, na který byl takový systém instalován už při sériové výrobě. Tank je údajně vybaven také detekčním systémem proti aktivním radarovým senzorům (např. radarové senzory nejmodernější protitankové munice, působící na tank shora).\n\nNa základní ocelovou konstrukci tanku jsou namontovány na korbě a věži jednotlivé pancéřové moduly z vícevrstvého pancíře. Jejich výměna může být provedena osádkou tanku v polních podmínkách. Přední část věže je opatřena od verzí Merkava Mk3B moduly přídavného pancéřování. Pro činnost v zamořeném prostoru je tank vybaven přetlakovým filtračním a ventilačním zařízením. Udržování optimální teploty v prostoru osádky zajišťuje mimo jiné 12 kW klimatizace.\n\nVerze tanku Merkava Mk3, na přední část věže jsou instalovány moduly přídavného pancéřování. Tato úprava má zajistit větší odolnost tanku proti útokům nejnovějších protitankových řízených střel, dopadajících na tank shora. Domovské označení této verze tanku zní Merkava siman 3 Bet.\n\nJedná se o verzi zavedenou do výzbroje v roce 1995, vzniklou dalším vývojem tanku Merkava Mk 3. Domovské označení verze zní Merkava siman 3 Bet BAZ.\n\nVerze Merkava Mk3B Baz má instalovaný vylepšený systém řízení palby společností Elbit Ltd a Electro Optics Industries (EL-OP), komerčně označovaný jako typ Knight Mk3 (jinak nazývaný BAZ). Systém řízení palby v sobě integruje systém pro automatické sledování cíle (ATT, Automatic Target Tracker). Ten umožňuje tanku vést za pohybu nejen přesnou palbu na pohybující se pozemní cíl, ale také pálit hlavním kanonem běžnou municí na nízkoletící helikoptéry. Věžové stanoviště střelce je vybaveno ve dvou rovinách stabilizovaným zaměřovačem s denním televizním kanálem obrazu a termovizním kanálem pro podmínky snížené viditelnosti. Součástí zaměřovače střelce je laserový dálkoměr. Stanoviště velitele je vybaveno novým stabilizovaným panoramatickým zaměřovačem s denním a termovizním kanálem obrazu, s možností přenosu obrazu na zaměřovač střelce. Tento postup v praxi urychluje přípravu tanku k palbě.\nHlavní výzbrojí je stejně jako u verze Merkava Mk3 kanón MG251 ráže 120 mm s hladkým vývrtem hlavně, vyvinutý izraelskou společností IMI z německého kanónu Rheinmetall ráže 120mm (resp. z jeho americké licence M256). Je vybaven tepelnou ochranou hlavně izraelské společnosti Vishay. Tepelná ochrana chrání střelbou rozehřátou hlaveň před teplotními změnami v důsledku počasí, brání tepelným deformacím hlavně, prodlužuje její životnost a také zlepšuje přesnost střelby. Kanón má modifikované brzdovratné zařízení, a menší vnější rozměry ve srovnání s M256. Systém výfuku spalin z hlavně může být udržován bez nutnosti rozebírání jiných částí instalace kanónu. Mechanismus zástavby kanónu do čela věže tanku je užší a nepřesahuje rozměry kanónu M68 ráže 105 mm s drážkovaným vývrtem. To umožňuje využít MG251 k modernizaci tanků M60 a starších verzí Merkava Mk 1 a Mk 2. Hmotnost celého kanónu činí 3300 kg, délka 5560 mm, šířka 530 mm.\n\nVýznamně byla zdokonalena pancéřová ochrana tanku, podle dostupných fotografií mohou být na čele, bocích a vrchu korby, a na čele, bocích a vršku věže instalovány nové pancéřové moduly. Na základní pancéřovou kostru tanku bývají přidávány prvky návěsného modulárního pancéřování (balík pancéřování je nazvaný „Kasag“), který z tanku Merkava 3 Baz Kasag udělal jeden z nejlépe chráněných tanků na světě. Do tanku je instalován systém detekce ozáření laserovým paprskem typu Amcoram LWS-2, stejným jako u Merkava Mk3, informace o hrozbě ozářením se zobrazuje na displayi na stanovišti velitele. Pohonná jednotka zůstala proti verzi Mk3 beze změny, s plnou ochranou přídavných pancéřových modulů klesá pohyblivost tanku. Tank má vestavěný systém NBC ochrany, přetlakové filtrační a ventilační zařízení doplňuje klimatizace. Systém využívá kromě centrálních výměníků také rozvody na jednotlivé obličejové masky členů osádky.\n\nPoslední vývojová generace tanků Merkava Mk 3 je nazývána \"Dor-Dalet\" (hebrejsky čtvrtá generace). Bývá také označována jako Merkava Mk3D. Modifikace zahrnují nový modulární přídavný pancíř čtvrté vývojové generace, jehož moduly mohou být snáze vyměněny (Merkava Mk3 nese pancíř třetí generace). Modernizace dále obsahuje vylepšené zesílené pásy a zdokonalenou instalaci střešního věžového kulometu za využití systému R-OWS (Overhead Weapon Stations). Jedná se o systém vnější lafetace zbraně, která pak může být plně ovládána zevnitř tanku bez nutnosti otevírat střešní poklop. Dále byly zdokonaleny systémy klimatizace a NBC ochrany. Do tanků byl postupně zaváděn systém managmentu bojiště (battlefield managment system). Tento systém byl integrován do systému řízení palby tanku. Systém poskytuje veliteli každého vozidla jednotky obraz situace na bojišti (např. pozice vlastních tanků na mapě v reálném čase, pozice velitelství na mapě atp.).\n\nNa tancích Merkava Mk3 BAZ byly provedeny další modifikace pro působení v podmínkách městského bojiště. Termín LIC znamená Low Intenzity Conflicts. Vnější vstupy přívodů vzduchu a optické vstupy zaměřovačů byly překryty ochrannou drátěnou síťovinou. Byla překonstruována věžička velitele, průzory se nyní nacházejí výše a poskytují skvělý rozhled. Těžký kulomet na bázi kulometu Browning M2 ráže 12,7 mm, který bývá externě lafetovaný nad hlavní kanónu, byl propojen se systémem řízení palby tanku a vybaven elektrickým ovládáním. Kulomet je osádkou tanku ovládán zevnitř věže, pod ochranou jejího pancíře. Zadní dveře tanku, kudy vystupuje z nákladového prostoru pěchotní výsadek, jsou opatřeny pozorovacím okénkem se střílnou. Skrz ní může člen výsadku vést palbu svou pěchotní zbraní. Tank byl vybaven všesměrovou panoramatickou bezpečnostní kamerou, která zabírá prostor kolem tanku. Její obraz může osádku varovat před podezřelou a nebezpečnou aktivitou v okolí. Do několika tanků Merkava Mk 3 operujících na území Gazy bylo instalováno do nákladového prostoru zdravotnické vybavení užívané na jednotkách intenzivní péče. V záďovém prostoru se nachází zařízení pro nasávání čerstvého vzduchu, stanoviště dvou zdravotníků, prostor pro dvoje polní nosítka, zásobníky s kyslíkem a také zařízení pro řízené dýchání a monitorovací jednotka. Tato modifikace tanku pro evakuaci raněných z bojiště nijak neomezuje jeho bojové schopnosti.\n\nMerkava Mk. 4 označovaná jako Barak je zatím poslední vývojová generace v rámci série tanků Merkava, verze Mk.4 je ve službě od roku 2004. Se svojí bojovou hmotností 65 tun patří k nejtěžším tankům zavedeným v současné době do výzbroje. Konstrukce tanku je optimalizována pro jeho nasazení v městské zástavbě, kooperaci s pěchotou, tank však stejně tak účinně schopen boje s obrněnou technikou protivníka, včetně tanků podobných hmotnostních kategorií. Základní uspořádání konstrukce tanku se oproti předchozím tankům řady Merkava zásadně nezměnilo. Osádka tanku je čtyřčlenná, v klasickém složení řidič, nabíječ, střelec a velitel tanku. V předku korby je instalována převodovka a pohonná jednotka, stanoviště řidiče je z boku chráněno hmotou motoru tanku. Uvnitř třímístné věže je kromě hlavního kanónu a koaxiálního kulometu instalován také 60 mm minomet. Minomet je nabíječem obsluhován zevnitř bojového prostoru věže tanku. Ve věži je koaxiálně s hlavní výzbrojí tanku, 120 mm kanónem MG253 s hladkým vývrtem vyvinutým domácí společnosti IMI, instalován kulomet ráže 7,62mm (zbraň na bázi belgického kulometu FN MAG). Na střeše věže tanku je lafetován kulomet ráže 7,62 mm, který může být zevnitř věže tanku plně ovládán velitelem, bez nutnosti vystavovat se nepřátelské palbě. Výzbroj může být doplněna ještě jedním střešně lafetovaným kulometem ráže 7,62mm. V zadní části korby tanku se nachází skrz mohutná dvoukřídlá vrata přístupný nákladový prostor, umožňující převoz až 8členného výsadku, trojice nosítek s raněnými, případně další zásobu munice. Tank poskytuje extra kvalitní pasivní a strukturální ochranu pro osádku a vezenou zásobu střeliva, mohutnou palebnou silou a optimální pohyblivost pro boj ve všech oblastech a typech krajiny, v nichž operuje nebo operovala obrněná technika izraelských pozemních sil.\n\nV konstrukci tanku se uplatnily ve srovnání s předchozí generací Merkava 3 ještě přesnější palebné systémy. Systém řízení palby je schopný automaticky sledovat dráhu označeného cíle a vést na něj kanón, tank je díky tomu schopný při střelbě za pohybu svou konvenční kanónovou municí sestřelit i bitevní vrtulník. Jeho systém pro \"automatické sledování cíle\" (\"automatic tracking system, ATS\") získává informace z výstupu televizní kamery nebo termokamery. Počítač systému řízení palby využívá data získaná řadou senzorů pro snímání veličin důležitých pro balistický výpočet (např. podélný a příčný náklon tanku, rychlost otáčení věže, povětrnostní podmínky, teplota vzduchu) a stabilizovaných zaměřovačů. Velitel používá panoramatický ve dvou rovinách stabilizovaný zaměřovač s denním televizní a noční termovizní větví, střelec ve dvou rovinách stabilizovaný zaměřovač s televizní a termovizní větví, doplněný laserovým dálkoměrem. Řidič tanku je rovněž vybaven přístroji pro noční vidění. Při couvání může využívat obraz poskytovaný kamerou orientovanou do zadní polosféry. Kolem tanku je v rámci systému TSS (\"tank sight system\") instalována v pancéřových pouzdrech sada kamer, snímajících situaci kolem tanku v horizontální rovině v rozsahu 360° a sledující také prostor nad tankem. Obraz TSS umožňuje veliteli tanku na monitoru sledovat situaci při bojové činnosti v městské zástavbě, kdy je tank vystaven mimořádnému ohrožení palbou pancéřovek nepřátelských pěších jednotek.\n\nVýznamného zdokonalení se dočkala rovněž hlavní výzbroj tanku.Tank je vybaven zdokonaleným kanónem ráže 120 mm s hladkým vývrtem MG253, vyvinutým domácím koncernem IMI (Israeli Military Industry) a využívající technologie německého kanónu Rheinmetall Rh-120 ráže 120mm (resp. jeho americké licence, kanónu M256). Hlaveň kanónu je opatřena termickou ochranou, redukující případný nepatrný ohyb hlavně v důsledku změny její teploty (důsledek střelby nebo pouhého žáru pouštního slunce). Ovládání náměru kanónu a otáčení věže je řešeno jako plně elektrické. Kanón je schopný odpalovat nové zdokonalené typy izraelské podkaliberní munice s šípově stabilizovanými průbojnými střelami, nový typ munice APAM (anti-personal anti-material) se střelou s obsahem tříštivé submunice určené zejména likvidaci živé síly a také laserem naváděné řízené střely domácí výroby \"LAHAT\" s tandemovou kumulativní hlavicí. Je schopen používat rovněž s kanónem kompatibilní typy německé, francouzské a americké munice ráže 120mm. Kanón je nabíjen automaticky pomocí elektricky poháněného mikroprocesorem ovládaného nabíjecího zařízení s rotačním zásobníkem na 10ks. Úkolem nabíječe je pouze průběžně doplňovat zmíněný zásobník, jinak se může věnovat například obsluze minometu. Při nabíjení je kanón fixován uzamykacím systémem v přesně dané poloze a jeho elevace nikdy nepodléhá zásahům stabilizačních systémů. Vezená zásoba munice pro hlavní kanón činí celkem 48ks, každý náboj je umístěn v samostatné ochranné schránce.\n\nPancéřování Mk.4 je řešeno podobným způsobem jako pancéřování předchozí generace Mk.3. Obzvlášť velký význam je kladen na strukturální ochranu, zajistit funkčnost klíčových konstrukčních skupin tanku nutných k udržení jeho bojeschopnosti, i po probití pancíře tanku. V souvislosti s tím jsou v rámci konstrukce tanku maximálně chráněna stanoviště členů osádky. Na základní kovovou konstrukci tanku jsou instalovány moduly snímatelného vícevrstvého pancéřování, utvářející výsledný tvar korby a věže tanku. Palbou zdevastované pancéřové moduly mohou být osádkou vyměněny i v polních podmínkách. Cílem změn v pancéřové ochraně bylo dosáhnout zejména vyšší odolnosti proti protitankovým řízeným střelám třetí a čtvrté generace, zvláště v oblasti čelní části věže. Došlo také k významnému zvýšení odolnosti tanku proti útokům shora. Poklop nabíječe byl v rámci verze Mk.4 vynechán, moduly pancíře nyní pokrývají celý vršek věže.\n\nOproti verzi Mk.3 se přes zvýšení bojové hmotnosti zlepšila rovněž pohyblivost tanku. Konstrukce tanků Merkava Mk.4 využívá výkonnější typ pohonné jednotky. Do předku korby tanku byl instalován dvanáctiválcový kapalinou chlazený přeplňovaný vznětový motor s přímým vstřikováním General Dynamics GD 883 (americký licenčně vyráběný německý motor MTU 883) o výkonu 1119 kW a německá 5 stupňová automatická převodovka Renk Rk-325. Motor s převodovkou jsou spolu instalovány jako součást jednoho bloku, který může být v polních podmínkách rychle vyměněn. Přestavba předku korby zároveň dále zlepšila pasivní ochranu stanoviště řidiče. Tank je vybaven také pomocnou pohonnou jednotkou, zajišťující zásobování všech systémů tanku (resp. dobíjení baterií akumulátorů) elektrickou energií při vypnutém hlavním motoru, například při hlídkové činnosti ve stacionárním postavení. Pojezdová kola podvozku tanku mají průměr 600 mm. Speciální zavěšení kol (jiné než u předchozích generací tanků Merkava), vícestupňová automatická převodovka a zvýšený měrný hmotný výkon tanku zajišťují schopnost dosáhnout vysoké průměrné rychlosti v terénu, zavěšení kol umožňuje Mk.4 osádku a podvozek tanku nepoškozující rychlou jízdu i na čedičovém skalnatém povrchu Golanských výšin. Maximální rychlost tanku přesahuje 60km/h, nejvyšší rychlost tanku při jízdě v terénu dosahuje 55 km/h. Udávaný dojezd tanku na komunikaci činí 500km.\n\nMerkava Mk.4 je vybavena systémem pro detekci ozáření laserovým paprskem Amcoram LWS-2. Informace o ozáření laserem (užívaného například k navádění protitankových řízených střel) se objeví na displeji velitele tanku. Tank je vybaven rovněž systémem pro detekci elektromagnetického ozáření tanku, systém má rozpoznat vysílání aktivních radarových senzorů nejmodernější protitankové munice působící na tank shora. Nové tvary věže, podobné želvímu krunýři, a tvary korby tanku mají snižovat intenzitu tepelného vyzařování tanku a znesnadňovat jeho detekci termovizními prostředky. Na tank byl rovněž aplikován anti-reflexní nátěr. Na tancích Mk.4 je také zkoušen systém aktivní ochrany Trophy, jehož munice zničí detekované blížící se protitankové řízené střely a protitankové rakety krátkou chvíli před dopadem na cíl. Tank je vybaven automatickou protipožarní ochranou a uzavřenou cirkulaci vzduchu, poskytující osádce ochranu proti chemickému útoku a proti útoku biologickými zbraněmi. Podmínky vytvářené klimatizačním zařízením si může každý člen osádky pro své stanoviště nastavit individuálně dle své potřeby. Aplikovány jsou rovněž prvky ochrany umožňující působit tanku v prostředí válčiště po použití jaderných zbraní.\n\nTank Merkava Mk.4 lze v současnosti považovat za jeden z nejlépe chráněných tanků na světě, disponující mohutnou palebnou silou a vysoce přesným systémem řízení palby se schopností vést palbu hlavním kanónem na útočící bitevní vrtulníky. Tank je vhodný jak pro boj v městské zástavbě v součinnosti s vlastní pěchotou, kdy nabude na významu ucelený obraz o situaci na bojišti poskytovaný kamerovým systémem, pomocná výzbroj v podobě zevnitř interiéru ovládaného minometu a střešního kulometu, odolnost proti pancéřovkám a schopnost převážet výsadek nebo raněné; tak pro boj s obrněnou technikou protivníka v krajině, kdy se uplatní jeho mimořádně přesný systém pro řízení palby, výkonný kanón, nabíjecí automat, kvalitní pancéřová ochrana a případně pohyblivost v těžkém terénu. Samotná pořizovací cena Merkava Mk.4 je ve srovnání se zahraničními konstrukcemi tanků podobné bojové hmotnosti a palebné síly významně nižší. Export tanku jako celku podléhá zákazu, lze však exportovat některé jeho systémy a jednotlivé komponenty.\n\n\n"}
{"id": "121922", "url": "https://cs.wikipedia.org/wiki?curid=121922", "title": "Malgrat de Mar", "text": "Malgrat de Mar\n\nMalgrat de Mar je katalánské městečko ležící na pobřeží Costa del Maresme mezi městy Pineda de Mar a Blanes. S Barcelonou jej spojují přímo železnice i silnice. Žije zde přes 18 000 obyvatel. Město je vyhledávaným turistickým střediskem.\n\n"}
{"id": "121931", "url": "https://cs.wikipedia.org/wiki?curid=121931", "title": "Kudlovice", "text": "Kudlovice\n\nObec Kudlovice se nachází v okrese Uherské Hradiště ve Zlínském kraji. Žije zde obyvatel.\n\nPrvní písemná zmínka o obci pochází z roku 1372.\n\n\n\n"}
{"id": "121932", "url": "https://cs.wikipedia.org/wiki?curid=121932", "title": "Zaloňov", "text": "Zaloňov\n\nObec Zaloňov (dříve též Zaluňov, ) se nachází v okrese Náchod, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1361.\n\n\n\n"}
{"id": "121933", "url": "https://cs.wikipedia.org/wiki?curid=121933", "title": "Ohnišov", "text": "Ohnišov\n\nObec Ohnišov () se nachází v okrese Rychnov nad Kněžnou, kraj Královéhradecký. Žije zde obyvatel. Ohnišov je podhorská vesnice a je začleněna do dvou mikroregionů: Region Orlické hory a Region Novoměstsko.\n\nObec leží na křižovatce silnic z Nového Města nad Metují do Deštného v Orlických horách a silnice č. 298 z Dobrušky do Olešnice v Orlických horách, ve vzdálenosti asi 5 km od obou měst. Obcí protékají tři potoky. Potok Hájský a potok Ohnišovský se vlévají do Janovského potoka. Ten je pak u osady Zákraví přerušen malou vodní nádrží. Dále míří do Nového Města nad Metují (část Krčín), kde přitéká do řeky Metuje.\n\nV obci vždy převažovalo zemědělství. Dnes zde Podorlické zemědělské družstvo produkuje brambory a některé obilniny (pšenici, ječmen, oves a triticale). Mimo zemědělské družstvo jsou v obci registrovány firmy, zaměřené na služby (kovářství, elektromontáže, truhlářství, zahradní architektura, hudební skupina aj.).\n\nŠkola v Ohnišově je dvoutřídní, pro 1. až 5. ročník, spolu s družinou a mateřskou školou (architekt Jindřich Freiwald). Od svého vybudování v roce 1934 nese název Masarykova škola. Nápis na budově nebyl odstraněn ani v padesátých letech dvacátého století, kdy příliš nelichotil tehdejšímu komunistickému vedení na okresním národním výboru. Obec má také svoji knihovnu.\n\nO volný čas občanů Ohnišova se stará několik spolků. V prvé řadě je to TJ Start, která byla založena v polovině 20. století. Fotbalový oddíl hraje na pozici 1.A třída krajské ligy. Turistiku a výlety organizuje spolek „Toulky Ohnišov“ a „Osvětová beseda“. V obci pracuje myslivecké sdružení „Záboří“ a hasiči s dětským oddílem „Ohniváček“. Tradici ochotnického divadla udržuje hlavně družina místní školy. Na konci části obce nazývané místními „V Koutě“ je koupaliště, obklopené loukami a lesy. Toto místo je každoročně využíváno pro letní dětské tábory.\n\nPrvní písemná zmínka o obci pochází z roku 1471. Název obce je údajně odvozen od strážních ohňů, které byly zapalovány na kopci mezi Ohnišovem a Dobruškou, aby signalizovaly blížící se nebezpečí vpádu nepřátel ze slezské strany. Tyto ohně byly viditelné v Opočně, kde sídlila vrchnost. Další písemný záznam pochází z roku 1537 a týká se povinnosti ohnišovských robotovat na frymburském panství.\n\nRoku 1845 se místní účastnili na opočenské rebelii. V roce 1873 byl založen ochotnický divadelní spolek, roku 1895 byl postaven kostel svatého Cyrila a Metoděje a v roce 1934 byla postavena nová škola.\n\n\n\n\n"}
{"id": "121935", "url": "https://cs.wikipedia.org/wiki?curid=121935", "title": "Lčovice", "text": "Lčovice\n\nLčovice (místní výslovnost: \"Elčovice\") jsou obec, která se nachází v okrese Prachatice v Jihočeském kraji, zhruba 9 km severovýchodně od Vimperka a 6 km jihozápadně od Volyně. Žije zde  obyvatel.\n\nNejstarší historicky doložená zmínka o Lčovicích je z roku 1321, kdy se uvádí jistý Zbraslav ze Lčovic (Sbraslao de Ebizouiz). Na místě dnešního zámku byla v té době vybudována gotická tvrz.\n\nRoku 1360 připadla ves jako odúmrť koruně a král ji věnoval Bočkovi z Velhartic. Přesto se ještě v roce 1397 připomíná Jan ze Lčovic jako purkrabí na strakonickém hradě.\n\nPo několika dalších majitelích získal Lčovice na konci 14. století rod vladyků z Čestic. Poslední mužský člen rodu, Přech, odkázal statky Lčovice a Čestice své dceři Janě, která se na začátku 17. století provdala za Bernarta z Hodějova. Za jejich vlády byla zřejmě stará tvrz přestavěna na renesanční zámek.\n\nBernart a jeho bratr Jan Jiří zemřeli za stavovského povstání a po bitvě na Bílé hoře byl zámek, dvůr i ves Lčovice a čestický statek zkonfiskovány.\n\nV roce 1622 je koupil Jindřich Michal Hýzrle z Chodů a zámek přestavěl a rozšířil. V roce 1629 vypuklo na panství nevolnické povstání, které bylo tvrdě potlačeno.\n\nJindřichův syn, František Michal Hýzrle, prodal Lčovice v roce 1694 hraběnce Anně Marii Althanové, rozené z Aspermontu, která zanedlouho postoupila statek manželce svého syna Anně Marii, rozené Lažanské. Z této doby se zachoval popis zámku s hlubokým příkopem a mostem, „\"pěkným mázhausem, velkou síní, palácem s tabulnicí a 11 pokoji, komorami, kaplí, lékárnou a dalšími světnicemi\"“.\n\nOd roku 1768 vlastnil lčovické panství rod Sickingenů, za nichž byl přestavěn zámek v pozdně barokním slohu. V roce 1791 hraběnka Františka Sickingenová odevzdala lčovické panství svému bratru hraběti Františku Sweerts-Šporkovi.\n\nV následujících letech se majitelé panství a zámku často měnili. Nejvýznamnějším z nich byl architekt Josef Zítek (Národní divadlo, Rudolfinum, Mlýnská kolonáda v Karlových Varech), který se v roce 1881 oženil s Bertou, dcerou dosavadního vlastníka lčovického velkostatku Jana Adolfa Lipperta a v roce 1883 Lčovice od tchána koupil.\n\nZámek je dvoupatrová budova nepravidelného půdorysu s raně barokním arkádovým průčelím. Půdorys hlavní budovy zámku je z větší části tvořen původní gotickou tvrzí s 2 m silným zdivem. Ve výklenku v levé stěně nástupního schodiště je také dodnes dochován lomený gotický portál. Vstupní brána pochází z první poloviny 19. století. K severnímu nároží zámku je připojena patrová desetiboká barokní přístavba s klenutým přízemím.\n\nV parku, který byl založen v roce 1660, stojí osmiboká, raně barokní kaple (1669) zakončená kupolí a lucernou, vyzdobenou malbou s bohatým štukem. Osmiboký je i pavilón se znakem Hýzrlů z Chodů. Stejný půdorys má i grotta s částečně dochovanými nástěnnými malbami.\n\nPřed rokem 1989 zámek sloužil jako rekreační zařízení ROH pro zaměstnance podniku ČKD Praha. Dnes je budova zámku i přilehlý zámecký park soukromým majetkem a není běžně veřejnosti přístupná. Zámek i park jsou však památkově chráněné objekty.\n\n\n\n"}
{"id": "121937", "url": "https://cs.wikipedia.org/wiki?curid=121937", "title": "Turgeněvskaja (stanice metra v Moskvě)", "text": "Turgeněvskaja (stanice metra v Moskvě)\n\nTurgeněvskaja () je stanice moskevského metra. Nachází se v centrální části Kalužsko-Rižské linky, otevřena byla 31. prosince roku 1971.\n\nStanice nese svůj název po spisovateli Ivanu Sergejeviči Turgeněvovi. Je to hluboko založená ražená trojlodní stanice, 49 m hluboko pod zemí. Z ní se lze dostat jak na povrch přímým výstupem, tak do sousední stanice Sokolničeské linky, Čistyje prudy. Mělce založený podpovrchový vestibul pod Turgeněvským náměstím je rovněž společný pro obě linky.\n\nObklad stanice tvoří v prostoru stěn za jejím nástupištěm bílý, u kolejiště černý, mramor v kombinaci s kovovými reliéfy, sloupy jsou pak obložené jen bílým mramorem. Strop je od stěn oddělen opticky tmavě zbarveným kovovým pásem a je obložen bílými plasticky tvarovanými kovovými pláty. Osvětlení je umístěno nad sloupy a nasvěcuje strop stanice. Na podlahu byla použita šedá žula.\n\nVe stanici Turgeněvskaja se odehrává část děje knihy Metro 2033 od Dmitrije Gluchovského.\n\n"}
{"id": "121938", "url": "https://cs.wikipedia.org/wiki?curid=121938", "title": "Vrskmaň", "text": "Vrskmaň\n\nVrskmaň () je obec v Ústeckém kraji v okrese Chomutov. Nachází se v Mostecké pánvi šest kilometrů od Chomutova v nadmořské výšce okolo 300 metrů. Obec se skládá ze dvou částí, Vrskmaně a Zaječic, v nichž žije obyvatel. Velká část jejího správního území je od druhé poloviny dvacátého století významně přeměňována povrchovou těžbou hnědého uhlí, vybudováním Ervěnického koridoru a dvou vodních nádrží. V důsledku lidské činnosti zanikly vesnice Kyjice, Nové Sedlo, Pohlody a Újezd.\n\nV samotné Vrskmani žije okolo 150 obyvatel. První písemná zmínka o ní pochází z počátku patnáctého století a vesnice po většinu své historie tvořila součást panství zámků Červený hrádek nebo Jezeří. Až do počátku dvacátého století bylo hlavním zdrojem obživy obyvatel zemědělství. Od poloviny devatenáctého století se začal rozvíjet drobný průmysl a zejména těžba uhlí v hlubinných dolech. V důsledku povrchové těžby uhlí se předpokládal zánik vesnice, ale v roce 1989 bylo rozhodnuto o jejím zachování. Od té doby se životní podmínky ve vsi a jejím okolí zlepšily. Dvě vodní nádrže poskytují možnosti sportovního rybolovu a rekreační možnosti zlepšila cyklostezka z Chomutova do Strupčic.\n\nPůvod názvu vesnice je nejasný, i když existuje hypotéza o jeho odvození z německého příjmení \"Wurzman,\" pro které se však nedochovaly žádné doklady. V historických pramenech se jméno vesnice vyskytuje ve tvarech: in Wrskman (1417), in Wrskmani (1449), v Wrskmani (1495), Burczmany (1555), Buczmany (1561), Buczmanj (1577), Wurczems a Wurzmes (1597), Worczmany (1621), Wurtzmes (1654), Wurzmes (1846) a Vrskmany nebo Wurzmes (1854).\n\nPrvní písemná zmínka o vsi pochází z roku 1417, kdy vesnice patřila k Jirkovu. Později byla částí panství hradu Borek. Roku 1578 ji spolu se sousedními Zaječicemi koupil Mikuláš Lang z Langenhartu. Mikulášův syn Jan Bedřich statek prodal Kašparovi staršímu Belvicovi z Nostvic. Po Kašparově smrti statek spravovala vdova Kateřina, rozená Satanéřová z Drahovic. Jejich syn Jan Kristián panství tvořené zaječickou tvrzí s dvorem a vesnicemi Vrskmaň, Pohlody, Holešice, Komořany a (snad Lesná) prodal roku 1621 Ladislavu Juliu Kurzbachovi z Trachenburku. Ladislavův syn celý statek v roce 1651 prodal Lobkovicům, kteří jej připojili ke spojenému panství Jezeří – Nové Sedlo. U něj pak Vrskmaň zůstala až do roku 1850 a byla spravována ze dvora v Okoříně.\n\nVe Vrskmani zůstal až do osmnáctého století statek, který patřil k červenohrádeckému panství. Mezi držitele, kteří jej měli pronajatý, patřil hrabě Nagy, baron Wolfsberg nebo Klára Pleierová z Jirkova. Na počátku devatenáctého století byl areál dvora rozdělen mezi domy čp. 1 a 15.\n\nV důsledku třicetileté války byla podle berní ruly z roku 1654 řada vrskmaňských usedlosti pustá. Ve vsi žili tři sedláci a osm chalupníků. Všichni dohromady měli čtyři potahy a chovali pět krav, sedm jalovic, jednu ovci, čtrnáct prasat a čtyři kozy, což bylo vzhledem k počtu hospodářství velmi málo.\n\nPošta byla ve Vrskmani otevřena roku 1871 a obsluhovala také Strupčice, Malé Březno, Sušany, Hošnice, Všestudy, Pesvice, Okořín, Zaječice, Kyjice a Pohlody.\n\nZápadně od vesnice byl od přelomu padesátých a šedesátých let devatenáctého století hnědouhelný důl Karel. Čtyřicet až padesát horníků v něm těžilo necelé dva metry mocnou sloj uloženou v hloubce od patnácti do třiceti metrů. Celková produkce uhlí v dolu dosáhla 200 tisíc tun. Majitelem dolu byl Karel Herr, kterému patřil také jiný zdejší důl Boží požehnání. Důl Karel od něj koupila společnost a provozovala jej pod jménem Bedřich až do roku 1885. Mezi Vrskmaní a Pohlody se nacházel menší důl Aurora, otevřený na konci sedmdesátých let devatenáctého století, se 105 metrů hlubokou těžní šachtou. Jeho celková produkce byla asi sto tisíc tun uhlí. Ve dvacátém století byl hlavním důlním podnikem důl Běta, který se nacházel jižně od vesnice, ale již v katastrálním území Strupčice.\n\nV devatenáctém století se ve Vrskmani rozvíjela i jiná průmyslová odvětví. Na okraji vesnice fungovaly dvě cihelny a tzv. syrečkárna. Starší cihelna byla otevřena v roce 1847 a kromě cihel se v ní vyráběly střešní tašky a od roku 1850 drenážní trubky. Dne 8. října 1870 byla otevřena železniční trať Ústí nad Labem – Chomutov, na které měla Vrskmaň vlastní stanici. Druhou železniční tratí byla dráha z Vrskmaně do Počerad, na níž byl provoz zahájen 1. února 1887. Propojení obou tratí však bylo dokončeno až v roce 1926.\n\nI přes rozvoj drobného průmyslu Vrskmaň zůstávala zemědělskou vesnicí. Z katastrálního území, které v roce 1928 měřilo asi 148 hektarů, zabíraly 135 hektarů pole, 10 hektarů zahrady a přibližně dva hektary připadaly na pastviny a louky. Typickým zdejším produktem bývaly hrušky, které se kromě běžného prodeje sušily v několika sušárnách. Od začátku dvacátého století Vrskmaň zásobovaly vodou dvě studny vyvrtané v roce 1903. Roku 1928 je nahradil vodovod, který přiváděl vodu z pramenů u Pyšné.\n\nBěhem druhé světové války způsobilo škody bombardování dne 20. října 1944, které poničilo osmnáct domů, a v závěru války tzv. hloubkoví letci napadali lokomotivy. U dolu Běta byl zajatecký tábor pro vězně z Anglie a Ruska. Rudá armáda armáda vesnici obsadila 8. května 1945 a vzápětí se na nádraží vrátili čeští železničáři. Přestože vysídlením Němců vesnice přišla o většinu obyvatel, poměrně rychle je nahradili noví přistěhovalci a počet obyvatel poklesl jen ze 480 v roce 1945 na 306 v roce 1947.\n\nPo válce ve vsi vzniklo jednotné zemědělské družstvo. Hospodařilo úspěšně, ale v souvislosti s rozšiřováním těžby uhlí a zánikem Nového Sedla bylo roku 1974 spojeno s družstvem ve Strupčicích. Zánik hrozil i Vrskmani a kvalita života ve vsi se zhoršovala. V roce 1976 byly zrušeny sady i škola, o rok později skončila těžba uhlí v dole Běta a v roce 1984 skončil provoz na původní železniční trati z Chomutova do Ústí nad Labem, i když úsek mezi Vrskmaní a Chomutovem ještě nějakou dobu sloužil jako vlečka k technologickému celku Dolů Vladimíra Iljiče Lenina (DVIL). Na nově vybudované trati na Ervěnickém koridoru sice bývala zastávka Kyjice, ale vzhledem k velké vzdálenosti od vesnice ji lidé využívali jen minimálně. Postupný zánik částí vsi pokračoval i v osmdesátých letech. V roce 1986 bylo zbořeno nádraží na bývalé ústecké trati. Jedinou výjimkou byla hlavní nádražní budova, protože ve vsi nebyly náhradní byty pro její obyvatele. O dva roky došlo k uzavření zámečnické dílny a autodopravy.\n\nRoku 1989 bylo rozhodnuto o zachování vesnice, která se však potýkala s nedostatkem prostředků a nezájmem obyvatel o místní dění. Situace se začala lepšit až v roce 1993, kdy obec začala dostávat peníze za vytěžené suroviny a ukládání popílku z mělnické elektrárny. Zároveň ale zanikla prodejna potravin Jednota. Útlum těžby uhlí v katastrálním území Vrskmaně vedl ke snižování příspěvků do rozpočtu. Přesto byly do roku 1996 opraveny rozvody elektřiny, vodovod, kanalizace a kulturní dům. Další opravy byly financovány za přispění Programu obnovy vesnice.\n\nGeologické podloží tvoří neogénní sedimenty: písky, štěrky a jíly, pod kterými jsou uložené hnědouhelné sloje. Většina území obce je součástí chráněných ložiskových území hnědého uhlí. Ta nezasahují pouze do oblasti jižně od Vrskmaně. Pozůstatkem hlubinné těžby uhlí jsou poddolovaná území, která se nachází zejména severně a jihozápadně od vesnice. V severní části vesnice se nachází geopark s ukázkami severočeských hornin. V geomorfologickém členění Česka leží území celé obce v Mostecké pánvi, konkrétně v podcelku Chomutovsko-teplická pánev a v okrsku Jirkovská pánev. Reliéf povrchu území východně od vesnice byl výrazně přeměněn povrchovou těžbou uhlí a na severu výstavbou Ervěnického koridoru.\n\nPůdy ve východní části katastrálního území Vrskmaně a většiny katastrálního území Nové Sedlo nad Bílinou tvoří antropozem haldová a v prostoru hnědouhelných lomů půdy zcela chybí. Severozápadně od vesnice převažuje půdní typ kambizem arenická a dále na sever, v katastrálním území Kyjice, se vyskytuje pseudoglej pelický. Prostor jihovýchodně od vesnice, přibližně mezi Zaječicemi a Vrskmaní, pokrývá především smonice modální.\n\nSeverní částí správního území protéká řeka Bílina, na které byla v letech 1978–1981 vybudována vodní nádrž Újezd. Do nádrže se vlévá také Otvický potok, který napájí menší vodní nádrž Zaječice. Obě nádrže patří k vodohospodářským opatřením, která nahradila zrušenou vodní nádrž Dřínov. Řeka Bílina je pod hrází vodní nádrže Újezd v oblasti Ervěnického koridoru svedena v délce 3,5 kilometru do potrubí. Menší vodní plochy se nachází v rekultivované části území v okolí bývalého Nového Sedla.\n\nV rámci Quittovy klasifikace podnebí se celé území nachází v teplé oblasti T2, pro kterou jsou typické průměrné teploty −2 až −3 °C v lednu a 18–19 °C v červenci. Roční úhrn srážek dosahuje 550–700 milimetrů, počet letních dnů je 50–60, počet mrazových dnů se pohybuje mezi 100–110 a sněhová pokrývka zde leží 40–50 dnů v roce.\n\nPři sčítání lidu v roce 1921 zde žilo 327 obyvatel (z toho 146 mužů), z nichž bylo 42 Čechoslováků, 279 Němců a šest cizinců. Kromě jednoho žida a osmi lidí bez vyznání byli římskými katolíky. Podle sčítání lidu z roku 1930 měla vesnice 501 obyvatel: 89 Čechoslováků a 412 Němců. Výrazně převažovala římskokatolická většina, ale třináct lidí se hlásilo k evangelickým církvím, tři k církvi československé a čtyřicet lidí bylo bez vyznání.\n\nPo zrušení poddanství se Vrskmaň stala roku 1850 samostatnou obcí, ale už roku 1868 patřila jako osada k Jirkovu. Samostatnou obcí se znovu stala roku 1901 a už jí zůstala.\n\nVrskmaň leží v Ústeckém kraji v okrese Chomutov a patří k ORP Chomutov. Obec sestává ze tří katastrálních území: kromě katastrálního území Vrskmaň (7,699 km²), v němž leží také Zaječice a před svým zánikem Pohlody, jde o katastrální území zaniklých vesnic Kyjice (2,845 km²) a Nové Sedlo nad Bílinou (4,433 km²). V katastrálním území Kyjice stávala i vesnice Újezd.\n\nDne 22. května 1938 se konaly volby do obecních zastupitelstev. Z rozdělených 256 hlasů ve Vrskmani získaly 180 hlasů Sudetoněmecká strana, dvacet hlasů Německá sociální demokracie, šest hlasů Komunistická strana Československa a padesát hlasů jiné české strany.\n\nVe volbách do obecních zastupitelstev v roce 1990 získala Komunistická strana Čech a Moravy 34 hlasů, Spojení zemědělců a venkova 21 hlasů, ale vítězem voleb se stal nezávislý kandidát se sedmdesáti hlasy. Po volbách v roce 1994 se starostou obce stal Josef Kemr.\n\nVrskmaní vede jediná silnice III. třídy č. 25118 z Jirkova, která pokračuje dále do Okořína a do Strupčic. Severovýchodně od vesnice se na ni napojuje silnice III/0135 do Vysoké Pece. Po Ervěnickém koridoru vede silnice silnice I/13. U silnice se v centru vesnice nachází zastávka autobusové linkové dopravy. Nejbližší železniční stanice jsou \"Jirkov zastávka\" na trati Ústí nad Labem – Chomutov a nádraží Jirkov na trati Chomutov–Jirkov. V zastávce Kyjice vlaky nezastavují. Vesnicí ani jejím okolím nevedou žádné turistické trasy, ale po tělese zaniklé železniční trati vede cyklostezka a cyklistická trasa č. 3114 z Chomutova do Strupčice. Cyklotrasa č. 3106 spojuje Vrskmaň po hrázi vodní nádrže Újezd s Vysokou Pecí, odkud pokračuje dále k Jezeří. Na druhou stranu vede cyklotrasa přes Strupčice do Malého Března a do okolí Mostu.\n\nVrskmaňské děti dlouhou dobu chodily do školy v Novém Sedle, která byla zřízena v roce 1760. Jedinou výjimkou bylo období v letech 1821–1832, kdy přímo ve Vrskmani vyučoval krejčí. V roce 1899 byla v přízemí Herrovy vily zřízena pobočka novosedelské školy. Teprve roku 1904 byla otevřena školní budova ve Vrskmani, do které začaly docházet děti ze Zaječic, Pohlod a Okořína. První českou školu se podařilo otevřít 6. října 1928. Jediná třída nejprve sídlila v budově německé školy, ale na podzim roku 1929 byla přestěhována do domu čp. 21.\n\nPo druhé světové válce se škola otevřela na krátkou dobu od 8. května do 15. července 1945. Po prázdninách už probíhalo vyučování od 3. září a vzhledem k počtu dětí byly otevřeny dvě třídy (1.–3. ročník a 4.–5. ročník). Třetí třída byla otevřena od roku 1957. Škola byla uzavřena 29. června 1976, a děti začaly dojíždět do škol ve Strupčicích nebo v Jirkově. Rok po skončení války se otevřela také mateřská škola umístěná provizorně ve školní tělocvičně. Fungovala až do roku 1991.\n\nVe druhé polovině dvacátého století byl založen klub stolního tenisu, který svou činnost ukončil v roce 1991. Zanikl také sbor dobrovolných hasičů. Ve vesnici působí fotbalový klub FC H. V. Vrskmaň.\n\nNa návsi stávala novogotická kaple z roku 1898 postavená na místě starší barokní kaple z roku 1776. Její vybavení pocházelo z doby na přelomu 19. a 20. století a presbytář byl vyzdoben zlidovělými barokními malbami svatých patronů. Zbořena byla mezi lety 1972 a 1974.\n\nDochovaná socha svatého Jana Nepomuckého pochází z roku 1886 a sloup se sochou Panny Marie na jižním okraji návsi z roku 1887. U křižovatky před domem čp. 4 byly umístěny tři smírčí kříže a velký barokní kříž s plastikou Krista z roku 1731, které byly spolu se sochou svatého Jana Nepomuckého na návsi přemístěny ze zaniklých Kyjic. Smírčí kříž, který stával u vodárny, se ztratil.\n\nMezi hodnotné usedlosti patří tzv. Herrova vila, ale návrh na její vyhlášení kulturní památkou nebyl schválen. Pochází ze druhé poloviny devatenáctého století. Hlavní průčelí je rozděleno dvěma rizality s mohutnými štíty s letopočty 1862 a 1900. Střední částí domu vede průjezd do čtvercového dvora a v průčelí se nad vjezdem nachází pískovcový balkon.\n\n\n\n"}
{"id": "121939", "url": "https://cs.wikipedia.org/wiki?curid=121939", "title": "Lampertice", "text": "Lampertice\n\nObec Lampertice (německy \"Lampersdorf\") se nachází v okrese Trutnov, kraj Královéhradecký. Rozkládá se na severozápadě Broumovské vrchoviny, zhruba 3 km východně od Žacléře, podél Důlního potoka. Žije zde  obyvatel. Na katastru obce Lampertice se nachází zaniklý uhelný důl Jan Šverma. Areál bývalého dolu je zpřístupněn veřejnosti pod názvem Hornický skanzen Žacléř.\n\nZhruba 3 km na sever se nachází hraniční přechod do Polska – Královec.\n\nPrvní písemná zmínka o obci pochází z roku 1521.\n\n\n"}
{"id": "121941", "url": "https://cs.wikipedia.org/wiki?curid=121941", "title": "Mičovice", "text": "Mičovice\n\nObec Mičovice se nachází v okrese Prachatice, kraj Jihočeský, necelých 10 km východně od Prachatic. Leží v Šumavském podhůří (podcelek Prachatická hornatina, okrsek Žernovická vrchovina), nad potokem Melhutkou. Žije zde  obyvatel.\n\nPrvní písemná zmínka o obci pochází z roku 1400.\n\n\n\n"}
{"id": "121942", "url": "https://cs.wikipedia.org/wiki?curid=121942", "title": "Říčky v Orlických horách", "text": "Říčky v Orlických horách\n\nObec Říčky v Orlických horách (německy \"Ritschka\") se nachází v okrese Rychnov nad Kněžnou, kraj Královéhradecký. Rozkládá se v Orlických horách, při soutoku potoka Říčky a Hlubokého potoka a dále na svazích Zakletého, Pustého a Anenského vrchu. Žije zde stálých obyvatel.\n\nŘíčky pro svou neporušenou přírodu jsou centrem letní rekreace. Po vybudování lyžařského centra sjezdového lyžování na svazích hory Zakletý se staly i známým lyžařským střediskem. Běžecké lyžařské tratě po hřebenech Orlických hor jsou přístupné prostřednictvím sedačkové lanovky v lyžařském areálu.\n\nMalebný obraz obce dotváří řada roubených chalup, které se nachází v obci i jejím okolí. Zpravidla byly upraveny pro potřeby rekreace.\n\nPrvní písemná zmínka o obci pochází z roku 1654. V obci žili především lesní dělníci a později i skláři.\n\nV letech 1939 -1945 byla obec součástí Německé říše. Po odsunu německého obyvatelstva po 2. světové válce se počet obyvatel dramaticky snížil. Volné domy, zejména chalupy byly postupně osídleny umělci, čímž ze Říček vznikla umělecká kolonie, a to zejména v 50. a 60. letech (viz externí odkazy). Říčky si vybral za své letní sídlo český malíř a spisovatel Adolf Hoffmeister. Říčky a jejich okolí zobrazila ve svých povídkách spisovatelka Jindřiška Smetanová.\n\n"}
{"id": "121943", "url": "https://cs.wikipedia.org/wiki?curid=121943", "title": "Martínkovice", "text": "Martínkovice\n\nObec Martínkovice (německy \"Märzdorf\") se nachází v okrese Náchod, kraj Královéhradecký. Žije zde  obyvatel.\n\nMartínkovice, vzdálené asi 5 km jihovýchodním směrem od Broumova, leží v mírně zvlněné krajině, která před 350 miliony let tvořila dno rozsáhlého jezera. Obec Martínkovice se rozkládá podél Martínovského potoka, který pramení v Broumovských stěnách. Nejvyšším bodem je vrchol v Broumovských stěnách v blízkosti Velké kupy (708 m n. m.) o nadmořské výšce 734 m. Nejnižší místo 375 m n. m. se nachází u soutoku Martínského potoka a řeky Stěnavy.\n\nZe starší doby kamenné svědčí archeologické nálezy o přechodném výskytu lovců v této oblasti. Ta od konce 5. století však pustla a zarůstá pralesem. Po celý raný středověk zůstala neosídlená.\n\nPrvní písemná zmínka o obci pochází z roku 1255, kdy se v souvislosti s obchodní stezkou z Broumova do Kladska hovoří o českých osadách; jednou z nich je Březnice, dnešní Martínkovice.\n\nKrál Přemysl Otakar I. povolal prostřednictvím opatů broumovského kláštera Martina (1253–1278) a Bavora (1290–1332) rolníky z Durynska a Flander, aby zde zakládali vesnice po vzoru vesnic německých. Podél potoka vznikala lánová (přípotoční) vesnice. Březnici noví osadníci přejmenovali na Martinsdorf (též se uvádí Villa Martini nebo Mertensdorf, Marzdorf, Martinkowicze a Maerzdorf) a čeští obyvatelé s Němci postupně splynuli.\n\nV roce 1677 jsou Martínkovice vedeny v urbáři jako druhá největší vesnice z 19 vesnic broumovského panství: žilo v nich 45 sedláků, 32 chalupníci a dávky, které odváděli, byly stejné jako dávky nejvýznamnější vesnice Broumovska Křinice.\n\nV Martínkovicích stál i velký panský dvůr s ovčínem pro 300 ovcí.\n\nRobotní povinnosti byly velice kruté vždy, ale v roce 1756, kdy klesl v Martínkovicích počet sedláků na 30, se staly otřesnými. Bylo nařízeno místo 1 925 dnů potažní roboty 3 692 dnů a k tomu 2 028 dní roboty ruční. Jinými slovy každý sedlák musel vykonat 147 dnů roboty ročně. Životní podmínky se staly až nelidskými neb třetinu roku tvořily svátky, kdy se nesmělo pracovat, druhou třetinu roku se robotovalo a jen poslední třetina roku zbývala na vlastní práci. Jelikož však potah, mnohdy i dva, musel sedlák živit celý rok, docházelo k tomu, že se sedláci potahů zbavovali a tím se z nich stávali chalupníci a domkáři se zanedbatelnou povinností 12denní roboty.\n\nMartínkovice chudly.\n\nV roce 1847 měla vesnice 1476 obyvatel.\n\nStatky, které se v Martínkovicích dochovaly, většinou pocházejí právě z 19. století. Jedná se o zcela ojedinělé zděné stavby, které svým objemem, prostorovým uspořádáním, použitými stavebními prvky a členěním fasád - zvláště pak štítů - jsou výjimečné v České republice; říká se jim statky broumovského typu.\n\nRok 1848 znamenal zrušení feudálního systému a nástup kapitalismu. Martínkovice získaly samosprávu a podléhaly přímo okresnímu úřadu v Broumově, nikoli vrchnostenskému.\n\nV Martínkovice obdržely právo zpracování bavln. Zdejší tkalcovna zpracovávala původně len byla přestavěna na zpracování bavlněného zboží. Byla založena i přadlácká škola.\n\nV letech 1888 až 1889 postavil továrník Moritz Schur tovární domy pro dělníky. Zaměstnával více než 600 lidí, kteří vyráběli jakostní a rozmanité bavlněné látky, např. se zde tkaly damašky, materiál na ubrusy a prostírání, později i hedvábí, používané ve druhé světové válce na výrobu padáků.\n\nNejvyšší počet obyvatel 1797 bylo dosaženo v letech 1912–1913.\n\nV letech hospodářské krize, tedy koncem roku 1930, vyplácel Moritzův syn Josef podporu propuštěným dělníkům. V roce 1933 však už pracovalo ve fabrice jen 70 tkalců.\n\nJosef Schur tedy prodal tkalcovnu jejímu řediteli Ing. Schmidtovi. Ten měl do září 1945 zajištěn odbyt, pak byl nahrazen národním správcem Augustinem Přibylem .\n\nProvoz tkalcovny byl postupně likvidován (od roku 1963), mnoho lidí odešlo za prací do vnitrozemí a v roce 1995 byl provoz ukončen úplně.\n\nV roce 1939 bylo v obci 291domů a 1456 obyvatel, 49 % obyvatel pracovalo v průmyslu a 24 % v zemědělství a lesnictví.\n\nPřed první válkou byla obec elektrifikována, k tkalcovně přibyla nudlárna (po válce se v ní vyráběla kružidla; dnes je uzavřená). Henleinovci ve 30. letech 20. století nabírali na síle, takže ke konci roku 1937 bylo soužití Čechů s Němci již nemožné.\n\nZa druhé války sudetští Němci ze svého nadšení nad ´osvobozením´ vystřízlivěli. Místní partyzánská jednotka o 70 mužích odzbrojila v květnu 1945 6 000 německých vojáků (bez boje). Zákroku Rudé armády nebylo vůbec zapotřebí, v Martínkovicích byl klid.\n\nZ vnitrozemí začali přicházet zájemci o zemědělské usedlosti, živnosti i domky. Znovu se budovala česká vesnice, vznikaly spolky např. hasičů, sportovní, myslivecký, hudební, divadelní, Svaz důchodců, mládeže...\n\nJZD bylo založeno 28. září 1949, brzy však zaniklo, ale roku 1952 (v únoru) vzniklo druhé. Rozpadlo se roku 1991.\n\nMartínkovice jsou součástí CHKO Broumovsko. Do části obce zasahuje národní přírodní rezervace Broumovské stěny – vyhledávaná turisty pro četné pískovcové útvary, vyhlídky, rokle.\n\nV obci působí 5 zemědělských podnikatelských subjektů, 1 firma zabývající se prodejem a servisem zemědělské techniky a pila, dále zde podnikají 2 truhláři, klempíř, pokrývač.\n\nNa katastrálním území obce v prostoru bývalého vojenského zajateckého tábora je provozováno Benediktýnským aeroklubem Broumov letiště Broumov.\n\nCentrem obce prochází cyklotrasa 4000, cyklotrasa 4303. V západní části protínají území obce cyklotrasa 4001 a od rozcestníku Pod Velkou Kupou začíná cyklotrasa 4004. Na vyhlídku Kamenná brána vede žlutá turistická stezka a od rozcestníku Zaječí rokle začíná zelená turistická stezka.\n\n\n\n"}
{"id": "121950", "url": "https://cs.wikipedia.org/wiki?curid=121950", "title": "Morašice (okres Svitavy)", "text": "Morašice (okres Svitavy)\n\nObec Morašice se nachází v okrese Svitavy v Pardubickém kraji. Leží 5 km západně od Litomyšle. Žije zde  obyvatel.\n\nPrvní písemná zmínka o obci pochází z roku 1226, kde se připomínají Předbor z Morašic a jeho syn Bludo. Až do 17. století ves náležela k panství litomyšlskému.\n\nNázev obce se odvozuje od vsi lidí Morašových\n\n\n\n"}
{"id": "121951", "url": "https://cs.wikipedia.org/wiki?curid=121951", "title": "Malovice (okres Prachatice)", "text": "Malovice (okres Prachatice)\n\nObec Malovice (dříve také \"Horní Malovice\", \"Velké Malovice\") se nachází v samém severovýchodním cípu okresu Prachatice v Jihočeském kraji, zhruba 5 km ssv. od Netolic, 7,5 km jv. od Vodňan; 19 km sv. od okresního města Prachatic a 22 km zsz. od krajského města Českých Budějovic. Malovice leží v Českobudějovické pánvi (podcelek Blatská pánev, okrsek Vodňanská pánev), na západním břehu rozlehlého \"Horního malovického rybníka\", který je odděluje od Maloviček. Územím obce probíhá železniční trať 193 (Dívčice – Netolice) se zastávkou \"Malovice u Netolic\" (od roku 2011 je však na ní pravidelná osobní doprava zastavena). Žije zde  obyvatel.\n\nPrvní písemná zmínka o obci pochází z roku 1315.\n\n\n\n\n\n"}
{"id": "121952", "url": "https://cs.wikipedia.org/wiki?curid=121952", "title": "Miskovice", "text": "Miskovice\n\nObec Miskovice () se nachází v okrese Kutná Hora ve Středočeském kraji, zhruba 4,5 km západně od Kutné Hory při silnici I/2. Žije zde obyvatel. Pramení zde potok Bylanka, který je levostranným přítokem říčky Vrchlice.\n\nPrvní písemná zmínka o obci pochází z roku 1131.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Miskovice u Kutné Hory \"(606 obyvatel, poštovní úřad, telegrafní úřad, telefonní úřad)\" byly v roce 1932 evidovány tyto živnosti a obchody: čalouník, holič, 2 hostince, kolář, 2 kováři, 3 krejčí, obuvník, pekař, 3 rolníci, sedlář, 2 obchody se smíšeným zbožím, trafika, vápenka.\n\nV obci Bylany \"(315 obyvatel, samostatná obec se později stala součástí Miskovic)\" byly v roce 1932 evidovány tyto živnosti a obchody: dlaždič, 2 hostince, 2 kováři, obchod s mlékem, 4 obuvníci, 12 rolníků, 2 řezníci, sadař, 3 obchody se smíšeným zbožím, 2 trafiky, velkostatek.\n\nVe vsi Hořany \"(168 obyvatel, samostatná ves se později stala součástí Miskovic)\" byly v roce 1932 evidovány tyto živnosti a obchody: sušárna čekanky, hospodářské strojní družstvo, hostinec, kovář, 4 rolníci, 2 obchody se smíšeným zbožím, trafika.\n\nV obci Mezholezy \"(192 obyvatel, chudobinec, samostatná obec se později stala součástí Miskovic)\" byly v roce 1932 evidovány tyto živnosti a obchody: 2 hostince, 2 kováři, krejčí, 2 rolníci, obchod se smíšeným zbožím, 2 trafiky, 2 vápenky.\n\nVe vsi Přítoky \"(268 obyvatel, samostatná ves se později stala součástí Miskovic)\" byly v roce 1932 evidovány tyto živnosti a obchody: cihelna, 2 hostince, kovář, krejčí, 13 rolníků, sadař, obchod se smíšeným zbožím, 2 trafiky, truhlář, výroba ovocných vín, zahradnictví, zámečník, zednický mistr.\n\n\nBylany mají celkem 90 obyvatel. Bylany jsou známi především rozsáhlými neolitickými vykopávkami. Mezi Bylany a Přítoky vyvěrá vydatný pramen (\"kaple a pramen sv. Vojtěcha\"), který ve středověku zásoboval Kutnou Horu pitnou vodou.\n\nHořany mají celkem 60 obyvatel. Na západ od osady se nachází národní přírodní památka Rybníček u Hořan, ve kterém roste rdestice hustolistá.\n\nOsada Mezholezy má celkem 45 obyvatel. Je lokalizována jihovýchodně od vrcholu kopce Vysoká.\n\nPřítoky těsně přiléhají ke Kutné Hoře. Počet obyvatel dosahuje 220. Leží na silnici č.2.\n\nObcí prochází silnice I/2 v úseku Říčany - \"Miskovice\" - Přítoky - Kutná Hora. Dále územím vedou silnice III. třídy:\n\nŽelezniční trať ani stanice na území obce nejsou.\n\nV místní části Hořany měla v roce 2011 zastávku autobusová linka Kolín-Červené Pečky-Kutná Hora \"(v pracovních dnech 12 spojů, o víkendu 3 spoje)\" . V obci měly zastávky autobusové linky Kutná Hora-Vidice-Čestín-Uhlířské Janovice-Petrovice II,Losiny \"(v pracovních dnech 6 spojů)\" a Kutná Hora-Uhlířské Janovice-Kácov \"(v pracovních dnech 10 spojů)\" , linka Suchdol-Kutná Hora \"(denně mnoho spojů)\" .\n\n\n"}
{"id": "121953", "url": "https://cs.wikipedia.org/wiki?curid=121953", "title": "Korouhev (okres Svitavy)", "text": "Korouhev (okres Svitavy)\n\nObec Korouhev () se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1279.\n\nNarodili se zde:\n\nZSJ:\n\n"}
{"id": "121954", "url": "https://cs.wikipedia.org/wiki?curid=121954", "title": "Mladé Bříště", "text": "Mladé Bříště\n\nMladé Bříště () je obec v okrese Pelhřimov v Kraji Vysočina. Nachází se na Českomoravské vrchovině v mikroregionu, který je nazýván Zálesí. Žije zde obyvatel. V bezprostřední blízkosti obce se nachází Mezinárodní tábor Zálesí.\n\nPrvní písemná zmínka o obci pochází z 8. května roku 1226. Tato zmínka se dá dohledat v bule papeže Honoria III., která zároveň potvrzuje majetek želivského kláštera.\n\nV roce 1923 bylo zjištěno, že je v Mladých Bříštích 19 domů se 136 obyvateli.\n\n\nObec se rozprostírá poblíž vedlejšího přítoku Želivky, Jankovského potoka. Dominantou obce je rozsáhlý lesní komplex Rousínov.\n\n\n"}
{"id": "121955", "url": "https://cs.wikipedia.org/wiki?curid=121955", "title": "Mirkovice", "text": "Mirkovice\n\nObec Mirkovice (německy \"Mirkowitz\") se nachází v okrese Český Krumlov v Jihočeském kraji. Žije zde  obyvatel.\n\nPrvní písemná zmínka o vesnici pochází z roku 1362.\n\nVe 14. století zde sídlil Kamaret z Mirkovic, který dne 5.4.1398 koupil půl lánu v Mirkovicích od Racka z Markvartic, purkrabího na Velešíně.\"\" Kamaret z Mirkovic prodal v březnu1403 Mikuláši z Vranína čtvrtlán (asi 6 ha) a v březnu následujícího roku (1404) celý dvůr.\n\nJižně od dnešní obce Mirkovice, v povodí Jíleckého potoka, se nachází rozsáhlé pole se stopami po mělkém dobývání zlata z 12. až 14. století. Zachovaly se haldy hlušiny, rýžovnické sejpy, zářezy po těžbě a tzv. hraničními kameny s vyrytými křížky, které ohraničovaly jednotlivá dobývací pole.\n\n\n\n"}
{"id": "121956", "url": "https://cs.wikipedia.org/wiki?curid=121956", "title": "Krchleby (okres Rychnov nad Kněžnou)", "text": "Krchleby (okres Rychnov nad Kněžnou)\n\nObec Krchleby () se nachází v okrese Rychnov nad Kněžnou, kraj Královéhradecký. Leží 5 km jižně od Kostelce nad Orlicí. Sídlem probíhá silnice II/316. Žije zde  obyvatel.\n\nPrvní písemná zmínka o obci pochází z roku 1227. Krchleby patří k nejstarším písemně doloženým lokalitám na území okresu Rychnov nad Kněžnou. V roce 1948 již autobus na lince Choceň – Kostelec nad Orlicí jezdil třikrát denně oběma směry. V letech 1955 – 1957 dostala silnice od Kostelce n. Orl. K Chocni asfaltový povrch. Rok 1956 - v lednu teplota dosáhla až -40.\n\n"}
{"id": "121957", "url": "https://cs.wikipedia.org/wiki?curid=121957", "title": "Líšný", "text": "Líšný\n\nObec Líšný se nachází v okrese Jablonec nad Nisou, kraj Liberecký. Obec je rozdělena na dvě části řekou Jizerou. V obci je evidováno 135 adres a žije zde  obyvatel.\n\nVesnice Líšný se objevuje v písemné zmínce již k roku 1382 jako \"Lesczne\". První chalupy vyrostly pravděpodobně na pravém břehu Jizery, na jižním svahu, při potůčku pramenícím pod výše položeným Sněhovem. Zřejmě již na konci 15. století se rozšířil tento i na osídlení vznikající na protilehlé straně řeky. Domky na pravém břehu patřily od roku 1565 k panství maloskalskému, vesnice rozrůstající se na břehu levém byla součástí hruborohozeckého zboží. Farou ves patřila ke Bzí. V zimě a při jarním tání byla cesta do kostela obtížná, nejednou zcela nemožná. Soused Jan Vyhlídko se proto rozhodl postavit na svém pozemku v Závrší malou kapličku. Na jaře 1777, tři roky před smrtí zakladatele, byla vysvěcena ke cti Jana Nepomuckého. „Fundaci“ musil Vyhlídko zaplatit na faru ve Bzí. Bzovský farář nebo kaplan tady několikrát do roka sloužili mši, nejslavnější o svatojanském květnovém svátku. Fundátor se ještě dočkal oslav půlstoletí od svatořečení Jana Nepomuckého, patrona kněží, mlynářů a vorařů, ochránce před povodněmi, utonutím a pomluvou, spolupatrona české země. Pobožnosti u kapličky byly hojně navštěvovány a konaly se až do první světové války.\n\nPodle tradice býval v Líšném železný hamr a vápenná pec. Po zrušení hamru využila správa panství náhon z Jizery a rybníček k provozu líšenského mlýna. Upomínkou na staré železářské podnikání jsou občasné nálezy strusky a pomístní jméno Hamry. Rybník byl zrušen v roce 1774, mlýn o sto let později. Mlynář Bartoš přesídlil do Splzova a na místě mlýna byla postavena přádelna.\n\n„\"Ani jediná z místních chalup neuživí svého majitele a jeho rodinu a každý z hnich je nucen hledat vedlejší zaměstnání (sklo, továrna, řemeslo, obchod). Rodí se zde žito, oves, málo pšenice a ječmene, brambory, červené zelí, řepa vodnice, burkyně, jetel, kolenec… Ovocnému stromoví věnují majitelé náležitou péči. Daří se pěkné a hojně a dobře se zpeněží. Naše košařky je odnášejí do Jablonce, rovněž maliny, borůvky, houby, také zeleninu v Turnově nakupovanou.\"“ Tak ve dvacátých letech 20. století charakterizoval život ve vsi líšenský kronikář. Líšný spolu s Libentinami byl v té době již samostatnou obcí se 74 domy, z toho byli čtyři „fabrické“, postavené majitelem přádelny.\n\nDělníci v textilce „u Menčíka“ vydělávali mezi 100 a 200 korunami týdně. Domácká sklářská práce při lampě u stolu, rafinace benglí a návlek znamenaly přilepšení v rodinách textilních dělníků, na něž se ale nemohli trvale spolehnout, neboť, jak píše kronikář, „\"výdělky sklářů jsou různé podle konjunktury, někdy velmi dobré, někdy ubohé\"“. Menčíkova textilka byla znárodněna a v roce 1956 zrušena. Tovární objekty převzal národní podnik ŽBS a soustředil sem zručné domácí sklářské dělníky a dělnice. Vyráběla se tady bižuterie z mačkaných i vinutých perel, skleněné kameny, později také svítidla a plastová bižuterie.\n\nOd 22. října 2008 obec užívá znak a vlajku.\n\n\nObec leží na hlavní silnici I/10 (E65, Praha–Harrachov). Od roku 1859 tudy prochází železniční trať Liberec–Pardubice; na místní zastávce v současnosti zastavují osobní vlaky linky Liberec–Nová Paka.\n\nOsady a samoty:\n\n"}
{"id": "121958", "url": "https://cs.wikipedia.org/wiki?curid=121958", "title": "Kryštofovy Hamry", "text": "Kryštofovy Hamry\n\nKryštofovy Hamry () jsou obec v okrese Chomutov v Ústeckém kraji. Žije v nich obyvatel. Vesnice se nachází v údolí Přísečnického potoka v nadmořské výšce 680 metrů. Okolní krajina byla osídlena již v patnáctém století, ale první zmínky o vesnici jsou až z roku 1720. Prvotní osídlení i počátky vesnice souvisí s těžbou a zpracováním železné rudy. V devatenáctém století bylo železářské podnikání částečně nahrazeno textilním průmyslem, ale všechny podniky zanikly po druhé světové válce v důsledku vysídlení Němců z Československa.\n\nSoučástí obce je území někdejšího města Přísečnice, které bylo v roce 1974 zbořeno a zatopeno stejnojmennou přehradou. Kryštofovy Hamry zahrnují katastrální území Černý Potok, Rusová, Přísečnice a Dolina. Obec se skládá ze čtyř částí obce: Kryštofovy Hamry, Černý Potok, Mezilesí a Rusová.\n\nNázev Hamr nebo Hamry je odvozen z výrazu ze střední horní němčiny pro kladivo, který se postupně začal používat k označení železáren (podle kladivového stroje). Přívlastek \"Kryštofovy\" pochází ze jména svatého Kryštofa, podle kterého byl hamr pojmenován. V historických listinách se jméno vyskytuje ve tvarech: hamr St. Christoph (1651), Christophshammer (1720 a 1787), Christophhammer (1846) nebo Christophhammer a Chrištofovy hamry (1854).\n\nNejstarší osídlení Kryštofových Hamrů je známé z počátku patnáctého století, kdy zde stával jeden z 26 hamrů v okolí Přísečnice, který zanikl během husitských válek. Další železářský hamr pojmenovaný po svatém Kryštofovi založil roku 1621 jáchymovský hejtman Kryštof Grad z Grünberku, který dostal v letech 1621–1625 přísečnické panství do zástavy. Podnik se skládal z vysoké pece, dvou kováren, mlýna, pily a rybníka. Později byla jedna z kováren přestavěna na měděný hamr a roku 1660 vznikla cihelna.\n\nPrvní písemná zmínka o vesnici pochází až z roku 1720. Deset let poté je doložen hostinec s masným krámem a výstavba domu, kterou povolila správa panství. Původní hamr musel být vzhledem k velké spotřebě dřeva přestavěn na výrobnu kobaltové modři, kromě které se v ní vyráběl prášek používaný místo savého papíru.\n\nV polovině osmnáctého století nastal v Kryštofových Hamrech rozmach podnikání. Vznikaly nové podniky, které se zabývaly výrobou lžic a hřebíků, dva zbrojířské hamry vyráběly bajonety, hlavně a nabijáky. Postavena byla drátovna. Vyráběly se také cvočky a od roku 1847 zápalková dřívka a špejle. Kromě toho lidé pracovali v lese při kácení dřeva, které se na jaře plavilo po Přísečnici do Saska. V domácnostech se paličkovaly krajky a muži si přivydělávali hraním na hudební nástroje v kapelách.\n\nV okolí vesnice a na Jelení hoře se nacházely tři železnorudné doly. V dole Josef se štolou a několika šachtami se dobývala krevelová žíla, která poskytovala velmi dobře tavitelnou rudu. V období 1825–1830 se v dole vytěžilo 138 tun rudy. Těžba v dole Kryštof, který měl stejného majitele, byla menší. Třetí důl, \"Nové štěstí,\" je zmiňován pouze v letech 1799–1805 v souvislosti s neúspěšným průzkumem nekvalitní krevelové žíly. Posledním pokusem o těžbu surovin bylo otevření dolů Antonínova štola a Richterův cech. Měla se v nich těžit stříbrná a kobaltová ruda, ale spory mezi majiteli dolů vedly k rychlému ukončení těžby.\n\nPřes množství drobných podniků nebyla hospodářská situace dobrá, a chudoba se ještě zvětšila po ukončení výroby kobaltové barvy v roce 1874. Ke zlepšení podmínek došlo až otevřením pobočky vejprtské firmy Pohl – pletárny, ve které našlo práci 120 žen. Později se v podniku navíjelo hedvábí na cívky. V letech 1891–1892 byl v nedalekém Jöhstadtu zahájen provoz Přísečnické dráhy. Díky ní se ve městě začal rozvíjet průmysl, který zaměstnával také obyvatele Kryštofových Hamrů. V letech 1923–1948 část lidí zaměstnávala také továrna na výrobu krajek a záclon Franze Schmidta, kterému patřila textilní továrna v Přísečnici.\n\nDrobný průmysl přesto nedokázal nabídnout dostatek pracovních míst, a lidé proto pracovali v Sasku i v první polovině dvacátého století. Ze Saska naopak přijížděli návštěvníci, které lákala okolní příroda Krušných hor. Ve čtyřicátých letech dvacátého století ve vesnici fungovaly čtyři hostince, tři obchody s potravinami, tři pekaři, řezník, cukrárna, povoznictví, tři trafiky, obchod s uhlím, dva holiči, tři ševci a chomutovské svépomocné družstvo. Řemeslo provozovali také zedník, truhlář a klempíř. Vysídlení německého obyvatelstva po druhé světové válce způsobilo výrazný pokles počtu obyvatel, v jehož důsledku byla zavřena elektrárna v budově bývalé drátovny, továrna na krajky a záclony a roku 1953 také pila. Odliv obyvatel se zpomalil v období 1954–1966 v souvislosti se zřízením posádky pohraniční stráže. Přesto bylo v letech 1959–1960 zbořeno přibližně sedmdesát nevyužívaných domů.\n\nK oživení vesnice přispělo vybudování vodního díla Přísečnice, ale i tak postupně převládl počet rekreačních objektů nad trvale obydlenými domy. Do roku 1999 ve vsi nebyl obchod a zásobování základními potřebami zajišťovala dvakrát týdně pojízdná prodejna. Po otevření hospody v ní bylo možné objednávat základní potraviny.\n\nPři sčítání lidu v roce 1921 zde žilo 674 obyvatel (z toho 328 mužů), z nichž byli čtyři Čechoslováci, 667 Němců a tři cizinci. Kromě tří evangelíků a dvou lidí bez vyznání byli římskými katolíky. Podle sčítání lidu z roku 1930 měla vesnice 789 obyvatel: dvanáct Čechoslováků, 764 Němců a třináct cizinců. Bylo mezi nimi šestnáct evangelíků, dva členové církve československé, 39 lidí bez vyznání a ostatní se hlásili k římskokatolické církvi.\n\nKryštofovy Hamry leží v okrese Chomutov v Ústeckém kraji. Patří do obvodu obce s rozšířenou působností Kadaň a jejich pověřený obecní úřad je ve Vejprtech.\n\nPo zrušení poddanství se Kryštofovy Hamry staly samostatnou obcí, která až do území reformy v roce 1960 patřila do okresu Kadaň (1869–1890, 1950) a do okresu Přísečnice (1900–1930). Až do svého zániku k obci patřila osada Hájovna. Poté Kryštofovy Hamry jako samostatná obec zanikly, a v letech 1961–1974 tvořily část města Přísečnice. Od 30. června 1974 se znovu staly obcí s částmi obce Černý Potok, Mezilesí, Rusová a Kotlina. Kotlina byla od 1. ledna 1979 převedena k Měděnci.\n\nObecní úřad sídlí v domě čp. 64, ve kterém byl v první polovině dvacátého století provozován hostinec U Kunzů.\n\nV roce 2007 schválilo zastupitelstvo podobu obecního znaku. Předseda Poslanecké sněmovny udělil obci znak a vlajku dne 13. května 2008. Strom ve znaku obce symbolizuje úctu k zaniklému městečku Přísečnice. Pod stromem protéká voda, která symbolizuje obec Černý Potok. Jablko ve znaku symbolizuje kostel svatého Kryštofa a název obce. Zkřížená kladívka v pravé dolní části znaku jsou připomínkou hornické minulosti tohoto krušnohorského regionu.\n\nV katastrálním území obce, na hřebenech Krušných hor v nadmořské výšce 800–850 m, zhruba v prostoru mezi železničními zastávkami Měděnec a Rusová na železniční trati Chomutov–Vejprty, se nachází Farma větrných elektráren Kryštofovy Hamry. Komplex patří německé společnosti Ecoenerg Windkraft GmbH a v roce 2008, kdy byl uveden do provozu, byl s počtem 21 turbín největším větrným parkem na území České republiky, přestože vítr s dostatečnou rychlostí vane na hřebeni hor jen několik dnů v roce. Celková výška elektráren dosahuje přibližně 119 metrů. Investiční náklady se v té době pohybovaly okolo 80 milionů korun na jednu elektrárnu. Jen za první rok zkušebního provozu vyrobil park 94 tisíc megawatthodin a elektřina se prodala za 246 miliónů korun a návratnost investice ve výši 1,46 miliardy korun se tak odhadovala na sedm let. V roce 2011 byla naplánována výstava dalších čtyř strojů v lokalitách Rusová a Dolina.\n\nRoku 1998 byl otevřen hraniční přechod pro pěší vzdálený asi dva kilometry od vesnice, odkud k němu vede žlutě značená turistická trasa.\n\nŠkola byla v Kryštofových Hamrech již v roce 1770 a fungovala až do roku 1971. Školní budovu postavenou roku 1838 převzala v roce 1952 posádka pohraniční stráže, a vyučování potom probíhalo v jiném domě. V devadesátých letech dvacátého století byl areál bývalé pohraniční stráže upraven na výcvikové středisko Střední policejní školy ministerstva vnitra. V roce 2018 v něm působilo odloučené pracoviště Vyšší policejní školy a Střední policejní školy MV v Praze, zaměřené na výcvikovou a vzdělávací činnosti školy a dalších složek ministerstva vnitra a policie.\n\nKulturní akce organizuje Sbor dobrovolných hasičů obce Kryštofovy Hamry. V roce 2009 byla ukončena oprava střechy na kostele svatého Kryštofa a rekonstrukce věžních hodin. V tomto roce byl také zaveden do obce Kryštofovy Hamry a Černý Potok internet.\n\n\n\n\n"}
{"id": "121959", "url": "https://cs.wikipedia.org/wiki?curid=121959", "title": "Kounov (okres Rychnov nad Kněžnou)", "text": "Kounov (okres Rychnov nad Kněžnou)\n\nObec Kounov () se nachází v okrese Rychnov nad Kněžnou, v kraji Královéhradeckém. Žije zde  obyvatel. Obec je charakteristická svým protáhlým tvarem, kopírujícím hlavní komunikaci. Rozkládá se v údolí Zlatého a Hluckého potoka, kterým prochází silnice z Dobrušky do Deštného v Orlických horách.\n\nPrvní písemná zmínka o obci pochází z roku 1490. Osídlení zdejších úvozů však probíhalo již v průběhu 13. století. Z moderní doby je památná velká povodeň, která obec i její okolí těžce postihla v noci z 22. na 23. července roku 1998.\n\n\n\n"}
{"id": "121960", "url": "https://cs.wikipedia.org/wiki?curid=121960", "title": "Lažiště", "text": "Lažiště\n\nObec Lažiště se nachází v okrese Prachatice, kraj Jihočeský, zhruba 6 km severozápadně od Prachatic. Leží v Šumavském podhůří (podcelek Vimperská vrchovina, okrsek Bělečská vrchovina), v povodí Žárovenského potoka, který je levostranným přítokem řeky Blanice. Žije zde obyvatel.\n\nPrvní písemná zmínka o obci pochází z roku 1352.\n\n\n"}
{"id": "121961", "url": "https://cs.wikipedia.org/wiki?curid=121961", "title": "Kunčina", "text": "Kunčina\n\nObec Kunčina (německy \"Kunzendorf\") se nachází v okrese Svitavy, v kraji Pardubickém, cca 4 km severozápadně od Moravské Třebové. Žije zde obyvatel.\n\nPrvní písemná zmínka o obci pochází z roku 1270. Původně zde stála slovanská osada, která se rozvinula vlivem vnitřní kolonizace německým obyvatelstvem.\n\n\nV obci se nachází pošta, obchod, mateřská a základní škola.\n\nObcí prochází silnice III/36823. Nachází se zde také vlaková zastávka a 6 autobusových zastávek.\n\nV obci se nachází kulturní dům a galerie.\n\n\n\n\n"}
{"id": "121962", "url": "https://cs.wikipedia.org/wiki?curid=121962", "title": "Litíč", "text": "Litíč\n\nObec Litíč se nachází v jižní části okresu Trutnov, kraj Královéhradecký. Ve vzdálenosti 7 km jihovýchodně leží město Jaroměř a 10 km severozápadně město Dvůr Králové nad Labem, 3 km jižně pak lázně Velichovky. Žije zde  obyvatel. Obec Litíč se skládá ze dvou částí - Litíč (německy Littisch) a Nouzov (německy Neujahrsdorf).\n\nRozhodnutím předsedy Poslanecké sněmovny č. 33 ze dne 11. července 2019 byly obci udělen obecní znak a vlajka.\n\nVlajka:\n\nList tvoří čtyři vodorovné pruhy, modrý, červený, bílý a modrý, v poměru 7:1:1:1. Z horního rohu listu vyniká kosmo žlutý sokolí spár s bílým opeřením a rolničkou, za horního cípu šikmo bílá lví tlapa se žlutou zbrojí. Poměr šířky k délce je 2:3.\n\nZnak:\n\nModrý štít s červeno-stříbrně pilovitě děleným břevnem. Nahoře z rohů štítu vynikají vpravo kosmo zlatý sokolí spár se stříbrným opeřením a rolničkou, vlevo šikmo stříbrná lví tlapa se zlatou zbrojí. Dole zlatá dóza na masti.\n\nPrvní písemná zmínka o obci pochází z roku 1527. \n\nNarodil se tu statkář a českoněmecký politik Josef Goll (1864–1924), na počátku 20. století poslanec Říšské rady.\n\n\n\n"}
{"id": "121963", "url": "https://cs.wikipedia.org/wiki?curid=121963", "title": "Kublov", "text": "Kublov\n\nObec Kublov se nachází v okrese Beroun, kraj Středočeský, asi 16 km západně od Berouna. Žije zde obyvatel.\n\nÚzemí obce Kublov je téměř obklopeno katastrálním územím obce Broumy; vesnice Broumy se nachází v blízkosti Kublova, asi 1,5 km severozápadně.\n\nPrvní písemná zmínka o obci pochází z roku 1558.\n\nKublov se nachází pod osamělým kopcem Velíz (595 metrů nad mořem), bývalým významným sakrálním místem, kterýžto byl k těmto účelům pravděpodobně využíván i v dobách prehistorických. Na vrcholu Velíze lze najít pozůstatky dominikánské probošství, legendární Bílou skálu a novověkou sochu pohanského boha Velese, od kterého se legendárně odvozuje název Velíz. Severně katastr sleduje povodí Kublovského potoka a v tomto prostoru, vyplněném poli a loukami, se nachází státem chráněná hrušeň a zemědělská usedlost Pec. Jižně a západně sleduje hranici lesa, přičemž zahrnuje buližníkovou Zdickou skalku a samotu Pískačka. Severozápadně Kublov stavebně splynul s chalupářskou osadou Malá Louka, která je počítána za součást Kublova. Katastr je odvodňován Kublovským potokem, pravým přítokem Pařezového potoka, který se ve Zdicích vlevá zleva do Litavky.\n\nObcí prochází silnice III/23613 propojující Karlov a Žebrák, obcí procházející silnice III/23614 je spojkou mezi silnicemi III/23615 a III/2352, které propojují Svatou a Líšnou, respektive Broumy a Březovou.\nDějiny územněsprávního členění od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Kublov \"(936 obyvatel, poštovní úřad)\" byly v roce 1932 evidovány tyto živnosti a obchody: nákladní autodopravce, 2 autodrožky, cihelna, 2 obchody s dřívím, 2 holiči, 4 hostince, 2 koláři, Dělnický konsum, 2 kováři, 2 krejčí, mlýn, obchod s motocykly, obuvník, 2 pily, obchod s lahvovým pivem, 2 řezníci, 6 obchodů se smíšeným zbožím, spořitelní a záložní spolek pro Kublov, trafika, 3 truhláři, zámečník.\n\n\nDopravní síť\nVeřejná doprava 2011\n\n"}
{"id": "121964", "url": "https://cs.wikipedia.org/wiki?curid=121964", "title": "Škoda 22Tr", "text": "Škoda 22Tr\n\nŠkoda 22Tr je nízkopodlažní dvoučlánkový trolejbus, který byl vyráběn v letech 2002 až 2004 firmou Škoda Ostrov. Konstrukčně z něj byl odvozen standardní trolejbus Škoda 21Tr a autobus Škoda 21Ab. \n\nByl vyvinut na počátku 90. let 20. století jako první typ nové modelové řady trolejbusů Škoda. Teprve později byl z tohoto kloubového vozidla odvozen standardní trolejbus 21Tr a autobus 21Ab. Zatímco výroba těchto dvou typů byla brzy zahájena, 22Tr zůstal pouze ve dvou prototypech. Teprve v roce 1999 došlo k obnovení prací na projektu nízkopodlažního dvoučlánkového trolejbusu a první sériové vozy byly vyrobeny až v roce 2002. Designově celou modelovou řadu zpracoval Ing. arch. Patrik Kotas.\n\n22Tr je moderní třínápravové nízkopodlažní vozidlo se samonosnou karoserií. Ta sestává ze dvou částí, které jsou navzájem spojeny kloubem a krycím měchem. Karoserie je ocelová, na čelech vozu s plastovými skořepinami. V pravé bočnici se nacházejí troje dvoukřídlé skládací dveře. Před a za kloubem (respektive krycím měchem) jsou ještě umístěny dvoje jednokřídlé skládací dveře. Všechny dveře jsou ovládány elektropneumaticky, cestující si je otevírají individuálně (poptávkové otevírání dveří). Podlaha vozu je od prvních dveří až za druhé dveře ve výšce 360 mm nad vozovkou. Dále je již zvýšena na 560 mm (sedačky jsou přitom umístěny na zvláštních vyvýšených stupních). Podlahu pokrývá protiskluzová krytina.\n\nElektrická výzbroj je založena na pulzní regulaci dvou stejnosměrných sériových trakčních motorů. Každý pulzní měnič obsahuje GTO tyristory. Do prvního prototypu byla ale namontována odlišná elektrická výzbroj AEG (proto byl označen jako Škoda 22TrG), ostatní vyrobené vozy již mají výzbroj Škoda.\n\n22TrAC je označení pro jediný vyrobený trolejbus s jedním asynchronním trakčním motorem. Mechanicky se od ostatních vozů 22Tr příliš neliší, výrazné změny se dotkly pouze elektrické části trolejbusu.\n\nPrvní prototyp trolejbusu 22Tr byl vyroben v roce 1993. Po zkouškách na tovární trati do Jáchymova byl v letech 1994 a 1995 rozsáhle zkoušen v Ústí nad Labem. Pro poruchu výzbroje byl ale odeslán zpět výrobci, kde zůstal několik let odstaven. Postupem času se z něj stal prakticky vrak, dokonce se uvažovalo o sešrotování. V roce 2004 byl odprodán občanskému sdružení Za záchranu historických trolejbusů a autobusů (ZHTA). Byl přepraven do Brna, kde po několikaměsíčním odstavení ve vozovně Komín byl převezen do bývalých řečkovických kasáren, které v současnosti využívá Technické muzeum v Brně pro deponování svých historických autobusů a trolejbusů. Při převozu do moravské metropole se počítalo se zprovozněním vozu a úpravou pro běžný brněnský provoz, tyto plány však nebyly uskutečněny. Zřejmě v roce 2010 byl Technickým muzeem odkoupen a postupně byl rozebrán.\n\nDruhý prototyp vozu 22Tr (značen též jako 22TrS) byl vyroben v roce 1994. V letech 1995 až 1997 byl zkoušen a předváděn v Plzni, Brně a Ostravě. Následně byl u výrobce odstaven. V roce 2000 byl upraven pro běžný provoz a o rok později vykonal v Ústí nad Labem typové zkoušky. Vůz byl ústeckému dopravnímu podniku odprodán, obdržel evidenční číslo 601. Vůz byl roku 2010 odstaven z provozu, původně zamýšlená generální oprava ve firmě Zliner ale nebyla uskutečněna. Trolejbus byl dlouhodobě odstaven ve vozovně Všebořice a teprve v říjnu 2014 byl přetažen do haly údržby za účelem zjištění technického stavu vozu. Dopravní podnik se následně rozhodl pro rekonstrukci vozidla ve spolupráci s firmou Acier. V červnu 2016 byl skelet vozu již kompletně opraven a nalakován a v dílnách DP probíhala postupná montáž vozu.\n\nPrototyp, a také jediný vyrobený vůz 22TrAC byl vyroben v roce 2003. Původně šlo pouze o testovací a předváděcí vůz. Po ukončení výroby ve Škodě Ostrov o rok později zůstal v areálu firmy, později byl přetažen do plzeňského areálu. Prodán byl až v roce 2006, v maďarském Szegedu obdržel evidenční číslo T-650.\n\nV letech 1993 až 2004 bylo vyrobeno celkem 13 vozů typu 22Tr.\n\nDopravní podnik města Brna původně objednal 12 trolejbusů Škoda 22Tr, vzhledem k problémům výrobce a následnému ukončení výroby trolejbusů v Ostrově jich bylo dodáno pouze osm.\n\nV letech 2002 až 2003 byly zakoupeny tři trolejbusy Škoda 22Tr ev. č. 601 až 603. Po jejich dodání se uvažovalo o nákupu dalších trolejbusů Škoda 22Tr, nakonec ale kvůli obavám z dětských nemocí typu Škoda 22Tr došlo k nákupu čtyř trolejbusů Škoda 15TrM ev. č. 563 až 566.\nDopravní společnost Zlín–Otrokovice objednala v roce 1998 sedm trolejbusů 22Tr, ty však nebyly dodány.\n\n"}
{"id": "121967", "url": "https://cs.wikipedia.org/wiki?curid=121967", "title": "Září 2006", "text": "Září 2006\n"}
{"id": "121968", "url": "https://cs.wikipedia.org/wiki?curid=121968", "title": "Bohuslav", "text": "Bohuslav\n\nBohuslav je mužské křestní jméno slovanského původu. Další variantou jména je Božislav. Jedná se o překlad řeckého jména \"Thimotheus\", jehož význam je „budiž bohu sláva“.\n\nPodle českého kalendáře má svátek 22. srpna.\n\nBohouš, Bohuš, Bohoušek, Bohun, Boža, Božek, Slávek, Sláveček, Slav, Božo\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -4,3 %, což svědčí o poměrně značném poklesu obliby tohoto jména.\n\n\n\n"}
{"id": "121972", "url": "https://cs.wikipedia.org/wiki?curid=121972", "title": "OKD", "text": "OKD\n\nOKD, a.s., (do 21. ledna 1991 Ostravsko-karvinské doly, akciová společnost) je těžební firma se sídlem v Karviné. Hlavní činností je těžba černého uhlí. OKD je od dubna 2018 vlastněná akciovou společností Prisko, jejíž jediným akcionářem je Ministerstvo financí ČR.. Firma je největším zaměstnavatelem v Moravskoslezském kraji, když v ní na konci roku 2014 pracovalo 10 099 vlastních zaměstnanců a zhruba 3 600 pracovníků dodavatelských společností.\n\nPo skončení 2. světové války bylo dekretem, který prezident Edvard Beneš podepsal 24. října 1945, znárodněno šest těžařských společností vlastnících doly v Ostravsko-karvinském revíru:\n\nNa základě vyhlášky ministra průmyslu z 7. března 1946 byly všechny tyto doly - včetně již dříve státních dolů Evžen a Václav - začleněny do národního podniku Ostravsko-karvinské kamenouhelné doly Ostrava. Spolu s uhelnými doly se v tomto podniku ocitly i koksovny, elektrárny, stavební podniky, statky a lesy. K 1. lednu 1950 pak byl název podniku změněn na Ostravsko-karvinské doly, národní podnik.\n\nNárodní podnik Ostravsko-karvinské doly byl k 31. 12. 1951 zrušen a nahrazen Kombinátem ostravsko-karvinských dolů. K témuž datu pak byly v rámci Kombinátu zřízena čtyři obvodní ředitelství (od 1. 1. 1956 se nazývaly trusty), do kterých byly začleněny jednotlivé doly:\n\nPáté obvodní ředitelství pak spravovaly koksovny. Ostatní činnosti řídil přímo Kombinát OKD a teprve později byly vyčleněny do národních podniků v rámci Kombinátu OKD. V roce 1957 byly stavební podniky z jednotlivých trustů vyčleněny a byl z nich vytvořen národní podnik OKD Báňské stavby. Podobně byly vytvořeny národní podniky OKD - Správa sídlišť.\n\nOvšem k 1. dubnu 1958 byl Kombinát OKD zrušen a nahrazen Sdružením OKD, ke kterému byly přičleněny pouze aktivity zabezpečující potřeby revíru. Další reorganizace proběhla k 1. 7. 1965, kdy vznikla státní hospodářská organizace Ostravsko-karvinské doly, oborové ředitelství Ostrava.\n\nToto ředitelství opět vydrželo jen několik let, neboť k 1. 1. 1977 ji nahradila organizace Ostravsko-karvinské doly, koncern, se sídlem v Ostravě. Tento koncern se členil do 24 koncernových podniků a 9 koncernových účelových organizací. Tato organizační struktura pak vydržela až do konce 80. let.\n\nJiž 1. listopadu 1990 byl z OKD vyčleněn Důl ČSM ve Stonavě, který se 24. února 1993 stal společně s dolem Kladno v Libušíně a dolem Tuchlovice součástí nově utvořené společnosti Českomoravské doly, která byla privatizována.\n\nK 31. 12. 1990 byl státní podnik OKD bez likvidace zrušen a jako právní nástupce byla k 21. lednu 1991 zřízena akciová společnost Ostravsko-karvinské doly (OKD), jejímž jediným akcionářem byl stát. V následujících letech probíhala v rámci firmy restrukturalizace, kdy byly důlní i povrchové činnosti sloučeny do větších organizačních celků: vnitřních organizačních jednotek (VOJ) a dceřiných společností.\n\nSoučasně probíhal rychlý útlum těžby, především v ostravské a petřvaldské části revíru. S tím souviselo také významné snižování počtu zaměstnanců OKD. V období let 1990–2001 skončila těžba ve 14 dobývacích prostorech v ostravské a petřvaldské části revíru, na území o velikosti 180 km.\n\nV průběhu 90. let také proběhla částečná privatizace OKD, především prostřednictvím kupónové privatizace, část akcií OKD získaly také obce. V roce 1997 bylo sníženo základní jmění tak, že Fond národního majetku České republiky ztratil ve společnosti majoritu. Prostřednictvím brokerské společnosti začal akcie mimo vlastnictví FNM skupovat ostravský podnikatel Stanislav Pros. Zanedlouho získal stejný podíl jako FNM a klíčovým se stal 5 % podíl ve vlastnictví severomoravských obcí. Ty se mu podařilo získat a v roce 1998 na valné hromadě OKD vystupoval jako majoritní vlastník.\n\nDo celé věci se pak vložili manažeři OKD Petr Otava a Viktor Koláček (a Jan Przybyla); jejich společnost K.O.P. (vlastnící podíly v Českomoravských dolech, Metalimexu a Sokolovské uhelné) a nově založená Karbon invest (zřejmě ve vlastnictví Stanislava Prose). OKD si půjčila 2,5 miliardy Kč od IPB. V průběhu středy 14. října 1998 pak OKD od manažerů kupuje K.O.P. za 3,9 mld, K.O.P. posílá 2,4 mld Karbon investu, Karbon invest tuto částku posílá Stanislavu Prosovi a získává za ní majoritní podíl v OKD. Následně K.O.P. posílá zbylé 1,5 mld na účet neznámé kyperské společnosti Lagur (zřejmě ve vlastnictví Stanislava Prose), za které pro manažery kupuje společnost Karbon invest. Manažeři tak získali majoritní podíl v OKD (a tedy i majetek své K.O.P.) bez vynaložení koruny navíc. Tomáš Ježek tyto transakce označil jako kapitálový incest. Policie později celou věc dlouho vyšetřovala, dostatek důkazů pro zahájení trestního stíhání manažerů však nenašla. Manažeři nakonec byli v roce 2003 obviněni za pozdější transakce mezi Karbon investem a OKD (a Českomoravskými doly). OKD při nich měla přijít o více než 2 mld Kč. Soud nakonec v červnu 2009 manažery osvobodil. Státní zástupce chtěl ve věci podat odvolání, to mu ale nadřízený zakázal.\n\nVysvětlivky:\n\nSDF - Doly Severní dráhy Ferdinandovy\n\nBH - Báňská a hutní společnost\n\nVKD - Vítkovické kamenouhelné doly\n\nW - Wiczek\n\n† - ukončení provozu\n\n15. září 2004 schválila vláda Stanislava Grosse prodej 45,88 % akcií OKD vlastněných Fondem národního majetku. Následující den uzavřel Karbon Invest s FNM smlouvu na koupi akcií za 4,1 mld. Kč, takže poté vlastnil 95,89% akcií OKD. Dle médií a zprávy poradenské společnosti EY (ten ohodnotil podíl státu na 27,4 mld Kč) byl státní podíl ve společnosti prodán hluboko pod svojí tržní cenou. Politicky zodpovědným za privatizaci byl tehdejší ministr financí Bohuslav Sobotka. Ministerstvo financí 10. dubna 2014 přiznalo, že Evropské komisi v kauze OKD zaslalo zavádějící, či dokonce nepravdivé informace, na základě kterých pak Brusel privatizaci posvětil. Tuto zprávu pro Evropskou komisi zpracovali právníci kupující firmy Karbon Invest. V souvislosti s privatizací byl v roce 2014 obviněn znalec, který vypracoval posudek na ocenění podílu, z křivé výpovědi a nepravdivého znaleckého posudku; dva bývalí místopředsedové FNM, kteří připravovali smlouvu o prodeji státního podílu a vycházeli ze znaleckého posudku, byli obviněni z porušování povinnosti při správě cizího majetku. Těmito jednáními měla být podle obžaloby státu způsobena škoda ve výši nejméně 5,7 mld. Kč.\n\nKrátce nato se vlastníkem Karbon Investu - a přeneseně tedy i OKD - stala firma Charles Capital, patřící kyperské společnosti RPG INDUSTRIES, za kterou stojí český finančník Zdeněk Bakala.\n\nPo této majetkoprávní změně byly do OKD začleněny Českomoravské doly (v té době už s jediným činným dolem - ČSM) a od počátku roku 2006 probíhala restrukturalizace společnosti.\n\nK 31. květnu 2006 tak firma OKD, a. s. formálně zanikla a její jmění přešlo na několik nástupnických společností (OKD, Mining, a. s., RPG Trading, s. r. o., RPG Transport, s. r. o., RPG Gas, s. r. o., RPG RE Residential, s. r. o., RPG RE Commercial, s. r. o., RPG RE Land, s. r. o.). K témuž datu byla společnost OKD, Mining, a. s. přejmenována na OKD, a.s.\n\nV roce 2008 firma představila „Program optimalizace produktivity (POP 2010)“, v jehož rámci došlo k modernizaci razicích a dobývacích technologií za téměř 11 miliard korun. Program nemá svým rozsahem v těžařské branži ve střední Evropě obdoby. Nové technologie zvýšily produktivitu těžby, mezi lety 2009 a 2010 došlo k průměrnému nárůstu těžby v jednom porubu o 15 %. Program otevřel OKD cestu k těžbě uhelných zásob v místech, kde by to předcházejícími technologiemi nebylo technicky možné nebo ekonomicky efektivní..\n\nFirma v letech 2008–2010 zároveň realizovala program SAFETY 2010, když investovala více než půl miliardy korun do nákupu moderních pracovních bezpečnostních a ochranných pomůcek pro horníky. Tyto dva programy byly hlavními příčinami toho, že počet úrazů v dolech OKD každoročně klesá. Zatímco v roce 2009 firma reportovala 346 úrazů, v roce 2012 to bylo 238.\n\nV současnosti (2014) je výkonným ředitelem OKD Dale R. Ekmark, provozním ředitelem Pavel Hadrava, technickým ředitelem Václav Kopta, finanční ředitelkou Jarmila Ivánková, ředitelem vnějších vztahů Petr Jonák a ekonomicko-personálním ředitelem Jan Jurášek.\n\nSpolečnost OKD je jediným producentem černého uhlí v České republice. Těží jej hlubinným způsobem v Ostravsko-karvinském černouhelném revíru v jižní části Hornoslezské uhelné pánve. Dobývání na Ostravsku bylo definitivně ukončeno v devadesátých letech minulého století. V současné době se těží v Moravskoslezském kraji na Karvinsku a Frýdecko-Místecku.\n\nOstravsko-karvinský černouhelný revír patří z hlediska náročnosti těžby k nejkomplikovanějším na světě. To je dáno geologickými podmínkami s mnoha tektonickými zlomy procházejícími jednotlivými slojemi a hloubkou, z níž je uhlí dobýváno. Průměrná hloubka dobývání zásob se v revíru nachází 930 metrů od povrchu. Nejhlubší jáma Doubrava III (Důl Karviná) měla délku 1 177 metrů a nejhlubší činné patro se nachází na Dole Paskov v absolutní hloubce 1 120 metrů od povrchu.\n\nRoční objem produkce je přibližně 8-9 miliónů tun. Na jaře roku 2014 firma snížila odhad ekonomicky vytěžitelných zásob na 63 miliónů tun. V roce 2014 společnost těžila uhlí v devíti dobývacích prostorech na rozloze zhruba 121 km².\n\nSpolečnost dobývá dva typy uhlí: energetické, které nachází využití jako palivo s vysokou výhřevností, a koksovatelné, používané pro výrobu koksu. Téměř polovina uhlí je určena pro český trh, další produkce směřuje do okolních středoevropských zemí (Slovensku, Rakousko, Polsko, Německo).\nNejvětšími odběrateli koksovatelného uhlí jsou společnosti U. S. Steel Košice, ArcelorMittal Ostrava a Importkohle, energetické uhlí směřuje především do společností Dalkia, Novacím, Verbund a ČEZ.\n\nV organizační struktuře OKD je v současnosti (2011) začleněno pět dolů:\n\nV rámci restrukturalizace byla ze skupiny OKD postupně vyčleněny společnosti, jejichž činnost přímo nesouvisí s těžbou uhlí (např. firma Advanced World Transport). OKD zůstává jediným vlastníkem firmy OKD, HBZS, jejímž hlavním posláním je poskytování báňských záchranných služeb. Její postavení i úkoly definují Horní zákon, Vyhláška ČBÚ o báňské záchranné službě a Služební řád schválený ČBÚ.\n\nZcela mimo skupinu spojenou s OKD již stojí například stavební firma VOKD (v září 2006 ji zakoupila firma Geofin).\n\nTěžba černého uhlí má vliv na krajinu, demografii, sociální podmínky a kvalitu životního prostředí v regionu. Společnost OKD se snaží dopady činnosti na okolní prostředí eliminovat. V roce 2014 bylo v realizaci 46 větších rekultivačních akcí, které si vyžádaly celkové náklady 331 miliónů korun. 324 milionů pocházelo z vlastních zdrojů OKD, 7 z veřejných prostředků. Od roku 1989 bylo zrekultivováno zhruba 1 985,5 hektaru krajiny.\n\nV roce 2008 společnost založila firemní Nadaci OKD a zavázala se do ní každoročně odvádět 1 % hrubého zisku. Za dobu své existence nadace podpořila téměř 2000 projektů částkou přesahující 290 miliónů korun. Nadace OKD uvádí jako hlavní cíle své existence podporu a rozvoj duchovních hodnot, životního prostředí, vzdělání, sportovních či kulturních aktivit a oblast sociálně-zdravotních služeb. Kromě OKD a mateřské společnosti NWR jsou dárci nadace spřátelené firmy Advanced World Transport, OKK Koksovny, Green Gas DPB a společnosti v rámci skupiny RPG Real Estate.\n\nSpolečnost OKD je zakládajícím členem Spolku svatá Barbora, který vznikl v roce 2004 a jehož cílem je podpora dětí, kterým zahynul jeden z rodičů na následky pracovního úrazu v dole. Cílem spolku je zabránit tomu, aby nedostatek financí osiřelé děti diskriminoval ve vzdělávání, rozvoji talentu či volnočasových aktivitách.\n\nV roce 2008 byla uzavřena smlouva o spolupráci mezi OKD a Střední školou techniky a služeb v Karviné. Došlo k obnovení hornických učebních oborů nejen v rámci Moravskoslezského kraje, ale i České republiky jako celku. Studenti jsou v průběhu studia podporováni měsíčním stipendiem 1 000 Kč, zajištěním letních brigád a vykonáváním odborné praxe na povrchových pracovištích OKD. Po ukončení školy mají zajištěno zaměstnání na některém z pracovišť OKD.\nNa počátku roku 2011 byla uzavřena dohoda o spolupráci na obdobné bázi se Střední školou v Havířově-Šumbarku. Od školního roku 2011/2012 se zde začali ve stejných specializacích připravovat budoucí důlní elektrikáři a zámečníci. Prostřednictvím Akademie OKD firma podporuje středoškolské studenty strojírenských a elektrotechnických oborů a vysokoškoláky hornických, geologických, elektrotechnických a příbuzných oborů. Studenti mají po ukončení školy zajištěno zaměstnání v OKD.\n\nFirma vede vleklé spory s obcemi a s občany Frenštátska, kteří odmítají plány firmy na těžbu uhlí na úpatí Beskyd. Za komunistického režimu byly zahájeny přípravné práce pro těžbu v podobě vyhloubení dvou těžních jam. V 90. letech 20 století bylo rozhodnuto o zakonzervování Dolu Frenštát. S tím ale nesouhlasí samosprávy dotčených obcí, které požadují, aby Český báňský úřad zrušil rozhodnutí o konzervačním režimu, protože pro jeho naplňování jsou nutné stavby, které nemají platné povolení k provozování. Obce dále usilují o to, aby báňský úřad nařídil společnosti OKD, aby na základě projektu „Likvidace hlavních důlních děl“ z roku 2002 zasypala obě jámy dolu Frenštát.\n\nV září 2011 ohlásila společnost OKD plán prozkoumat zásoby uhlí a plynu v okolí Frenštátu pod Radhoštěm s cílem získat nezbytné informace pro budoucí rozhodování. Podle tvrzení OKD je pro odpovědné jednání o budoucnosti dolu nutné znát objektivní údaje o stavu ložiska, a ne pouze 30 let staré odhady. Firma zároveň deklarovala, že plánovaný průzkum nebude mít žádný vliv na život lidí v okolí a na beskydskou přírodu. S tímto plánem vyjádřili nesouhlas zástupci měst a obcí (především Frenštátu pod Radhoštěm a Trojanovic), podle nichž je ložisko prozkoumáno dostatečně.\nV květnu 2012 vyvolala značný mediální ohlas akce organizace Greenpeace, během níž aktivisté obsadili obě těžní věže dolu Frenštát na protest proti plánům OKD na zahájení těžby uhlí v Beskydech. Na věžích rozvinuli obří transparenty „NECHCEME BÝT UHELNÝ SKANZEN“, „ZACHRAŇME ARKTIDU! NENIČME BESKYDY!“ a „BAKALOVY ČERNÉ STAVBY“.\n\n\n"}
{"id": "121977", "url": "https://cs.wikipedia.org/wiki?curid=121977", "title": "Milena", "text": "Milena\n\nMilena je ženské jméno slovanského původu, v českém kalendáři má jmeniny 24. ledna. Mužským protějškem je Milan. Jméno je tvořeno příponou \"-ena\" od přídavného jména \"milý\" a znamená tedy \"milující, milá\". Je obdobou latinského Amáta nebo Amanda. Jméno v Česku dosáhlo největší obliby na začátku 20. století.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v Česku za sledované tři roky) je -0,3%.\n\n\n"}
{"id": "121979", "url": "https://cs.wikipedia.org/wiki?curid=121979", "title": "Staňkovice (okres Kutná Hora)", "text": "Staňkovice (okres Kutná Hora)\n\nObec Staňkovice () se nachází v okrese Kutná Hora ve Středočeském kraji, asi 21 km jihozápadně od Kutné Hory a 4 km východně od Uhlířských Janovic. Žije v ní obyvatel. Součástí obce jsou i vesnice Chlum, Nová Ves, Ostašov a Smilovice.\n\nPrvní písemná zmínka o obci pochází z roku 1226.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Staňkovice \"(přísl. Bláto, Ostašov, Nová Ves, 487 obyvatel)\" byly v roce 1932 evidovány tyto živnosti a obchody: 4 hostince, kovář, 8 rolníků, řezník, 2 obchody se smíšeným zbožím, spořitelní a záložní spolek pro Staňkovice, 3 trafiky, 2 velkostatky (Mandelík, Správa státních lesů).\n\nV obci Smilovice \"(přísl. Chlum, 348 obyvatel, samostatná obec se později stala součástí Staňkovic)\" byly v roce 1932 evidovány tyto živnosti a obchody: družstvo pro rozvod elektrické energie ve Smilovicích, 3 hostince, kolář, 2 kováři, krejčí, 2 obuvníci, porodní asistentka, řezník, obchod se smíšeným zbožím, trafika.\n\nDopravní síť\n\nVeřejná doprava 2011\n\n"}
{"id": "121980", "url": "https://cs.wikipedia.org/wiki?curid=121980", "title": "Srby (okres Domažlice)", "text": "Srby (okres Domažlice)\n\nObec Srby () se nachází v okrese Domažlice v Plzeňském kraji. Leží jedenáct kilometrů severně od Domažlic a pět kilometrů západně od Horšovského Týna. Srby protéká řeka Radbuza a žije zde obyvatel (v roce 2006 jich bylo 388).\n\nPrvní písemná zmínka o obci pochází z roku 1312.\n\n\n\n"}
{"id": "121981", "url": "https://cs.wikipedia.org/wiki?curid=121981", "title": "Sádek (okres Svitavy)", "text": "Sádek (okres Svitavy)\n\nObec Sádek se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1557. Sádek má typickou podobu lánové vsi, založené podél Bílého a Černého potoka.\n\n\n\n"}
{"id": "121983", "url": "https://cs.wikipedia.org/wiki?curid=121983", "title": "Studnice (okres Náchod)", "text": "Studnice (okres Náchod)\n\nObec Studnice () se nachází v okrese Náchod, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1447.\n\n\n\n"}
{"id": "121984", "url": "https://cs.wikipedia.org/wiki?curid=121984", "title": "Stará Říše", "text": "Stará Říše\n\nMěstys Stará Říše () se nachází v okrese Jihlava v kraji Vysočina. Žije zde obyvatel. Nadmořská výška činí 587 m n. m. Nachází se 12 km jižně od Stonařova, 4 km jihozápadně od Hladova, 24 km západně od Třebíče a 2 km od Markvartic, 3,5 km severozápadně od Rozseče, 5,5 km severovýchodně od Nové Říše, 11 km východně od Telče a 2,5 km od Olšan a 4 km jihovýchodně od Nepomuk. Nejbližší železniční stanice je v Telči, pošta v místě, zdravotní obvod Nová Říše.\n\nNázev se vyvíjel od varianty Altenrusch (1257), Reusch (1265), antiquo Rusch (1301), Hrzuss (1353), Antiquum Rewsch (1384), Antiquo Rews (1437), Staru Rzissi (1481), v Starey Rzissy (1481), Stara Hrzisse (1528), Stará Hříše (1591), Alt Reische a Stara Risse (1633), Alt Reisch (1678, 1718, 1720), Altreusch (1751), Alt Reisch a Stara Řjsse (1846), Altreisch a Stará Říše (1872), Stará Hříše (1881) až k podobě Stará Říše v roce 1924. Místní jméno vzniklo z německých slov Griōz či grūß a grieß, což znamená štěrk, používala se k označení míst, kde se těžil rudný štěrk.\n\nStará Říše leží v okrese Jihlava v Kraji Vysočina.\n\nGeomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Markvartická pahorkatina. Průměrná nadmořská výška činí 587 metrů. Nejvyšší bod o nadmořské výšce 638 metrů se nalézá severně od Staré Říše.\n\nMěstysem protéká potok Vápovka, na níž západně od Staré Říše leží rybníky Kladina, Prostřední rybník a Mlýnský rybník. Východně od městyse teče Sedlatický potok, na němž se rozkládají rybníky Malý a Velký Hruškovec. Tento potok se východně od Staré Říše vlévá do Markvartického potoka, jenž se o 600 metrů západněji vlévá do Vápovky. Jihozápadní částí katastru protéká Jechovecký potok, který na jižní hranici vtéká do Vápovky. Směrem na Olšany se nachází přírodní rezervace Jechovec, kde rostou společenstva Alnetum glutinosea s dominantní bledulí jarní.\n\nPrvní písemná zmínka o Staré Říši pochází z roku 1257, kdy se podle ní psala Ludmila z Říše, která spolu se synem Marvartem z Hrádku vedla spor s novoříšským klášterem o patronátní právo kostela ve Staré Říši. Městys leží na frekventované křižovatce, kde se dělí cesty mezi Brnem a Jindřichovým Hradcem a také Jihlavou a směrem na Vídeň. Proto se stala Stará Říše již odedávna přirozeným středem kolonizace.\n\nV roce 1589 povýšil císař Rudolf II. obec na městečko a následně došlo k nové výstavbě domů a nové radnice. Brtničtí z Valdštejna vlastnili Starou Říši po celé 16. století až do bitvy na Bílé hoře, kdy jim bylo panství Brtnice pro činnost Zdeňka Brtnického z Valdštejna za povstání proti císaři zkonfiskováno a propadlé panství zakoupil roku 1623 Romboald hrabě Collalto a San Savatore. Ovšem v roce 1758 vypukl veliký požár, kdy vyhořela prakticky celá obec, včetně fary, kostela i radnice. Požáru unikla pouze škola a dvě stavení. Městečko pak bylo součástí brtnického panství až do roku 1849.\n\nPodle lánového rejstříku před třicetiletou válkou bylo v městečku Staré Říši 47 usedlostí, z toho zůstalo za války osazeno 46 a 1 zpustla. Podle vceňovacího operátu žilo roku 1843 ve Staré Říši 539 obyvatel, z toho 265 mužů a 274 žen v 96 domech a 133 domácnostech. Z nich se živilo 47 zemědělstvím, 23 živnostmi, 5 obojím a 3 měli jiné zaměstnání, vedle 55 nádeníků. Desátky se odváděly panství Brtnice. Od roku 1869 k obci přísluší jako její součást vesnice Nepomuky.\n\nDo roku 1849 byla Stará Říše součástí panství Brtnice v Jihlavském kraji. V letech 1850 až 1855 podléhala politické pravomoci podkrajského úřadu v Dačicích a v soudnictví okresnímu soudu v Telči. Po vzniku smíšených okresních úřadů s politickou a soudní pravomocí byla v letech 1855 až 1868 podřízena okresnímu úřadu v Telči. Když byly roku 1868 veřejná správa a soudnictví opět odděleny, vrátila se pod politickou pravomoc okresního hejtmanství v Dačicích, od roku 1919 okresní správu politickou a od roku 1928 okresní úřad tamtéž a v soudnictví pod okresní soud v Telči.\n\nPo osvobození v květnu 1945 náležela pod Okresní národní výbor v Dačicích a Okresní soud v Telči až do územní reorganizace roku 1949, kdy připadla pod správní okres Třešť a v jeho rámci pod nově vzniklý Jihlavský kraj. Při další územní reorganizaci v polovině roku 1960 byla připojena pod správní okres Jihlava a Jihomoravský kraj až do zrušení Okresního úřadu v Jihlavě koncem roku 2002. V roce 1976 byla pod Starou Říši připojena obec Sedlatice a roku 1986 obec Markvartice. Od roku 2003 spadá jako samostatná obec pod pověřený městský úřad v Telči v samosprávném kraji Vysočina.\n\nOd 23. ledna 2007 byl obci vrácen status městyse.\n\nVe 2. polovině 19. a v 1. polovině 20. století se většina obyvatelstva obce živila zemědělstvím. V roce 1900 byla výměra hospodářské půdy městečka 1729 ha. V roce 1908 zde bylo založeno Lnářské družstvo pro Starou Říši a okolí s tírnou lnu. K roku 1911 se uvádí živnosti: 4 bednáři, 2 hostinští, 1 kolář, 3 kováři a podkováři, 2 mlynáři, 5 obchodníků s dobytkem, smíš. zbožím, máslem, zeleninou a vejci, 2 obuvníci, 1 pekař, 1 pilař, 1 prodejce galanterního zboží, 1 řezník, 1 sedlář, 1 skladník piva, 1 sklenář, 2 truhláři. V obci byl od roku 1895 c. k. poštovní úřad. K roku 1924 zde pak působil lesní revír velkostatku Brtnice Collaltů, Spořitelní a záloženský spolek pro Starou Říši a okolí, zaps. spol. s r. o., Lnářské družstvo pro Starou Říši a okolí, zaps. spol. s r. o., poštovní a telegrafní úřad, četnická stanice, živnosti: 1 bednář, 3 hostinští, 2 koláři, 3 kováři a podkováři, 3 krejčí a švadleny, 1 mlynář s pilou, 9 obchodníků se smíš. zbožím a potravinami, 3 obuvníci, 1 pekař, 1 řezník, 1 sedlář, 5 stolařů, 37 hosp. rolníků. Na Vápovce samota Čížovský mlýn. Městečko bylo elektrifikováno připojením na síť ZME Brno roku 1929.\n\nJZD vzniklo roku 1950, v roce 1965 bylo s ním sloučeno JZD Olšany, roku 1974 JZD Bohuslavice a roku 1975 JZD Markvartice, čímž vzniklo JZD 9. květen Stará Říše, které v roce 1989 obhospodařovalo 2153 ha půdy. Po roce 1989 se JZD transformovalo na Zemědělskou společnost, s.r.o. a soukromé zemědělce. Nyní převládající zaměstnání: zemědělství. Po roce 1945 bylo v obci zbudováno: vodovod, kanalizace, plynofikace, mateřská škola, tělocvična, hřiště a 48 rodinných domků. Provedena byla úprava obecního úřadu, školy a hřbitova.\n\nMěstys s českým obyvatelstvem. V roce 1850 měl 567 obyvatel. Podle sčítání 1930 zde žilo v 169 domech 734 obyvatel. 734 obyvatel se hlásilo k československé národnosti. Žilo zde 732 římských katolíků a 1 příslušník Církve československé husitské.\n\nMěstys se člení na dvě místní části – Nepomuky a Stará Říše, které leží na 2 katastrálních území (pojmenované „Nepomuky na Moravě“ a „Stará Říše“) a má dvě základní sídelní jednotky – Nepomuky a Stará Říše.\n\nStará Říše je členem mikroregionů Telčsko a Sdružení pro likvidaci komunálního odpadu Borek a místní akční skupiny Mikroregionu Telčsko.\n\nMěstys má patnáctičlenné zastupitelstvo, v čele pětičlenné rady stojí starosta Zdeněk Svoboda.\n\nV obci sídlí firmy Pohonné hmoty s.r.o., H.B.R. Stará Říše, družstvo, KRONES, s.r.o., Služby pro stavebnictví, družstvo, STARKON JIHLAVA CZ a.s., MAPEN s.r.o., GRISTA s.r.o., HD Auto s.r.o. a UNIPRO s.r.o. Ordinaci tu má psychiatrička a pediatr.\n\nObcí prochází silnice I. třídy č. 23 z Telče do Třebíče a komunikace II. třídy č. 407 z Nové Říše k silnici I. třídy č. 38. Dopravní obslužnost zajišťují dopravci ICOM transport, ČSAD Jindřichův Hradec, Tourbus, TRADO-BUS a ČSAD JIHOTRANS. Autobusy jezdí ve směrech České Budějovice, Jindřichův Hradec, Telč, Třebíč, Brno, Dačice, Nová Říše, Studená, Zadní Vydří, Jihlava, Želetava, Budeč, Znojmo, Hrotovice a Moravské Budějovice. Obcí prochází cyklistická trasa č. 5092 z Nepomuk do Rozseče.\n\nZdejší škola byla při faře a nejstarší zmínka o ní je z roku 1633. Po třicetileté válce se učilo na radnici a roku 1672 je škola uváděna v obecní dřevěné chalupě. Roku 1783 bulo vybudováno bytelnější stavení pro školu školním patronem, klášterem novoříšským, za přispění vrchnosti brtnické a želetavské. Původně sem byly přiškoleny Hladov, Markvartice, Sedlatice, Svojkovice, Olšany a Veselí, od roku 1836 vyškoleny Hladov a Svojkovice, později ještě Markvartice. Roku 1850 škola rozšířena na dvoutřídní. V roce 1860 byla postavena od základů nová budova péčí kláštera, přístavba pak byla provedena roku 1903, kdy byla škola rozšířena na trojtřídní.\n\nNynější Základní škola a Mateřská škola Stará Říše je příspěvková organizace zřizovaná obcí Stará Říše. Základní škola má tři třídy pro 1.–5. ročník. Ve školním roce 2014/15 navštěvovalo školu 28 žáků. Dojíždějí sem též děti z Markvartic, Olšan, Sedlatic a Rozseče. Druhý stupeň žáci absolvují na základní škole v Nové Říši. Mateřská škola má kapacitu 25 dětí. Sídlí zde knihovna.\n\nV minulosti působily ve Staré Říši tyto spolky:\nSbor dobrovolných hasičů Stará Říše, který je pokračovatelem Hasičského spolku působí v obci dodnes.\n\nÚspěšný je fotbalový klub FSC Stará Říše, který v sezóně 2012/13 vyhrál krajský přebor a v sezóně 2013/14 tak hraje v divizi D.\n\n\n\n\n\n"}
{"id": "121985", "url": "https://cs.wikipedia.org/wiki?curid=121985", "title": "Semechnice", "text": "Semechnice\n\nSemechnice () je obec v okrese Rychnov nad Kněžnou, kraj Královéhradecký. Žije zde  obyvatel. První písemná zmínka o obci pochází z roku 1364.\n\n\n\n"}
{"id": "121986", "url": "https://cs.wikipedia.org/wiki?curid=121986", "title": "Sedloňov", "text": "Sedloňov\n\nObec Sedloňov (německy \"Sattel\") se nachází v okrese Rychnov nad Kněžnou v Královéhradeckém kraji. Žije zde obyvatel.\n\nPrvní písemná zmínka o obci pochází z roku 1654. Do roku 1945 v obci společně žili obyvatelé německé i české národnosti.\n\n\n\n"}
{"id": "121987", "url": "https://cs.wikipedia.org/wiki?curid=121987", "title": "Stonařov", "text": "Stonařov\n\nMěstys Stonařov (německy \"Stannern\") se nachází v okrese Jihlava v Kraji Vysočina. Žije zde obyvatel. Leží na rušné trase E59 (Jihlava-Znojmo-Hollabrunn).\n\nNázev se vyvíjel od varianty Stonarn (1347, 1349), Stonarzow (1365, 1379, 1390), Stonarzowie (1480), z Tonařova (1480), z Tonarzowa (1528), Stonnern a Stonarow (1633), Stannern (1678), Stynern (1718), Standern (1720), Stannern a Stonaržow (1798), Stannern a Stonařow (1846), Stonařov a Stannern (1872), Stonářov (1881) až k podobám Stonařov a Stannern v roce 1924. Místní jméno vzniklo přidáním přivlastňovací přípony -ov k osobnímu jménu Stonař (kdo stoná), což byl feudál, který měl v okolí Jihlavy statky.\n\nPůvodně slovanská osada vznikla v 1. polovině 13. století při brodu zemské stezky zv. Lovětínské přes říčku Jihlávku. Osada byla pojmenována podle Stonaře, komorníka na bítovském panství. Nejstarší písemná zmínka o Stonařovu je z roku 1347. Od roku 1367 je Stonařov městysem. V jeho držení se vystřídala řada vladyckých rodů, od roku 1530 do roku 1848 byl Stonařov v držení města Jihlavy. V letech 1712-1722 v reakci na zvyšující se útlak jihlavské vrchnosti propukly tři vlny poddanských rebelií, vzpoura nakonec potlačena císařským vojskem a největší rebelové skončili v kasematech brněnského Špilberku. V roce 1750 vzrostl význam městečka dobudováním císařské silnice spojující Vídeň s Prahou. Na císařskou silnici byla přeložena i pravidelná poštovní přeprava mezi těmito městy a ve Stonařově byla zřízena poštovní stanice.\n\nRokem 1808 vstoupil Stonařov do vědeckého světa. Na obec samotnou a blízké okolí se dne 22. května 1808 snesl meteoritický déšť, významný svým rozsahem a na svou dobu dokonalým vědeckým zmapováním. Tehdejší zdroje odhadují počet na 200-300 kusů typu achondritů pocházejících z blízkosti planetky Vesty, sebráno bylo tehdy 66 kusů meteoritů. Tyto jsou velmi ceněny a je možno je spatřit v soukromých sbírkách a muzeích po celém světě, v České republice pak v muzeích v Praze, Brně a v Jihlavě. V roce 2008 u příležitosti 200. výročí tohoto přírodního úkazu byl odhalen památník a v návaznosti na tuto událost byla jedna z nově objevených vesmírných planetek pojmenována Stonařov (č. 61208).\nV roce 1850 v době největšího populačního růstu žilo ve Stonařově 2 009 obyvatel. Po odsunu většiny obyvatel německé národnosti v roce 1945 byla obec dosídlena českým obyvatelstvem. V roce 1961 se Sokolíčko stalo místní částí Stonařova.\n\nOd 10. října 2006 je Stonařov opětovně městysem – stalo se tak opět na základě rozhodnutí předsedy PS PČR. Přiznání a užívání tohoto statutu chápou obyvatelé městyse jako odkaz na vlastní historii a postavení Stonařova mezi sídly v České republice, v neposlední řadě i jako poděkování všem, kteří se v minulosti zasloužili o rozvoj městečka. Dne 28. října 2009 byla na budově KD odhalena socha rytíře Rolanda, symbolu tržního práva městyse, svobody a spravedlivého obchodu.\n\nV městysi samotném je v provozu restaurace, pošta, dvě potravinářské prodejny, omezeně masna, dvě prodejny s průmyslovým a drogistickým zbožím, kadeřnictví, ve zdravotnickém středisku lze nalézt ordinace obvodního, zubního, dětského i ženského lékaře, základní škola s mateřskou školou je celotřídní. V posledních letech probíhá ve Stonařově čilá výstavba, bylo zasíťováno 69 stavebních parcel a připravuje se dalších 5. Stonařov na rozdíl od ostatních venkovských obcí roste – k 31. prosinci 2009 měl 1 048 obyvatel. V roce 2008 byly zahájeny práce na revitalizaci horního toku Jihlávky, spočívající v obnově a vybudování soustavy 3 rybníků a 2 průtočných tůní v hodnotě 18 milionů Kč, akce byla dokončena v říjnu 2009. V témže roce byla rovněž zahájena největší investiční akce v historii městyse a to výstavba kanalizace a centrální čistírny odpadních vod v hodnotě díla 80,5 milionů Kč. Nezanedbatelnou akcí byla i stavba víceúčelového hřiště s umělým povrchem za 3,6 milionu Kč, která byla dokončena v srpnu 2009. Na všechny tyto akce se podařilo získat dotace z evropských strukturálních fondů.\n\nStonařov leží v okrese Jihlava v Kraji Vysočina. Nachází se 13 km jižně od Jihlavy, 8 km západně od Brtnice, 18 severně od Želetavy , 16 km severovýchodně od Telče a 8,5 km východně od Třeště. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Průměrná nadmořská výška činí 580 metrů. Nejvyšší bod o nadmořské výšce 649 metrů leží v severovýchodní části katastru. Severně od Stonařova stojí vrch Rozhledna (625 m). Městysem protéká řeka Jihlávka, do které se jižně zleva vlévá Otínský potok, z téže strany přímo ve Stonařově do Jihlávky v místě Dolního Jarošova rybníka vtéká Farský potok, na němž se nachází rybník Šebáček. Rovněž zleva se v severní části Stonařova do Jihlávky vlévá bezejmenný potok, na němž se nacházejí tři rybníky. Na Jihlávce se jižně od Dolního Jarošova rybníka rozkládá Horní Jarošův rybník. V severovýchodní části městyse se nachází dvojice rybníků Dolní a Horní Bejčák.\n\nPodle sčítání 1930 zde žilo v 259 domech 1 215 obyvatel. 397 obyvatel se hlásilo k československé národnosti a 806 k německé. Žilo zde 1 194 římských katolíků, 4 evangelíků, 1 příslušník Církve československé husitské a 5 židů.\n\nMěstys se člení na 2 místní části – Sokolíčko a Stonařov, které leží na 2 stejnojmenných katastrálních území a má dvě stejnojmenné základní sídelní jednotky.\n\nStonařov je členem Mikroregionu Třešťsko a místní akční skupiny Třešťsko.\n\nObec má patnáctičlenné zastupitelstvo, v čele pětičlenné rady od roku 2006 stojí starosta František Plavec.\n\nPrávo užívat vlajku bylo městysi uděleno rozhodnutím Poslanecké sněmovny Parlamentu České republiky dne 13. května 2003, znak obce, který vychází z historické pečetě, užívala obec již dříve. Znak: V červeném štítě na zeleném trávníku stojící sv. Václav ve zbroji s knížecí korunou na hlavě, v pravé ruce drží na zlaté žerdi stříbrný praporec – vlaštovčí ocas s černou orlicí v žerďové části. Postava je provázena stříbrnými majuskulními písmeny S W, pod písmenem W stříbrný ježek. Vlajka: List tvoří tři vodorovné pruhy, bílý, červený a zelený. V horním rohu žlutá knížecí koruna. Poměr šířky k délce listu je 2:3.\n\nV obci sídlí firmy DentEsthes s.r.o., První radiologická s.r.o., Connectors s.r.o., GH METAL s.r.o., PROCEMM s.r.o., Gareth s.r.o., Klouda, s.r.o., TBiometrics s.r.o., SILO s.r.o., Filico s.r.o., Eni Česká republika, s.r.o., MEMORIA, s.r.o., CLOFI s.r.o., IMEX – Bohemia s.r.o. a obchod firmy LAPEK, a.s. Ordinaci tu má praktický, dětský a ženský lékař.\n\nObcí prochází silnice I. třídy č. 38 ze Želetavy do Jihlavy, po níž vede i tranzitní trasa E59 do Rakouska. Křižují ji komunikace II. třídy č. 402 z Třeště do Kněžic a č. 403 z Telče do Brtnice, z níž odbočuje silnice III. třídy č. 4024 do Sokolíčka. Dopravní obslužnost zajišťují dopravci ICOM transport, Jiří Tunka, Radek Čech - Autobusová doprava, TRADO-BUS a INTERBUS PRAHA. Autobusy jezdí ve směrech Praha, Jihlava, Třebíč, Moravské Budějovice, Znojmo, Dačice, Bítov, Nová Říše, Stará Říše, Zadní Vydří, Opatov, Vílanec, Loučky, Želetava, Budeč, Kněžice, Předín, Telč, Třešť a Hrotovice. Nejbližší vlakovou stanicí je Třešť.\n\nKe Stonařovu náleží i 3 km severovýchodně vzdálená osada Sokolíčko, kterou prochází žlutá turistická trasa spojující Brtnici s lesním komplexem a přírodní rezervací Velký Špičák. Od Velkého Špičáku kolem rybníků V Pouštích je vyznačena cyklotrasa číslo 5200 vedoucí do městyse a odtud tzv. Stonařovskou alejí do polesí Jestřebský les, kde se 4 km jihovýchodně od Stonařova na rozsáhlé mýtině uprostřed lesů nachází cíl mnoha výletníků – empírový lovecký zámeček Aleje, ke kterému se sbíhá sedm cest – alejí. Jednou z nich je i Stonařovská alej. Za návštěvu stojí romantické údolí Jihlávky jižně od městyse včetně okolních lesů, které uspokojí i náročné houbaře a v zimě běžkaře. Údolím Jihlávky je též vyznačena naučná stezka na Aleje, která se vrací zpět do městyse po úbočí vrchu Kalvárie (646m) ke hřbitovu po křížové cestě (obnovené r.2014).\n\nZákladní škola a Mateřská škola Stonařov je příspěvková organizace zřizovaná městysem Stonařov. Ve školním roce 2013/2014 školu navštěvovalo 159 žáků. Do školy dojíždějí i děti z 15 okolních obcí. Sídlí zde knihovna. Působí tu Divadelní soubor Stonařov a včelařský spolek. Muzeum meteoritů bylo otevřeno v roce 2012.\n\nSokol Stonařov hraje v sezoně 2018/2019 fotbalovou I. B třídu mužů skupinu B Kraje Vysočina a mužstvo B III. třídu mužů v okrese Jihlava. Klub má i přípravku.\n\nSbor dobrovolných hasičů Stonařov byl založen v roce 1872. \n\n\nV roce 1892 se v obci narodil Arthur Seyß-Inquart, který se ve 30. letech stal jednou z vůdčích osobností rakouských nacistů s úzkými vazbami na Hitlera. V době anšlusu byl rakouským kancléřem. Po připojení Rakouska k Říši byl jmenován říšským ministrem a následně říšským komisařem pro Nizozemí, kde strávil téměř celou válku. Jako válečný zločinec byl v norimberském procesu odsouzen k trestu smrti a popraven 16. října 1946.\n\n\n\n"}
{"id": "121988", "url": "https://cs.wikipedia.org/wiki?curid=121988", "title": "Svéradice", "text": "Svéradice\n\nObec Svéradice se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1264 (Drslav ze Svéradic). V letech 1467–1669 je obec vlastněna rodem Chanovských z Dlouhé Vsi a na Chanovicích. Narodil se zde misionář Albrecht Chanovský z Dlouhé Vsi. Obec byla také dříve nazývána německy \"Swiratitz\" či počeštěně \"Swjratice\".\n\n\n"}
{"id": "121989", "url": "https://cs.wikipedia.org/wiki?curid=121989", "title": "Stružinec", "text": "Stružinec\n\nObec Stružinec se nachází v okrese Semily, kraj Liberecký. Žije zde  obyvatel.\n\nPrvní písemná zmínka o obci pochází z roku 1377.\n\n\n"}
{"id": "121990", "url": "https://cs.wikipedia.org/wiki?curid=121990", "title": "Rožmitál na Šumavě", "text": "Rožmitál na Šumavě\n\nObec Rožmitál na Šumavě se nachází v okrese Český Krumlov, kraj Jihočeský. Žije zde  obyvatel.\n\nPrvní písemná zmínka o obci pochází z roku 1259.\n\nVývoj názvu obce:\n\n\n\n"}
{"id": "121992", "url": "https://cs.wikipedia.org/wiki?curid=121992", "title": "Radenín", "text": "Radenín\n\nObec Radenín () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1300.\n\n\n\n"}
{"id": "121993", "url": "https://cs.wikipedia.org/wiki?curid=121993", "title": "Roztoky (okres Rakovník)", "text": "Roztoky (okres Rakovník)\n\nObec Roztoky (katastrální území a železniční stanice se jmenují \"Roztoky u Křivoklátu\") se nachází v okrese Rakovník, kraj Středočeský, zhruba 13 km jihovýchodně od Rakovníka a 16 km severozápadně od Berouna. Vesnice je situována na pravém břehu řeky Berounky, ve svažitém a členitém terénu; naproti ústí Rakovnického potoka (odtud název). Žije zde obyvatel. V obci se nachází dva mosty přes Berounku, silniční a železniční, a také železniční zastávka na trati 174 z Berouna do Rakovníka. Nadmořská výška hladiny řeky Berounky u mostu je 227 m, nadmořská výška vodárny na návrší Čihadlo v horní části Roztok je 354 m. Obcí prochází silnice č. 236 (spojnice mezi Lány a Zdicemi).\n\nSamotné Roztoky leží na návrší v meandru Berounky naproti Křivoklátu. K území obce patří přilehlé oblasti CHKO Křivoklátsko, z velké části zalesněné: jižně od Roztok Dlouhý hřeben, směrem k východu klín území vymezený silnicemi Leontýn – Červený kříž – Karlov, a na jihu les s kopcem Tři skalky. Území obce je tvořeno jedním katastrálním územím a nečlení se na evidenční části obce, ale je statisticky členěno na 4 základní sídelní jednotky: Roztoky, Leontýn, Karlov a Placanda. Asi 3 kilometry lesem od Roztok na jihovýchod stojí Leontýnský zámek. Od něj necelá dva kilometry na jih po bezlesé pláni se nachází vesnice Karlov. V centru její zástavby je dvůr Karlov, založený v sedmdesátých letech osmnáctého století Karlem Egonem I. zu Fürstenberg. Dvůr byl jako unikátní kruhový hospodářský objekt prohlášen za kulturní památku. Od Karlova necelého půl kilometru na západ se nachází osada Placanda, asi o šesti číslech popisných kolem křižovatky. Jihovýchodně od Karlova se na hranici katastru nachází ještě samota Habrový Potok. Poblíž Nového Jáchymova patří k Roztokám část chatové zástavby na levém břehu Habrového potoka nad Prostředním rybníkem.\n\nObec Roztoky leží na severním okraji oblasti zamýšleného Národního parku Křivoklátsko. Jeden kilometr západně od centra Roztok se k údolí Berounky připojuje údolí potoka Klučná, nazývané Údolí hříchu (původně Údolí kouře), v němž se nachází trampská osada z první republiky (1929) s dobovými sruby, totemem a místy trampských potlachů. Údolím vede silnice z Roztok do Karlova. Roztoky jsou v teplé části roku turisticky exponované, zejména vodáky na Berounce, pěšími turisty a cykloturisty. Na břehu Berounky je několik kempů. V západní části Roztok je na řece jez s možností koupání. Součástí jezu je ca. 120 m dlouhý vodácký kanál s umělými peřejemi.\n\nPrvní písemná zmínka o obci pochází z roku 1406. Roku 1544 byla na místě povodní zničeného mlýna postavena železná huť. Roku 1824 dal Kníže Karel Egon Fürstenberg postavit novou železnou huť na zkujňování surového železa. Ve své době patřil fürstenberský hutní komplex k nejmodernějším podnikům ve střední Evropě. Provoz zkujňovacích výhní byl zastaven roku 1865. Následně byl závod přebudován na pudlovnu se šesti pudlovacími pecemi, válcovnou plechu a drátu. Dostal název Huť Marie Anny (Maria Anna Hütte).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Roztoky \"(1082 obyvatel, sbor dobrovolných hasičů)\" byly v roce 1932 evidovány tyto živnosti a obchody: obchod s dřívím, 3 holiči, 4 hostince, kolář, kovář, krejčí, Družstevní lihovar, malíř, mlýn, obuvník, porodní asistentka, pila, povozník, přádelna, 4 rolníci, 2 řezníci, 6 obchodů se smíšeným zbožím, trafika, truhlář, obchod s uhlím, zámečník.\n\nTeplota v Roztokách je měřena přesným IP teploměrem. Čidlo je umístěno v radiačním krytu na severní straně bytového domu na ráhně 1 m od stěny domu, v nestandardní výšce cca 15 metrů nad okolním povrchem, v nadmořské výšce 285 metrů. Interval záznamu do databáze je 1 minuta. Teploměr provozuje profesionální meteorolog ČHMÚ Petr Dvořák.\n\nBěhem teplé zimy 2011/2012 zasáhla v první polovině února 2012 Roztoky vlna mrazů; minimální změřená teplota byla −21,7 °C dne 12. února 2012. Maximální teplota roku 2012 byla 20. srpna v 16.35, a to 38,2 °C (v tento den byl dosažen nový absolutní rekord maximální teploty vzduchu v ČR, v Dobřichovicích, 40,4 °C). Absolutní maximální teplota vzduchu od počátku měření (1. září 2010) byla zjištěna dne 22. července 2015, a to 39,1 °C.\n\nPrůmysl zastupuje zejména strojírna v horní části Roztok (bývalá TOS Roztoky) a pila poblíž nádraží. V obci má výjezdové stanoviště Zdravotnická záchranná služba Středočeského kraje. Je zde také obvodní oddělení Policie ČR.\n\nPočet obyvatel je uváděn za Roztoky Rakovník podle výsledků sčítání lidu včetně místních části, které k nim v konkrétní době patří. Je patrné, že počet obyvatel v posledních letech roste. V celé obci žije obyvatel.\n\nMěsto Roztoky mají evidovanou jedinou část, která se rozkládá na katastrálním území \"Roztoky u Křivoklátu\". Základní sídelní jednotky jsou vytvořeny čtyři: Roztoky, Karlov, Leontýn a Placanda.\n\n\nDopravní síť\nVeřejná doprava 2011\n\n"}
{"id": "121994", "url": "https://cs.wikipedia.org/wiki?curid=121994", "title": "Radim (okres Jičín)", "text": "Radim (okres Jičín)\n\nObec Radim se nachází v okrese Jičín, kraj Královéhradecký, zhruba 6 km severovýchodně od Jičína, na okraji Jičínské kotliny, v úrodné denudační sníženině (průměrná výška 300 m n. m.), která je otevřená v jižním a západním směru a zvolna se svažuje k jihu. Na severní straně tvoří dominantu vrchy Kumburk (642 m n. m.) a Bradlec (547 m n. m.) se zříceninami středověkých hradů; na západním obzoru se vypíná vrch Zebín (399 m n. m.) a Veliš (429 m n. m.), mezi kterými je v jihozápadním směru situováno okresní město Jičín. Žije zde obyvatel.\n\nObec je, spolu s dalšími 13 obcemi, součástí mikroregionu Svazek obcí Brada, který vznikal od roku 2003. Kromě Radimi jsou v něm sdruženy obce Brada-Rybníček, Dílce, Holín, Jinolice, Kbelnice, Kněžnice, Libuň, Podůlší, Soběraz, Dřevěnice, Ostružno, Újezd pod Troskami a Zámostí-Blata.\n\nNázev obce Radim vznikl z osobního jména a původně znamenal Radimův dvůr. Dá se usuzovat, že Radim byla rodištěm vladyků z Radimi, kteří jsou zde připomínáni v pramenech ze 14. století.\n\n\nObec leží v mírně teplé oblasti s mírně vlhkou, mírnou zimou. Průměrná roční teplota je 7–8 °C, průměrné roční srážky činí 500 – 700 mm.\n\nZnámky nejstaršího osídlení v blízkém okolí Radimi sahají až do mladší doby kamenné, kdy se v tomto kraji objevují první zemědělci. Zhruba v místě dnešní hranice katastrů obcí Radimi a Soběrazi, na východním soběrazském svahu, se rozkládala osada kultury vypíchané keramiky, jak to dokládají četné archeologické nálezy zlomků keramiky a kamenných nástrojů. Další doklady osídlení území jsou však až z mladší doby bronzové, z období lužické kultury lidu popelnicových polí. Na přelomu 19. a 20. století bylo na jižním okraji obce Lháň objeveno rozsáhlé pohřebiště 116 žárových hrobů, které patří k největším pohřebištím lužické kultury ve východních Čechách. Teprve koncem 20. století bylo o 500 m níže, v blízkosti lokality zvané „Na Sádkách“, objeveno sídliště, které se nejspíš přímo vztahuje ke lháňskému pohřebišti.\n\nPrvní písemná zmínka o obci, kdy dolní část vsi vlastnil Zdeněk z Radimi a horní část držel Půta z Turgova společně s panstvím Bradlec, pochází z roku 1360. Z téhož roku pochází záznam, že Půta z Turgova a Zdeněk z Radimi společně uplatnili patronátní právo k radimskému kostelu. Koncem 14. století (údajně od roku 1393) – byla horní část Radimi součástí kumburského panství, které vlastnili Vartemberkové. V roce 1406 Jan Kumburský z Vartemberka musel pro dluhy prodat panství a zůstala mu jen horní část Radimi s dvorem, kde se usadil a žil zde až do své smrti v roce 1410. Po jeho smrti ji získal Mikuláš z Úlibic, který ji připojil k úlibickému statku. Dále není historie vsi známa, kromě záznamu, že v roce 1448 Václav z Radimi pomáhal Jiřímu z Poděbrad při dobývání Prahy.\n\nRoku 1533, v souvislosti s velkými majetkovými převody se, po více než 100 letech, vrací ves Radim do zaznamenané historie. V té době byla již celá ves součástí kumburského panství, které vlastnili v tomto období Trčkové z Lípy. Ti také nejspíše v druhé polovině 16. století založili v Radimi tvrz, kde při pobytu na svém panství, mohli, kromě Jičína, přebývat. V roce 1607 Jan Rudolf Trčka prodal celé kumburské zboží Zikmundovi Smiřickému ze Smiřic. Ten ze zakoupených a zděděných majetků vytvořil rozsáhlé dominium, k němuž patřila také Radim a vsi v jejím okolí – Soběraz, Lháň, Tužín, Dřevěnice a Studeňany. V souvislosti s Radimí je již zmiňována „tvrz s dvorem poplužním a kovárnou“. Po bitvě na Bílé hoře získal celou polovinu zkonfiskovaného majetku Smiřických jejich příbuzný Albrecht Václav Eusebius z Valdštejna. Ještě před definitivním rozhodnutím ohledně dědictví, na jaře roku 1621 pozval kartuziány z Olomouce, aby na jeho panství založili klášter. Prozatímně je ubytoval v radimské tvrzi a vybavil je náležitými prostředky k obživě a pobytu. Do roku 1623 vytvořil Valdštejn ze svých, obratně získaných majetků, rozsáhlé frýdlantské dominium se sídelním městem Jičínem. Roku 1625 se vévoda Albrecht rozhodl převézt ze Štípy na Moravě ostatky své první manželky Lukrécie Nekšovny z Landeka a do vybudování kláštera ve Valdicích je nechal prozatímně uložit v chóru radimského kostela. Druhá Valdštejnova manželka Isabella Kateřina z Harrachu porodila 22. listopadu 1627 syna Albrechta Karla. Koncem téhož roku, na počest této radostné události, předal vévoda kartuziánům zakládací listinu valdického kláštera, nazvaného podle blízké obory Valdická kartouza (Carthusia Waldicensis). K materiálnímu zabezpečení 12 mnichů, převora a hospodářského správce kláštera byla vyčleněna tvrz Radim s dvěma poplužními dvory, z nichž jeden byl v Radimi a druhý u Robous, a 12 vesnicemi s veškerým příslušenstvím. 13. ledna 1628 zemřel Valdštejnův syn Albrecht Karel v necelých dvou měsících věku a traduje se, že byl dočasně pohřben vedle Valdštejnovy první manželky v původním radimském kostele. V roce 1632 kartuziáni přesídlili z radimské tvrze do valdického kláštera a tam též přenesli ostatky Valdštejnovy první manželky a syna.\n\nKdyž byl v roce 1634 zavražděn vévoda Albrecht z Valdštejna, frýdlantské vévodství bylo zrušeno, majetek zkonfiskován a přidělen příslušníkům šlechty, většinou cizího původu. Celou oblast severovýchodních Čech zasáhlo naplno rabování a drancování vojsk, bojujících o moc během třicetileté války. Po skončení třicetileté války se valdičtí kartuziáni pustili do obnovy kláštera a jeho hospodářského zázemí. Radimskou tvrz přestavěli na zámek a rozvíjeli i další stavební aktivity. V roce 1765 byla ustavena samostatná radimská farnost. Po zrušení valdického kláštera v roce 1781, přešla Radim pod správu Náboženského fondu. Radimská farnost získala řadu cenných předmětů ze zrušeného kláštera ve Valdicích a v roce 1784 podepsáním \"smlouvy o převzetí pozemků poddanými panství radimského\" na místním zámku se změnily hospodářské poměry obce. Změna nastala v roce 1824, kdy ve veřejné dražbě koupil panství Radim a Pecka a statky Choteč, Sobčice a Vojice, kníže Ferdinand z Trauttmansdorffu. Získané majetky spojil se svým kumbursko–úlibickým panstvím a obnovil tak opět rozsáhlé dominium.\n\nZa první světové války, v roce 1915, pobývalo v Radimi asi 20 polských židovských uprchlíků z Haliče, kteří byli ubytováni na zámku a v hostinci „Na Poště“. Panství Kumburk-Radim bylo v první etapě pozemkové reformy dáno v roce 1921 do záboru, přičemž velkostatek „Kumburg” s Lužany; velkostatek „Oulibice” s Robousy (bez Obory) podléhaly konfiskaci do 50%, Kovač-Konecchlumí též do 50%, dvůr Oulibice do 50% a u Zebína se jednalo o 36 ha; velkostatek Týn Horšův měl být konfiskován celý.\n\nStátní pozemkový úřad (přídělový komisař v Jičíně) vyhlásil na velkostatku Kumburk-Radim v majetku Karla z Trautmannsdorfu ve lhůtě od 1. července do 10. července 1923 přídělové řízení k prodeji (popřípadě pachtu) zbytkových statků Robousy (asi 62 ha), Lužany (asi 30 ha) a Konecchlumí (asi 36 ha). Zbytkový statek Lužany o rozloze 29 ha byl prodán za přídělovou cenu 200.000,- Kč (majitel Ziebiger Vilém), zbytkový statek Robousy o rozloze 62 ha za př. cenu 430 000,- Kč (majitel Viška Ferdinand) a zbytkový statek Konecchlumí o rozloze 36 ha za př. cenu 220.000,- Kč (majitelka Vítková A.) V roce 1936 nový majitel zámku František Bílek nechal východní část zámku pro zchátralý stav zbořit, západní polovina byla definitivně srovnána se zemí v roce 1948 a z původního zámku se dochoval pouze neveliký klenutý sklep.\n\nBěhem druhé světové války, se někteří občané Radimi a okolí zúčastnili národního odboje. Když v únoru a březnu 1945 procházely Jičínskem transporty zajatců, které Němci evakuovali z Horního a Dolního Slezska před rychle postupující Rudou armádou, šla většina transportů přes Radim na Železnici, aby se vyhnuly městu Jičínu. Při silnici je pomníček ruského zajatce, který zde byl zastřelen, protože nebyl schopen jít dále. Poválečná historie Radimi byla obdobná s osudy jiných obcí na Jičínsku.\n\nObec leží na okraji Českého ráje na úpatí lesnatých kopců, Kumburka, Bradlce, Tábora a Kozákova, táhnoucích se na severovýchodě od silnice na Novou Paku k severozápadu až k Jizeře. Na druhé straně silnice z Jičína do Turnova se táhne kratší, lesnatější hřeben, počínající u Jičína Brady, pokračující Prachovskými skalami, Troskami, Hrubou Skálou a končící u Turnova. Přes Radim teče potok Trnávka, pramenící v lesích nad osadou Podhájí, který se na jihozápadním okraji obce zvaném \"V Olšinách\" stéká se Lháňským potokem, směřuje dále přes Studeňany, protéká Dvoreckým rybníkem u Robous a vlévá se u Kacákovy Lhoty do Úlibického potoka, přítoku Cidliny.\n\nOkolí Radimi původně pokrývaly dubohabrové lesy, které, směrem k severu, přecházely v doubravy a bučiny. Od počátku 19. století je převažující dřevinou v okolních lesích smrk. Většina lesů byla ale postupně, vzhledem k dlouhotrvající zemědělské činnosti, vyklučena, vytěžena a přeměněna na pole, částečně i louky. Kromě Dvoreckého rybníka, který se nachází na nynější hranici katastrálních území Studeňany a Robousy, byly v nejbližším okolí Radimi ještě další tři rybníky, které však byly postupně vysušeny a přeměněny na pole nebo louky. V roce 1961 byl na horním toku potoka Trnávky vybudován rybník Bonda, známý více pod jménem „Radimák“. Potok napájí požární nádrž v Radimi a v roce 1980 došlo k jeho zatrubnění při průtoku obcí. Další větší vodní plochou v okolí je rybník Hlíza v Dřevěnici.\n\nRadim je svým půdorysným uspořádáním „návesní vsí“ typickou pro řadu regionů východních Čech.\n\nNejstarší zástavba byla dřevěná. K roubení obydlí se používalo hlavně borové, jedlové, ale i dubové dřevo. Roubené domy bývaly často i v 18. století, budovány bez základů. Stěny roubených stavení se dokončovaly jílovou omazávkou s řezanou slámou. Proti nepříznivým vlivům počasí, byly trámy napouštěny hovězí krví, případně lojem nebo lněným olejem. Spáry a čela trámů se bílily. Roubená stavení často doplňovaly stavební prvky z pískovce. Štítové lomenice byly ozdobně vyřezávané nebo vyskládané z polí různě kladeného dřeva. Na pokrytí střech se používaly došky ze žitné slámy, výstavnější domy se pokrývaly šindelem.\n\nPodle berní ruly bylo roku 1654 v Radimi 7 sedláků, 5 chalupníků a 4 domkáři, ve Lháni byli 4 sedláci. Jak uvádí tereziánský katastr, bylo v Radimi roku 1756 celkem 37 hospodářů, ve Lháni 5.\n\nV roce 1961 bylo v obci evidováno 518 obyvatel, v roce 1980 žilo v obci 372 osob a v roce 2006 zde žilo 381 osob.\n\nPodle statistiky ze sčítání lidu v České republice v roce 2001, žilo v Radimi trvale celkem 362 osob, z toho 181 žen. K české národnosti se hlásilo 348 osob, 4 ke slovenské, 2 k německé a 2 k ukrajinské. 6 osob svoji národnost zřejmě neuvedlo.\n\nKe dni 31. prosince 2010 zde bylo evidováno 342 bydlících obyvatel, z toho 187 žen.\n\nJak bylo v minulosti běžné, bylo i na radimském panství vysoké procento věřících obyvatel. Až na nepatrné výjimky se hlásili k římskokatolické církvi; v průběhu historie žily na panství 1 až 4 židovské rodiny. Náboženský život v obci závisel na tom, pod jakou správu spadala radimská farnost a zda úřadující farář bydlel v Radimi, nebo tam dojížděl.\n\nV současnosti obec Radim spadá do římskokatolické farnosti Železnice jičínského vikariátu a královéhradecké diecéze. Zdejší kostel sv. Jiří, mučedníka je též farním kostelem, kam dojíždí farář ze Železnice. Podle údajů z roku 2001 bylo z 362 obyvatel Radimi 108 věřících, z toho 88 lidí se hlásilo k římskokatolické církvi, 10 k československé církvi husitské, 1 k českobratrské církvi evangelické a 1 k pravoslavné církvi; 225 osob bylo bez vyznání a 29 osob své vyznání neuvedlo.\n\nPrvní historicky doloženou stavbou na území Radimi byla tvrz, stojící proti původnímu dřevěnému kostelu sv. Jiří, mučedníka. Vybudovali ji pravděpodobně Trčkové z Lípy ve druhé polovině 16. století. Byla to podélná třípatrová kamenná budova, ke které náležel hospodářský dvůr. Kartuziáni, které přivedl do Radimi Albrecht z Valdštejna v roce 1621 a kteří zde pobývali 10 let, si ji upravili pro svoje potřeby. Prostory v budově přestavěli na kapli, sakristii, refektář, cely a další místnosti obvyklé pro klášter. Další stavební činnost kartuziánů v Radimi pokračovala po skončení třicetileté války, kdy měli již své hlavní sídlo ve Valdicích. V roce 1660 přestavěli původní tvrz, svoje první sídlo, na klášterní rezidenci ve stylu raného baroka, nazývanou později zámek, a dřevěným potrubím sem zavedli vodu z Podhájí. Budova zámku stávala u silnice, proti kostelu, a tvořilo ji jednopatrové podélné stavení, kryté sedlovou střechou, s velkými klenutými přízemními prostorami, které byly v dalších letech rozděleny příčkami. V některých prostorách měla později své třídy stará radimská škola. Budova zámku měla bohatou historii a kromě toho, že zde probíhalo vyučování, i nejrůznější využití (občasné sídlo vrchnosti, ubytování pro praktikanta Jana Pernera, pana nadlesního, tkalcovská dílna, ubytovna důchodců z velkostatku, hřebčín nebo ubytovna zajatců v 1. světové válce). Poslední majitel zámku, František Bílek z Valdic, začal v roce 1936 s jeho postupnou demolicí a stavební materiál odvážel do Valdic. Obec od něho zakoupila uvolněné pozemky a na jejich místě postavila v roce 1939 budovu kampeličky, ve které získal své trvalé sídlo i poštovní úřad. Nyní se zde nachází také knihovna a ordinace lékařů. Vedle této budovy byla později vystavěna prodejna smíšeného zboží a úřadovna se zázemím nynějšího Obecního úřadu.\n\nV letech 1708–1709 byl na místě původního dřevěného kostela sv. Jiří, mučedníka, postaven nový barokní kostel stejného jména. Tato jednolodní chrámová stavba je orientovaná v ose východ–západ. Západní průčelí s hlavním vchodem tvoří hranolovitá kostelní věž, zakončená kupolí s věžičkou a křížem. Pod kupolí jsou umístěny věžní hodiny. Později byla na východní straně kostela přistavěna sakristie a na střechu kostela umístěna další věžička. U kostela se nacházel hřbitov, který časem přestal svou kapacitou postačovat a byl zrušen. V roce 1791 byl zřízen hřbitov za vsí směrem na Lháň, kde se pak říkalo „Na zadním hřbitově“. Později byl též zrušen a v roce 1892 byl založen stávající hřbitov u silnice na Dřevěnici. U kostela, po pravé straně, zůstal pouze jeden hrob s kamenným náhrobkem a křížem. Je v něm pohřben jeden z nejváženějších mužů v historii Radimi P. Jan Tobiášek.\n\nKartuziání postavili též za kostelem na křižovatce silnic do Dřevěnice a do Tužína kamenný hostinec, později zvaný „U Růže“, který měl ve štítu písmena CW (Carthusia Waldicensis), neboli Valdická kartouza s letopočtem 1729. Tento hostinec se zachoval do současnosti; o jeho důkladnou rekonstrukci v roce 1994 se zasloužil Jaroslav Janda z Újezdce, který zde byl do roku 2007 hostinským. Hostinci se pak říkalo \"U Jandů\". Další, dřevěný kartuziánský hostinec ve Studeňanech z roku 1767 se nedochoval. Druhý, zachovalý, hostinec stál na křižovatce silnic do Soběrazi a do Lháně a v něm sídlil nějakou dobu i poštovní úřad, později kanceláře a provozovna zemědělského družstva. Ještě dlouho se zde říkalo „Na Poště“. V roce 2009 byla budova přestavěna na moderní bytový dům a tato lokalita se nyní nazývá „Hrad“.\n\nPrvní farář samostatné radimské farnosti Karel Viktorin Gottmann, rodák z Prahy, vystavěl ve druhé polovině 18. století, při cestě vedle kostela, krásnou barokní faru s mansardovou střechou pokrytou šindelem. Od roku 1930 byla radimská farnost spravována ze Železnice, neobývaná fara chátrala a v letech 1959–1960 byla zbourána. Na místě fary je nyní obecní park se stromy a lavičkami.\n\nStará škola byla vystavěna roku 1784 za kostelem v místě, kde se říká „U Křížku“. Jedná se o přízemní roubené stavení, na podezdívce z pískovcových kvádrů, zbudované v mírně svažitém terénu. Štítová lomenice je tvořena z protilehle vyskládaných ploch a zdobena vyřezávanou římsou. Je to nejstarší, dosud obývané stavení v obci. V roce 1819 byla poblíž zadního hřbitova směrem na Lháň postavena obecní kovárna.\n\nNová škola byla vystavěna v roce 1891 stavitelem Křenovským, na zakoupeném pozemku, patřícím původně k hostinci „U Růže“, podle silnice na Dřevěnici. Prostorná patrová budova prošla od té doby řadou rekonstrukcí, kdy byla pořízena nová okna a omítka (1965), přistavěno hygienické zařízení a tělocvična (1970), další přístavbou vznikla v přízemí kuchyň a jídelna (1978). Změnou vnitřních dispozic se získala velká místnost pro mateřskou školu. Bylo vybudováno další hygienické zařízení, šatny a nový vchod do školy. V roce 2006 byla kancelář ředitele školy a kabinet přeměněny na byty pro učitele. V současně době je v budově, kromě učitelských bytů, základní škola nižšího stupně (1.–5. ročník) a mateřská škola. Ke škole patří velké sportovní hřiště s klubovnou (TJ Sokol Radim). V roce 2000 byla u školy vybudována sportovní hala 13 x 11 m včetně šaten a sociálního zařízení.\n\nK radikální přeměně centra obce došlo v roce 1987, kdy na místě zbořeného stavení čp. 18, tzv. „Kalouskovo“, kde do té doby sídlilo zdravotní středisko, byly postaveny obytné okály.\n\nObyvatelé radimského panství se vedle zemědělství živili též předením. Podle záznamů z roku 1777, kdy se oddělovaly cechy řemeslníků od peckovského panství, je zřejmé jaká řemesla se zde provozovala. Byl to cech krejčí, cech mlynářů a pekařů a cech osmi řemesel (kováři, zámečníci, truhláři, tesaři, bednáři, sklenáři, kameníci a mistři zedničtí). Většina řemeslníků musela své příjmy doplňovat ze zemědělství.\nV roce 1840 zřídil vídeňský Žid Ignác Leopold Lieben na zámku tkalcovskou dílnu, které se říkalo „fabrika“; vyráběly se zde látky, především atlas a kaliko. Zaměstnával tam 70 lidí a kromě toho pracovali pro dílnu tkalci skoro v každém domě v nejbližším okolí. I ti si přivydělávali na živobytí zemědělstvím. Podle statistiky z let 1833 až 1834 byla půda na statku Radim středně úrodná a pěstovaly se zde všechny druhy obilí, len a další kulturní plodiny. Ovocné stromy (jabloně, hrušně, švestky, třešně) byly vysazovány i ve volné přírodě. Z hospodářských zvířat se kromě skotu, chovali koně a ovce, z domácích zvířat pak hlavně husy, prasata, ale i slepice, králíci a kozy. Rozšířené bylo též včelařství. Z řemesel byli nejvíce zastoupeni tkalci plátna (pláteníci), mlynáři, kováři, pekaři a krejčí. Byli zde i 2 zubaři a 15 porodních asistentek.\n\nV roce 1870 byl v Radimi zřízen poštovní úřad; přes Radim vedly dvě říšské (císařské) silnice, jedna z Jičína přes Novou Paku až do Slezska, druhá přes Hořice a Hradec Králové na Moravu. V roce 1907 byl založen Spořitelní a záložní spolek tzv. „kampelička“; zakládajících členů bylo 36. V letech 1926–1927 proběhla elektrifikace Radimi a Lháně. V roce 1928 začal jezdit přes obec první autobus provozovatele Josefa Faikuse, na trase Mlázovice – Jičín.\n\nPo roce 1948 hospodařily v Radimi nejprve dvě JZD (II. a III. typu), která se v roce 1964 sloučila v JZD Radim. Do družstva vstoupili na tři až čtyři výjimky všichni vlastníci půdy. Ve Lháni byl na pozemcích p. Bímy zřízen státní statek. V roce 1965 byl ve Studeňanech postaven velkokapacitní kravín, na jehož stavbě se podíleli i vojáci.\n\nPo roce 1989 byla půda navrácena původním majitelům. Přihlásilo se 38 restituentů, z nichž většina půdu pronajala Zemědělskému družstvu Radim, které vzniklo v roce 1992. Nyní ho nahradila Zemědělská společnost Radim se sídlem v Soběrazi. Dva zemědělci hospodaří se svými rodinami na soukromých farmách. V obci má svoji provozovnu Pila Radim – Jindra Fr., E.S.H. & F s.r.o. (výroba elektrotechniky) a EKO-AGRO-MONT s.r.o. Studeňany (služby pro zdemědělství a stavebnictví).\n\nRoku 2010 bylo v obci evidováno 85 podnikatelských subjektů; největší počet z nich podniká v oblasti obchodu, prodeje a oprav motorových vozidel a spotřebního zboží, zemědělství a stavebnictví. V témže roce byla celková výměra pozemků v katastru obce 1038 ha, z toho zemědělská půda činila 673 ha, orná půda 528 ha, lesní půda 264 ha, trvalé travní porosty 103 ha, vodní plochy 34 ha, zahrady 29 ha, ovocné sady 13 ha, zastavěné plochy 17 ha a ostatní plochy 50 ha.\n\nRadim leží na křižovatce silnic třetí třídy, které ji napojují severozápadním směrem přes Soběraz na silnici druhé třídy II/286 z Jičína přes Železnici do Lomnice nad Popelkou. V jihovýchodním směru je napojení přes Dřevěnici na silnici první třídy I/16 z Jičína do Nové Paky a směrem na Úlibice na silnici I/35 vedoucí přes Hořice do Hradce Králové.\n\nV obci je zastávka pravidelné autobusové linky Jičín – Železnice – Kyje a linky Jičín – Mlázovice – Lázně Bělohrad – Pecka provozovatele BusLine a.s., středisko Jičín. Nejbližší železniční zastávka je pojmenovaná Jičín–zastávka ležící ve Valdicích na trati číslo 041 spojující Hradec Králové s Turnovem.\n\nPodle pamětníků a ústního podání z konce 18. století, sahá tradice školního vzdělávání v Radimi hluboko do historie. Učilo se údajně v hostinci a také v čp. 65, u Kneiflů. Mimo Radim a její dnešní části, byly svého času k radimské škole připojeny také vsi Zboží, Újezdec, Ploužnice a Žďár. Nějaký čas patřila školou k Radimi také Soběraz a Dolánky. V roce 1783 stoupl počet dětí na 150, takže se zdejší škola, tehdy již farní, mohla rozšířit na dvojtřídní. V roce 1784 byla postavena dřevěná školní budova na náklady vrchnosti, která k ní měla i patronátní právo. Postupem doby se z dvoutřídní stala trojtřídní a 1. září 1885 se radimská škola stala čtyřtřídní. Vyučování probíhalo tak, že jedna třída se učila ve škole a ostatní třídy měly vyučování na zámku, v místnostech k tomuto účelu vyčleněných. Tato situace si vyžádala stavbu nové školní budovy, která byla postavena v roce 1891 jako čtyřtřídní. Po první světové válce zde byly v provozu dvě třídy. Do jedné chodily tři postupové ročníky, do druhé zbývající dva, celkem 5 postupových ročníků. Další dvě místnosti ve škole sloužily jako tělocvična a kabinet. Po absolvování školy mohli žáci chodit do měšťanky, nebo, po složení příslušných zkoušek, navštěvovat střední školy, tedy reálku nebo gymnázium.\n\nStejně jako školství má v Radimi tradici kultura i sport. Osobností, která se významným způsobem zasloužila o kulturní a společenský rozvoj obce byl P. Jan Tobiášek, který byl v Radimi farářem od roku 1856. Založil v obci ochotnický spolek, pořádal divadelní představení českých her, umělecké „besedy“ a jako hudebník i hudební akademie. Z výtěžku těchto akcí, sbírkami mezi obyvateli a vlastními úsporami se zasloužil o založení obecní i školní knihovny. Radim byla pro tyto kulturní aktivity vyhledávána mnoha návštěvníky z širokého okolí.\n\nV současnosti zajišťují společenský a kulturní život obyvatel v obci spolkové organizace TJ Sokol Radim, Sbor dobrovolných hasičů Radim, Zahrádkářské sdružení Radim u Jičína, Myslivecké sdružení Podhájí–Radim, Váchalův spolek studeňanský, který pořádá ve Studeňanech výstavy a setkání malířů a výtvarníků a také místní knihovna s internetem. V hostinci „U Růže“ pořádají obecní spolky tradiční plesy, dětské karnevaly a taneční zábavy.\n\nV roce 1903 byl založena TJ Sokol Radim. Její členové se zúčastňovali všesokolských sletů, pořádali výlety a divadelní představení. V roce 1957 zahájil činnost oddíl stolního tenisu, který s přestávkami funguje dodnes a hraje stolní tenis na velmi dobré úrovni. Stejně tak místní volejbalový oddíl, založený v roce 1964, se zúčastňuje okresního turnaje s velmi dobrými výsledky. V roce 1973 se poprvé některé zápasy dřevěnických volejbalových turnajů hrály na hřišti v Radimi. Tato spolupráce a výpomoc při organizaci a průběhu významné celorepublikové akce s názvem Volejbalová Dřevěnice trvá dodnes. Kromě turnajů ve volejbale a stolním tenise pořádá TJ Sokol Radim také utkání v nohejbale, sáňkařské a lyžařské závody, turistické výlety, dětské dny a letní tábory. Ubytovací kapacity v rekreační oblasti Tužína zajišťuje Chata Tužín a Penzion Tužín.\n\nObec má 5 částí, které tvoří 4 katastrální území (Tužín a Podhájí tvoří jedno katastrální území). Zastupitelstvo je složeno ze 7 členů, od roku 2006 stojí v jeho čele starostka Zdeňka Brixová. Obec je členem Svazku obcí Brada a Místní akční skupiny Brána do Českého ráje.\nJe zde zřízen veřejný vodovod a v současné době v obci funguje poštovní úřad, knihovna s internetem, prodejna smíšeného zboží, pohostinství, mateřská a základní škola nižšího stupně se sportovní halou a hřištěm; do místní ordinace pravidelně dojíždí dětský a praktický lékař.\n\nV posledních letech se podařilo, za pomoci státních dotací, zrealizovat dvě větší investiční akce. Tou první byla výstavba nové sportovní haly na počátku tohoto století, která by měla být v dalších letech ještě prodloužena. Druhou akcí bylo vybudování 11 startovacích bytů vzniklých rekonstrukcí bývalého hostince „Na Poště“ v roce 2009. Tato lokalita se nyní nazývá „Hrad“.\n\n\nKartuziáni kromě zbudování velkých staveb zřejmě hmotně podpořili i vznik zdejších sochařských a kamenických děl. Z obou stran kostela svatého Jiří v Radimi jsou umístěny barokní pískovcové sochy biblických rodičů Panny Marie, svaté Anny a svatého Jáchyma, pocházející z 18. století. Socha sv. Anny stojí před vchodem do kostela, socha sv. Jáchyma se nachází u zadního traktu, poblíž sakristie.\n\n\n\n\n\n\n\n"}
{"id": "121995", "url": "https://cs.wikipedia.org/wiki?curid=121995", "title": "Rázostroj", "text": "Rázostroj\n\nRázostroj neboli Newtonova houpačka je zařízení k názorné demonstraci srážek a zákonů zachování energie a hybnosti. Základem konstrukce je několik koulí umístěných na závěsu bezprostředně vedle sebe. Pro odstranění boční výchylky je závěs dvojitý. Často se rázostroj také využívá jako zajímavý doplněk kanceláře nebo pracovny.\n\nJde o řadu kyvadel na dvojitém závěsu. Jako závaží těchto kyvadel se používají pravidelné koule (stejně velké a hmotné). Materiálem těchto závaží bývá kov, někdy také sklo nebo dřevo. Důraz je ovšem kladen především na tvrdost.\n\nNa rázostroji se pozorují jevy související s výměnou kinetické energie a hybnosti a to konkrétně při kolizi jednotlivých koulí. Materiál musí být tvrdý, aby docházelo pokud možno k ideálně pružným srážkám – energie se při srážce nesmí přeměňovat v teplo ani v deformační energii. Žádný rázostroj ve skutečnosti nepracuje beze ztráty (viz perpetuum mobile), ovšem může být v chodu velmi dlouhou dobu. Jedná se o téměř dokonale izolovanou soustavu, neboť při pohybu koulí je zanedbatelný odpor vzduchu i práce potřebná k ohnutí (deformaci) nití nebo vlasců, na kterých jsou koule zavěšeny.\n\nZákladním pokusem je ukázka zákona zachování hybnosti – jedno z krajních kyvadel je vychýleno a po uvolnění dojde k pohybu a srážce závaží. Hybnost je z jednoho dotýkajícího se závaží přenášena na druhé a až u posledního dojde k výkyvu. Ostatní zúčastněné koule zůstanou bez pohnutí na svých místech.\n\nVysvětlení:\nZ druhého Newtonova zákona vyplývá, že hybnost izolované soustavy (rázostroje) zůstává v čase konstantní. Celková hybnost v okamžiku první srážky se rovná \"m\".\"v\" (\"m\" – hmotnost pohybující se koule, \"v\" – rychlost pohybující s koule). Hybnost se přenese přes dotýkající se koule a poslední kouli, která má stejnou hmotnost jako první, je rychlostí \"v\" vymrštěna pryč.\n\nDalším pokusem je vychýlení dvou a více krajních závaží najednou. Při uvažování pouze zákona zachování hybnosti by se dalo očekávat, že poslední koule bude vymrštěna dvojnásobnou rychlostí (formula_1). K tomu ovšem nedojde a místo toho jsou vychýlena dvě krajní kyvadla.\n\nVysvětlení:\nKromě zákona zachování hybnosti platí i zákon zachování energie izolované soustavy. V okamžiku srážky především energie kinetické, která se rovná formula_2.\n\nOba zákony zachování musí platit vždy a tedy při vychýlení dvou kyvadel:\n\nkde \"M\" je neznámá hmotnost, která by měla být odmrštěna a \"V\" rychlost tohoto odmrštění.\n\nZ uvedené soustavy dvou rovnic plyne řešení:\n\nPůvodní idea pochází od francouzského fyzika Edme Mariotta (1676). Rázostroj byl dlouho oblíbený především jako dětská hračka a v současnosti je možné ho sehnat jako zajímavou dekoraci.\n\nKromě lineárně řazených závaží existují i složitější rázostroje plošné a například i kulečník je typickým představitelem tohoto typu zařízení – zde ovšem do hry vstupují i vektory.\n\n"}
{"id": "121996", "url": "https://cs.wikipedia.org/wiki?curid=121996", "title": "Tučapy (okres Tábor)", "text": "Tučapy (okres Tábor)\n\nObec Tučapy () se nachází v okrese Tábor v Jihočeském kraji, zhruba 7 km severovýchodně od Soběslavi a 17 km jihovýchodně od Tábora. Skrze Tučapy protéká Černovický potok. Žije zde obyvatel.\n\nPrvní písemná zmínka o obci pochází z roku 1354.\n\n\n\n\nBlau, Karl: Tučap. Tučapy, in Die Juden und Judengemeinden Böhmens in Vergangenheit und Gegenwart; ed. Hugo Gold, 1934, s. 600\n\n"}
{"id": "121997", "url": "https://cs.wikipedia.org/wiki?curid=121997", "title": "Tuchořice", "text": "Tuchořice\n\nObec Tuchořice se nachází v okrese Louny, kraj Ústecký. Žije zde obyvatel. Na severním okraji obce se nachází přírodní památka Miocenní sladkovodní vápence a na východním pak přírodní památka Travertinová kupa.\n\n První písemná zmínka o obci pochází z roku 1239. Na listině, vydané králem Václavem I. pro cisterciácký klášter v Oseku, se jako jeden ze svědků objevuje Adam s přídomkem „ex Thuhoriz“. Rytíři z Tuchořic vlastnili svou rodovou vesnici přibližně do roku 1519. Někdy před tímto rokem ji Radslav z Tuchořic prodal. Do začátku třicetileté války se ve vlastnictví Tuchořic vystřídalo několik šlechtických rodů. Nejznámější z nich byli Lobkovicové, Vchynští a Kaplířové ze Sulevic.\n\nRytíři z Tuchořic měli ve středověku patronátní právo k farnímu kostelu v sousedních Liběšicích. V roce 1405 založili nadaci na zřízení oltáře, zasvěcenému Panně Marii, a na výživu kostelníka, který o něj pečoval. Nad nadací převzal patronát král Václav IV. Kamenolomy jsou ve vsi písemně doložené už v 15. století. Roku 1408 prodal Jan Otík z Tuchořic jeden z nich městu Žatec.\n\nOd 13. století existovalo v Tuchořicích nepochybně panské sídlo. Jeho podoba se v průběhu staletí proměňovala. Je nanejvýš pravděpodobné, že stála v místech dnešního zámku. Rytíři z Tuchořic ale měli ještě jedno sídlo. Podle znění listin ležela nejpozději od začátku 15. století v bezprostřední blízkosti Tuchořic tvrz Újezd. Je písemně doložená mezi roky 1405 a 1478. V prvně uvedeném roce na ní sídlil Matyáš, bratr Otíka a Jana z Tuchořic. S velkou pravděpodobností ji lze klást asi půl kilometru severně od obce do místa kolem dokola ohrazeného umělým příkopem (). Nasvědčuje tomu exponovaná poloha, povrchové sběry středověké keramiky a v neposlední řadě i místní tradice.\n\nPo ukončení třicetileté války, v roce 1649, koupil Tuchořice další voják, plukovník dragounů Martin Pachonhay. Vstoupil do historie vesnice tím, že nedaleko od ní nechal roku 1666 postavit kapli Nanebevzetí Panny Marie. Z té doby jsou díky berní rule (1654) k dispozici první kvalifikované údaje o velikosti Tuchořic. Bylo zde 28 statků, z toho 6 bylo pustých. Jména velké většiny majitelů usedlostí byla ještě česká.\n\nV roce 1680 postihla Čechy epidemie moru a nevyhnula se ani Tuchořicím. Od června do prosince zde zemřelo kolem 50 osob, což byla asi šestina všech obyvatel. Oběti byly pohřbívány na poli u kaple. V 18. století patřily Tuchořice rodinám Hýzrlů z Chodů (do 1728) a Clary-Aldringenů (do 1803). V polovině 18. století už netvořily samostatnou ekonomickou jednotku, nýbrž byly spolu s Dubčany a Veleticemi součástí panství Dobříčany. Podle tereziánského katastru, vyhotoveného v rozmezí let 1748–1757, bylo ve vsi stále 28 zdaněných statků. Rustikál se rozkládal na 215 hektarech, z toho 2 hektary tvořily chmelnice. Na tuchořickém katastru byly tehdy v provozu 2 vodní mlýny a 2 větrné mlýny. 9 bohatých sedláků muselo robotovat 3 dny v týdnu s koňským dvouspřežím, zbývající hospodáři pracovali na panském ručně 2 dny v týdnu. V josefínském katastru z roku 1785 už jsou jména tuchořických obyvatel až na výjimky všechna německá.\n\nPo zrušení vrchnostenské správy v roce 1849 došlo i v Tuchořicích k volbě obecního zastupitelstva. Prvním starostou se stal Anton Tippner, který před tím zastával funkci rychtáře. Ve 2. polovině 19. století došlo v obci k velkému rozvoji chmelařství – v roce 1864 se chmelnice rozkládaly na 28 ha, což byla čtyřikrát větší rozloha než sto let před tím. Nejstarším spolkem ve vsi byl sbor dobrovolných hasičů, založený roku 1882. Tři roky nato byla na návsi postavena školní budova, ve které dnes sídlí obecní úřad. Za první světové války postihly Tuchořice velké ztráty. Podle nápisu na památníku 22 osob padlo, dalších 21 zemřelo v důsledku zranění a 9 bylo pohřešovaných.\n\nOd konce 18. století žilo v Tuchořicích převážně německy mluvící obyvatelstvo. Často to byli potomci českých rodin, které ve vsi žily už v polovině 17. století. Zatímco v roce 1910 se k české národnosti hlásila jen 2 % obyvatel, po vzniku republiky, v roce 1930, to už bylo 17 %. Bylo to v důsledku příchodu českých kolonistů ze sousedních českých oblastí, kteří si zakoupili půdu v rámci pozemkové reformy. Česká menšina si v roce 1927 postavila vlastní školu, působila zde pobočka Národní jednoty severočeské. Po celé předválečné období měli v obecním zastupitelstvu, stejně jako ve všech obcích bývalého žateckého okresu, většinu poslanci Německého svazu zemědělců.\n\nV říjnu 1944 byla poblíž Tuchořic omylem vysazena část partyzánského výsadku Jan Kozina. Několika jeho příslušníkům se podařilo prostřílet si cestu z obklíčení. Dostali se až do Železných hor, kde navázali kontakt s tamními odbojovými skupinami.\n\nPo válce byli až na několik výjimek němečtí obyvatelé Tuchořic odsunuti. Týkalo se to 677 osob. Jejich místa zaujali dosídlenci ze sousedních okresů Rakovník a Louny a volyňští Češi. Ti pocházeli zejména z Kvasilova u Lvova. V roce 1950 bylo v obci založeno jednotné zemědělské družstvo, které se orientovalo na chmelařství. O dva roky později bylo v zámku zřízeno zemědělské učiliště. V roce 1970 se zámek stal sídlem ústavu sociální péče, který je v něm – pod názvem Domov „Bez zámků“ Tuchořice – dodnes. Roku 1981 se Tuchořice staly tzv. střediskovou obcí, pod níž spadalo jedenáct vesnic v okolí. Tento stav byl zrušen roku 1990, kdy proběhly komunální volby. Starostou se stal Ladislav Kubiska, který tuto funkci obhájil i v šesti následujících volebních obdobích.\n\n\n\n\n\n"}
{"id": "121998", "url": "https://cs.wikipedia.org/wiki?curid=121998", "title": "Třebotov", "text": "Třebotov\n\nObec Třebotov se nachází v okrese Praha-západ, kraj Středočeský, asi 18 km jihozápadně od centra Prahy a 4 km severozápadně od Černošic. Žije zde obyvatel.\n\nObec Třebotov se skládá ze tří částí, které leží v katastrálním území \"Třebotov\":\n\nPrvní písemná zmínka o vsi pochází z roku 1253, kdy se mezi nadáním, které král Václav I. učinil křižovnickému špitálu sv. Františka při pražském mostě, jmenuje dvorec v Třebotově (\"Tribotowe unum praedium\").\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Třebotov \"(přísl. Solopysky, 1004 obyvatel, katol. kostel)\" byly v roce 1932 evidovány tyto živnosti a obchody: zubní lékař, elektrotechnický závod, holič, 7 hostinců, kapelník, kolář, konsum Včela, 2 kováři, 3 krejčí, lakýrník, 2 mlýny, 4 obuvníci, pohřební ústav, 4 pojišťovací jednatelství, 11 rolníků, řezník, sedlář, 4 obchody se smíšeným zbožím, obchod se střižním zbožím, 3 trafiky, 3 truhláři, obchod s uhlím.\n\n\n\nDopravní síť\n\nVeřejná doprava 2011\n"}
{"id": "121999", "url": "https://cs.wikipedia.org/wiki?curid=121999", "title": "Trstěnice (okres Znojmo)", "text": "Trstěnice (okres Znojmo)\n\nTrstěnice () jsou obec v okrese Znojmo v Jihomoravském kraji, zhruba 13 km jihozápadně od Moravského Krumlova. Žije zde obyvatel.\n\nPrvní písemná zmínka o obci pochází z roku 1204, další je z roku 1247 (první zmínka o místním vladykovi), kde je obec pojmenována \"Stehenitz\", ale později se v různých listinách píše i jinak – např. v roce 1353 \"Trzstyenicz\". Dnešní pojmenování obce je z roku 1925.\nV roce 1253 byl vysvěcen raně gotický farní kostel sv. Petra a Pavla, postavený na místě staršího (asi z roku 1204/1205). Vysvětil ho, s dovolením olomouckého biskupa Bruna ze Schauenburku, varmijský misijní biskup Anselm, člen řádu německých rytířů, zdržující se na Moravě v době přípravy první křížové výpravy Přemysla Otakara II. proti pohanským baltským Prusům. Ve 14. století, po rozšíření ve stylu vrcholné gotiky, byl kostel nově vysvěcen, a to na sv. Gotharda. Po dalším rozšíření a barokní přestavbě v letech 1798–1807 byl vysvěcen potřetí: Povýšení sv. Kříže. Autorem fresek v presbytáři (z té doby) je Josef Winterhalder mladší. V letech 1909–1910 byla věž nově zakončena oplechovanou bání v neobarokním stylu. Postava biskupa, sv. Gotharda, byla na razítku obce (od 1945 MNV) až do začátku 50. let.\n\nV letech 1900–1901 zde působil jako kaplan dr. Pavel hrabě Huyn, pozdější brněnský římskokatolický diecézní biskup (1904–1916), poté v letech 1916–1919 arcibiskup pražský a primas a metropolita český. V letech 1921–1946 (do své smrti) pak titulární latinský patriarcha alexandrijský.\n\nDo Trstěnic přišli novokřtěnci asi před rokem 1526 z Německa – pozvali je majitelé obce. Bydleli ve společných domech, které měly kapacitu 300 i více osob. Ve společném domě byla jen jedna kuchyň a pekárna. Dále v tomto domě byly řemeslnické dílny, nemocnice, škola a lázně. Lázně byly napájeny z rybníka pomocí dřevěného potrubí. Na zahradě dnešní školy se dochovalo jezírko – venkovní baptisterium novokřtěnců. Ostatní obyvatelé zůstali katolíky, a to až do změny vrchnosti na českobratrskou po roce 1560. Novokřtěnci byli vyhnáni císařskými vojáky na začátku roku 1621. Žádný z jejich domů se v Trstěnicích nedochoval, ale části dřevěného potrubí se našly.\n\n\n\n"}
{"id": "122002", "url": "https://cs.wikipedia.org/wiki?curid=122002", "title": "Mark Hučko", "text": "Mark Hučko\n\nMark Hučko (* 15. září 1947 Bratislava) je slovenský jazykovědec, který vytvořil umělé jazyky slovio a \"Blitz English\".\n\nV roce 1968 emigroval do Kanady a od roku 1984 žije ve Švýcarsku.\n\n"}
{"id": "122005", "url": "https://cs.wikipedia.org/wiki?curid=122005", "title": "Srdcovka (část výhybky)", "text": "Srdcovka (část výhybky)\n\nSrdcovka je část výhybky, kde se křižují kolejnicové pásy hlavní a vedlejší větve výhybky. Srdcovka tedy umožňuje křížení dvou pojížděných hran v jedné úrovni, takže kola kolejových vozidel mohou bezpečně projet touto částí výhybky a sledovat směr své jízdy.\n\n\n\nVýhodou této konstrukce je vytvoření nepřerušené jízdní plochy pro kolo vozidla, neboť kolo nemusí překonávat žlábek nutný pro průjezd okolku ve druhém směru. To umožňuje klidnější jízdu vozidla přes výhybku a snižuje dynamické účinky nerovnosti na vozidlo i výhybku. Výhybky s pohyblivými částmi také nevyžadují použití přídržnic.\nNa druhou stranu však tyto výhybky mají složitější konstrukci, jsou tedy i dražší a náročnější na údržbu. Z uvedených důvodů jsou tyto výhybky vhodné zejména pro tratě s vysokými rychlostmi nebo s vysokým provozním zatížením.\n\nZ konstrukčního hlediska lze pohyblivé srdcovky rozdělit na:\n\nStísněné poměry tramvajových křižovatek vedou k použití srdcovek různých tvarů a typů. Snímky z rekonstrukce Palackého náměstí v Praze – léto 2007.\nVlasák, J. a kol.: Výhybky a výhybková spojení, Nadas, Praha, 1983\n"}
{"id": "122009", "url": "https://cs.wikipedia.org/wiki?curid=122009", "title": "U Santošky", "text": "U Santošky\n\nU Santošky je název ulice na pražském Smíchově. V ulici ležící na Praze 5, Smíchově se nachází 23 domů. Ulice vede od modlitebny Čsl. církve husitské na rohu s ulicí Na Václavce a parkem Santoška severním směrem dolů z kopce, kde po přibližně 300 metrech končící na křižovatce s ulicí Ostrovského, a volně na ní navazuje ulice Na Zatlance.\n\nSvé jméno ulice dostala po viniční usedlosti Santoška, která je dnes používaná jako školka.\n\nUlice je tvořená bytovými domy z konce 19. a začátku 20. století. V ulici se nachází základní škola (č. domu 1007 / 1), vysoká škola (č. domu 1093 / 17) a modlitebny Církve československé husitské a smíchovského sboru Českobratrské církve evangelické.\n\nV ulici se nachází autobusová zastávka MHD Santoška. Zastavuje na ní autobus číslo 137, který jezdí mezi konečnými stanicemi Na Knížecí a U Waltrovky a též noční autobus číslo 501 spojující oblast Anděla s Jinonicemi.\n\nOd roku 1913 do roku 1938 vedla ke kostelu v ulici U Santošky tramvajová trať. Byla to odbočka trati mezi Andělem a Radlicemi. Konečná zastávka byla před dnešní školou (U Santošky 1).\n\n\n"}
{"id": "122013", "url": "https://cs.wikipedia.org/wiki?curid=122013", "title": "Tokozelka nadmutá", "text": "Tokozelka nadmutá\n\nTokozelka nadmutá (\"Eichhornia crassipes\"), uváděná též pod názvy tokozelka vzplývavá, tokozelka vodní hyacint, tokozelka tlustostopkatá nebo vodní hyacint, je vodní rostlina z čeledi modráskovitých. Je to rostlina rostoucí na povrchu tropických a subtropických řek, jezer, rybníků a dalších vodních ploch. Řadí se k nejnebezpečnějším invazním druhům rostlin.\n\n\"Eichhornia crassipes\" (Mart.) Solms, 1883\n\n\n\nVodní hyacint je vytrvalá, obvykle volně po hladině plovoucí bylina. Vegetativní stonky jsou obvykle krátké, pokud se nerozvětvují. Vláknité kořeny jsou tmavě hnědofialové až černohnědé. Květní stvol je vzpřímený, dorůstající výšky až 25 cm, po odkvětu se sklánějící, takže vytvářející se plody se semeny se ponoří pod vodu. Distální internodia kratší než 4 cm. Přisedlé listy vytvářejí růžici, řapíkaté vzplývají na hladině vody, nebo jsou do ní ponořené. Palisty dorůstají rozměru 2,2–14 cm s tupými špičkami, řapíky dorůstající délky 3,5–33 cm jsou alespoň z části výrazně nafouklé, uvnitř vyplněné pletivem s velkým obsahem vzduchových bublin (aerenchym), které rostlině umožňují plavat na hladině. Lesklé kožovité jasně zelené listy oválného až téměř kruhovitého tvaru obvykle dorůstají velikosti 2,5–11 × 3,5–9,5 cm, výjimečně u izolovaných rostlin až 25 cm v průměru. Okvětí sestává ze 4 až 15 jednotlivých květů. Toulec vejčitého tvaru je 4–11 cm dlouhý, květní stopka dlouhá 5–12,5 cm je lysá. Květy o průměru 5–7 cm se individuálně rozvíjejí asi 2 hodiny po východu slunce, večer uvadají. U okvětí s větším počtem květů obvykle vnější vykvetou jeden den a vnitřní až následující den. Šestičetný květní obal je světle modrý až slabě nafialovělý, s celokrajnými obvejčitými okvětními plátky dlouhými 16–37 mm. Jeden z nich má tmavší velkou modrou skvrnu, uprostřed s menší žlutou skvrnou. Bližší tyčinky 20–35 mm, vzdálenější 14–19 mm, prašníky 1,7–2,1 mm. Čnělka trojčetná. Plodem je trojboká, přepážkami rozdělená tobolka, obsahující značné množství drobných žebrovaných semen, 1,1–2,1 × 0,6–0,9 mm velkých.\n\nRostlina se rozmnožuje především vegetativně. Udává se, že oddělení nové rostliny od mateřské trvá pouhých 6–18 dní; během 3 měsíců tak může mít až 250 potomků.\n\nSemena mohou po vysemenění vyklíčit během několika dní; obvykle však padají na dno nádrží, kde zůstávají v klidu až do doby stresu, zejména při vyschnutí vodní plochy. Jejich klíčivost přitom zůstává zachována 15–20 roků. Po znovuzaplavení oblasti semena vyklíčí a tokozelka znovu obsadí vodní plochu.\n\nPůvodně pochází z Brazílie, ale zejména díky pěknému vzhledu se rozšířila jako okrasná vodní rostlina do celého světa a v oblastech tropů a subtropů zplaněla, především v jižních státech USA (Kalifornie, Texas, Mississippi, Louisiana, Florida), ve Střední Americe, v Africe, v Indii a Pákistánu, v jihovýchodní Asii, v severní Austrálii a na severním ostrově Nového Zélandu. Její přítomnost v přírodě byla zjištěna přibližně v 50 zemích. Stala se tam nebezpečným invazním druhem.\n\nVodní hyacint je teplomilná a světlomilná rostlina, rostoucí na všech typech sladkovodních ploch, od proudících vodních toků po jezera, rybníky a umělé nádrže, a to i v oblastech periodicky vysychajících. Vyžaduje, aby teplota vody se běžně pohybovala mezi 25 až 27 °C, zejména, aby neklesala nikdy pod 22 °C. V době kvetení potřebuje teplotu vody dokonce vyšší, mezi 28 až 29 °C. Nesnáší však teploty nad 34 °C. V době vegetačního klidu snáší teploty ne nižší než 10 °C. Proto u nás běžně nemůže zplanět; bylo však pozorováno její přežití na Labi u výpusti chladicí vody z elektrárny.\n\nV našich podmínkách ji lze pěstovat v akváriích, nebo i ve venkovních zahradních rybníčcích za předpokladu, že je v zimě uchovávána v uzavřených místnostech, s dostatkem umělého světla, nahrazujícího krátký denní svit.\n\nDíky rychlému množení vodní hyacint vytváří souvislé vzájemně propletené porosty, které jsou dokonce schopny unést člověka. V ustáleném stavu porostů tokozelky dosahuje hmotnost rostlin až 50 kg/m a na hektaru vodní plochy mohou být až 2 miliony jedinců. Kořenový systém vytváří příznivé podmínky pro rozvoj vodních larev, zejména moskytů, což představuje značná zdravotní rizika. Kromě toho je útočištěm pro některé druhy mlžů, roznášejících parazitární nemoc schistizomózu.\n\nTento druh kromě zmíněných sekundárních zdravotních problémů zejména znesnadňuje až znemožňuje vodní dopravu na zasažených vodních dopravních cestách, neboť rostliny se namotávají na lodní šrouby a husté „matrace“ rostlin přímo brání jejich pohybu. Bez intenzivního boje proti tokozelce by se např. Panamský průplav stal během pouhých tří let nepoužitelným.\n\nPorůstání vodních ploch k rekreačním účelům brání také jejich využívání.\n\nVýznamným negativním faktorem je zastínění vody před slunečním zářením, zabraňující růstu fytoplanktonu a tím i generaci kyslíku ve vodě; souvislá vrstva listů na hladině kromě toho snižuje přenos kyslíku z ovzduší do vody. Tím se omezuje možnost života pro ryby a další vodní živočichy a ovlivňuje to proto negativně rybářství.\n\nV jihovýchodní Asii, v Indii a v Pákistánu je vodní hyacint velmi obtížným plevelem na rýžovištích, kde se rozmnoží dříve, než mohou vyrůst sazenice rýže, které prakticky udusí.\n\nMechanická likvidace porostů vodního hyacintu je velice namáhavá a nákladná a nemá dlouhodobý efekt vzhledem k vysoké životaschopnosti těchto rostlin. Ve vyspělých zemích, jako např. v USA, se užívá především selektivních herbicidů. Důležitá je zejména prevence, tedy zabránění úniku pěstovaných rostlin do volné přírody.\n\nPoužití biologických prostředků proti tokozelce se setkalo pouze s částečným úspěchem. Nasazení brouků nosatců (např. druhu \"Neochetinia eichhorniae\") a motýla \"Sameodes albiguttalis\" vedlo pouze k tomu, že rostliny dorůstaly menší velikosti a snížila se produkce jejich semen. V důsledku toho však byly porosty poněkud řidší, což umožnilo lepší přístup lodím do porostů při jejich likvidaci jinými prostředky.\n\nVodní hyacint patří s ohledem na množství vytvářené biomasy (150 až 400 t/ha v čerstvém stavu, tj. 15–20 t/ha sušiny) k nejproduktivnějším rostlinám na zeměkouli. Zkoumalo se jeho využití zejména jako hnojiva, krmiva (jako čerstvé rostliny nebo siláž), potraviny (saláty, zejména v Indonésii), jako energetické suroviny pro výrobu bioplynu (až 0,2 m metanu z 1 kg sušiny) a jako přímého paliva, na výrobu celulózy a papíru. Kořenový systém má schopnost vázat těžké kovy jako např. olovo, rtuť a stroncium, stejně tak jako některé škodlivé organické látky (např. polychlorované bifenyly); pokusy tohoto druhu s čištěním průmyslových odpadních vod se konaly i v ČR.\n\nNení známo ověřené použití této rostliny v lidovém léčitelství. Vodní hyacint lze s úspěchem použít v košíkářství.\n\nRostlina obsahuje jen nepatrné množství sacharidů. Obsahuje triterpenické látky, kyanogenní (produkující kyanovodík) sloučeniny a alkaloidy.\n\nVelmi příbuzným druhem je \"E. azurea\", se kterým bývá někdy zaměňována, zejména pokud nejsou dostatečně nafouklé řapíky listů.\n\n\n \n"}
{"id": "122018", "url": "https://cs.wikipedia.org/wiki?curid=122018", "title": "Fili (stanice metra v Moskvě)", "text": "Fili (stanice metra v Moskvě)\n\nFili ( ) je stanice moskevského metra na Filjovské lince. Stejně jako celá linka je tato stanice pojmenovaná podle přilehlé části města.\n\nStanice je konstruována jako povrchová, s bočními nástupišti. Otevřena byla 7. listopadu 1959 jako poslední ze stanic tohoto typu na Filjovské lince. Obě nástupiště jsou na rozdíl od kolejiště zastřešená; na konci stanice pak je trať přemostěná silniční komunikací. Z jejího kraje také vedou vstupy na nástupiště stanice; umístěny jsou tam dva prosklené vestibuly. Všechna schodiště jsou pevná; eskalátory zde nejsou. Z druhé strany nástupiště pak vede také cesta k nedalekému železničnímu nádraží. Roku 1962 bylo nedaleko stanice také otevřeno Depo Filjovskoje.\n\nFili využije denně 30 100 cestujících, což ji řadí k méně středně vytíženým stanicím.\n\n"}
{"id": "122019", "url": "https://cs.wikipedia.org/wiki?curid=122019", "title": "Reinaldo Arenas", "text": "Reinaldo Arenas\n\nReinaldo Arenas (16. července 1943 Holguín, Kuba – 7. prosince 1990 New York, USA) byl kubánský básník, prozaik a dramatik.\n\nArenas se narodil na venkově, v severní části kubánské provincie Oriente. Později se přestěhoval do města Holguín. V roce 1963 se přestěhoval do Havany a zapsal do školy Planification a později na Filosofické fakultě na Universidad de La Habana, kde studoval filozofii a literaturu. Následující rok začal pracovat v Národní knihovně. Získal ocenění Villaverde Cirilo od UNEAC (Národní unie kubánských spisovatelů a umělců). Jeho \"Halucinace\" získal \"první Čestné uznání\" v roce 1966. Pro své spisy a otevřeně homosexuální styl života se dosta do konfliktu s představiteli komunistické vlády. Opustil národní knihovnu a byl redaktorem ústavu kubánské knihy roku 1968. Od roku 1968 do roku 1974 byl novinář a redaktor literárního časopisu \"La Gaceta de Cuba\".\n\nV roce 1973 byl poslán do vězení poté, co byl obviněn a odsouzen za \"ideologické odchylky a pro publikování v zahraničí bez oficiálního souhlasu\". Těsně po zatčení se pokusil o útěk, chtěl opustit Kubu a odplout od břehu na duši z automobilové pneumatiky. Pokus se nezdařil a on byl po několika týdnech zadržen v Leninově parku a uvězněn v nechvalně známé věznici a bývalé španělské koloniální pevnosti Castillo del Morro spolu s vrahy a násilníky. Ve vězení občas získával cigarety, sloužící zde jako platidlo, tím, že pomáhal některým vězňům psát dopisy pro milenky a manželky. Podařilo se mu tímto způsobem shromáždit dost papíru a pokračovat v psaní. Nicméně pokus o pašování textů z vězení byl odhalen a on byl potrestán. Bylo mu vyhrožováno smrtí, byl nucený vzdát své práce, propuštěn byl v roce 1976. V roce 1980, jako součást „exodu z přístavu Mariel“, emigroval do Spojených států.\n\nV USA onemocněl nemocí AIDS a v roce 1990 spáchal sebevraždu. V dopise na rozloučenou napsal svým přátelům, že si bere život \"s ohledem na svůj povážlivý zdravotní stav a strašnou citovou deprivaci způsobenou vědomím, že už nemohu dál psát a bojovat za svobodu Kuby\".\n\n\n\n\n\n"}
{"id": "122023", "url": "https://cs.wikipedia.org/wiki?curid=122023", "title": "Seznam kubánských spisovatelů", "text": "Seznam kubánských spisovatelů\n\n\n\n\n\n\n\n\n\n"}
{"id": "122024", "url": "https://cs.wikipedia.org/wiki?curid=122024", "title": "FC Hradec Králové", "text": "FC Hradec Králové\n\nFC Hradec Králové (celým názvem: Football Club Hradec Králové) je český fotbalový klub, který sídlí v Hradci Králové ve stejnojmenném kraji. Založen byl v roce 1905 pod názvem SK Hradec Králové. Svůj současný název nese od roku 2005. Ve své historii vyhrál jedenkrát československou ligu (1959/60) a jedenkrát český fotbalový pohár (1994/95). Od sezóny 2017/18 působí ve druhé nejvyšší fotbalové soutěži v České republice. Klubové barvy jsou černá a bílá.\n\nSvé domácí zápasy odehrává na Všesportovním stadion s kapacitou 7 220 diváků.\n\nFotbalový klub Hradce Králové vznikl již více než před sto lety, přesněji v roce 1905 pod názvem SK Hradec Králové. V roce 1922 se mužstvo SK Hradec Králové stalo mistrem Východočeské \"footballové\" župy. SK Hradec Králové dobyl 12 bodů ze 14 možných. Nejvyššího vítězství docílil nad S.K. Chrudim 21:0 a nad S. K. Jaroměř 11:2. Dále v přátelských zápasech zvítězil nad: S. K. Slavoj Žižkov 4:0, Allemania Breslau 6:2, Admira Vídeň 8:1, Čechie Karlín 4:2, A.K.F. Kolín 2:0, Makkabi Brno 3:3 a remizoval s A. C. Spartou v Praze 1:1. S. K. Hradec Králové byl v roce 1922 držitelem poháru časopisu „Sport a hry“ a putovního hradeckého poháru. V letech 1918 - 1927 mistrovství východočeské župy vyhrál 5x.\nPozději byl však přejmenován na Sokol Hradec Králové a v roce 1953 \"Spartak Hradec Králové\", poté na \"Sportovní klub policie\". Po Listopadu byl přejmenován na \"SK FOMA\", později na \"SK Hradec Králové\" až k dnešnímu názvu \"FC Hradec Králové\".\n\nKlub vyhrál v sezóně 1959/60 jako nováček první ligu. Z nedaleké Dukly Pardubice, kde se střídaly každý rok talenty z celé republiky, se Hradeckým podařilo vždy \"připoutat\" nějakého dobrého hráče. A když se podařilo udržet jednoho z nejlepších stoperů té doby Jiřího Hledíka, měli najednou silné mužstvo s vynikajícími brankáři Jindrou a Paulusem, Pičmanem v obraně, Krejčím v záloze a se střelcem Kvačkem. Po podzimu byl Hradec šestý, o pět bodů za Duklou. Po skončení sezóny stanuli hradečtí fotbalisté v čele ligy s dvoubodovým náskokem před Slovanem a Duklou.\n\nO titul se zasloužili:\nJindra, Matys, Paulus - Andrejsek, Runštuk, Hledík, Pičman - Krejčí, Michálek - Buránsky, Pokorný, Kvaček, Černý, Malík, Čermák, Macek, Kopečný, Šarman, Tauchen, Tomášek. Trenér Jiří Zástěra.\n\nV PMEZ postoupilo mužstvo v sezóně 1960/61 do čtvrtfinále. V prvním kole měli mít za soupeře CCA Bukurešť, ale Rumuni se vzdali účasti. Ve druhém kole narazili na řeckého mistra Panathinaikos Athény, po vítězství 1:0 doma a bezbrankové remíze postoupili. Ve čtvrtfinále byla nad síly Hradce FC Barcelona. V té době se žádný český tým tak daleko nedostal.\n\nV sezóně 1994/95 vyhrál Pohár ČMFS, a zajistil si tak účast v PVP 1995/96, kde postoupil do 2. kola. Zde byl vyřazen ruským celkem FK Dynamo Moskva. Královéhradecký útočník Petr Samec však stačil vsítit celkem 9 gólů a stal se tak nejlepším střelcem Poháru vítězů pohárů této sezóny.\n\nV sezóně 2012/13 Gambrinus ligy klub sestoupil po třech sezónách v nejvyšší lize do druhé ligy. Rozhodla o tom porážka 0:3 se Slavií Praha v předposledním ligovém kole.\nV následujícím ročníku 2013/14 Fotbalové národní ligy klub po roce postoupil zpět do nejvyšší české soutěže. Rozhodlo o tom poslední 30. kolo, kdy mužstvo vyhrálo na půdě rivala z Pardubic 1:0 a skončilo na druhém místě tabulky.\n\nZdroj: \n\n\n\n\nZdroj: \n\n\n\nZdroj: \n\n\nPozn.: Tučně je zaznamenán výsledek na domácím hřišti.\n\n\nKlub hraje na královéhradeckém Všesportovním stadionu v Malšovicích, jinak se mu také říká \"Stadion pod lízátky\" kvůli tvaru světel. Stadion patří k největším v České republice s původní kapacitou 25 000 diváků, z čehož se v roce 2011 využívá pouze 7 300 míst pro sedící diváky (podle regulí FAČR).\n\nSpolečnost ECE Projektmanagement měla do roku 2012 vybudovat novou multifunkční arénu s kapacitou 12 000 sedících diváků. Součástí areálu měla být rovněž další sportoviště a počítalo se i s obchodním a společenským centrem. Nový komplex pod jménem Park Malšovice měl přijít zhruba na 450 milionů korun, nicméně projekt byl zrušen.\n\nK nejznámějším hráčům patří: Jiří Hledík, Zdeněk Zikán, Edmund Schmidt, Dušan Uhrin, Oldřich Rott, Ivo Lubas, Ivo Ulich, Vratislav Lokvenc, Luboš Kubík, Milan Frýda, Václav Němeček, Pavel Černý st., Rudolf Skácel, Jaroslav Plašil, Karel Piták, Filip Klapka, Václav Pilař, Pavel Krmaš, Jan Musil.\n\n"}
{"id": "122028", "url": "https://cs.wikipedia.org/wiki?curid=122028", "title": "Č", "text": "Č\n\nČ je čtvrté písmeno české a páté písmeno slezské fonetické abecedy. Písmeno se vyskytuje ve všech západoslovanských abecedách kromě polštiny a kašubštiny, ve všech jihoslovanských abecedách používajících latinku a v abecedách sújských dialektů. Jedná se o písmeno velice často používané v slovanských jazycích.\n\nJeho fonetická hodnota je , při nepřesné výslovnosti i .\n\n\nČ je čtvrté písmeno chorvatské, srbské, české, bosenské, krétské, slovenské, slovinské, slezské a lakotské abecedy a páté písmeno lotyšské a litevské abecedy.\n\nV cyrilici je jeho obdobou písmeno Ч.\n"}
{"id": "122033", "url": "https://cs.wikipedia.org/wiki?curid=122033", "title": "Jiří Krampol", "text": "Jiří Krampol\n\nJiří Krampol (* 11. července 1938 Buštěhrad) je český herec a moderátor.\n\nJedná se o známého dabingového herce, který dabuje filmy, ve kterých hraje Jean-Paul Belmondo (po Janu Třískovi, který to dělal před ním), po smrti Františka Filipovského převzal i dabing komika Louise de Funèse. Jako veterán se ještě po sedmdesátce aktivně věnoval vzpírání a je známým propagátorem tohoto sportu. Kromě známých filmových postav se dočkal popularity v komických scénkách s Miroslavem Šimkem, Petrem Nárožným a Luďkem Sobotou, zejména na přelomu sedmdesátých a osmdesátých let.V devadesátých letech hrál většinou vedlejší seriálové role a k filmům se naplno vrací s rokem 2000. Od roku 2014 se na TV Barrandov vysílá nový pořad pod názvem \"\"Nikdo není perfektní\"\", místo Jiřího Krampola se vystřídali Heidi Janků a Patrik Hezucký.\n\nV letech 1983 až 1990 byl členem divadla Semafor v Praze.\n\nJe počtvrté ženatý, s první manželkou, hlasatelkou Janou Fořtovou, má syna Tomáše. S třetí ženou Martou má syna Martina. Dnes žije s Hanou Krampolovou.\n\n\n\n"}
{"id": "122036", "url": "https://cs.wikipedia.org/wiki?curid=122036", "title": "Čestín", "text": "Čestín\n\nObec Čestín (), dříve také Čestinkostel se nachází v okrese Kutná Hora ve Středočeském kraji, asi 22 km jihozápadně od Kutné Hory. Žije zde obyvatel. Čestín má devět části: Čenovice, Čentice, Čestín, Kamenná Lhota, Kasanice, Kněž, Milotice, Morány a Polipsy. Čestínem protéká Čestínský potok, který je pravostranným přítokem řeky Sázavy.\n\nPrvní písemná zmínka o obci pochází z roku 1291. V letech 1362 - 1615 se nazývala \"Czesczin kostel\" nebo \"Čestinkostel\", teprve později byl název zkrácen na Čestín Od středověku byl Čestín městečkem. Dochovala se jeho gotická městská pečeť s lilií.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Čestín \"(přísl. Čentice, Milotice, Morány, 572 obyvatel, poštovní úřad, telegrafní úřad, četnická stanice, katol. kostel)\" byly v roce 1932 evidovány tyto živnosti a obchody: lékař, 2 autodopravci, autodoprava nákladní, drogerie, družstvo pro rozvod elektrické energie v Čestíně, holič, 3 hostince, kapelník, 2 koláři, 2 kováři, krejčí, 2 obuvníci, 2 pekaři, obchod s lahvovým pivem, porodní asistentka, 2 rolníci, 2 řezníci, 4 obchody se smíšeným zbožím, spořitelní a záložní spolek pro Čestín, 2 švadlena, trafika, 2 truhláři, varhanář, zámečník.\n\nVe vsi Čenovice \"(187 obyvatel, samostatná ves se později stala součástí Čestína)\" byly v roce 1932 evidovány tyto živnosti a obchody: družstvo pro rozvod elektrické energie v Čenovicích, 2 hostince, kovář, krejčí, pbchod s hospodářskými stroji, trafika.\n\nVe vsi Kamenná Lhota \"(118 obyvatel, samostatná ves se později stala součástí Čestína)\" byly v roce 1932 evidovány tyto živnosti a obchody: 2 hostince, trafika, velkostatek.\n\nVe vsi Kasanice \"(přísl. Žichovice, 182 obyvatel, samostatná ves se později stala součástí Čestína)\" byly v roce 1932 evidovány tyto živnosti a obchody: cihelna, družstvo pro rozvod elektrické energie v Kasanicích, hostinec, kovář, krejčí, lihovar, 2 mlýny, obuvník, 11 rolníků, trafika, velkostatek.\n\nV obci Polipsy \"(425 obyvatel, samostatná obec se později stala součástí Čestína)\" byly v roce 1932 evidovány tyto živnosti a obchody: 2 obchodníci s dobytkem, 2 hostince, kovář, mlýn, pila, povoznictví, 3 pokrývači, sadař, 2 obchody se smíšeným zbožím, tesařský mistr, 2 trafiky.\n\n\nDopravní síť\n\nVeřejná doprava 2011\n\n"}
{"id": "122037", "url": "https://cs.wikipedia.org/wiki?curid=122037", "title": "Želízy", "text": "Želízy\n\nObec Želízy (dříve též Želizy, ) se nachází v okrese Mělník, kraj Středočeský, v údolí Liběchovky při silnici I/9 asi devět kilometrů severně od Mělníka a deset kilometrů jihovýchodně od Štětí. Žije zde obyvatel.\n\nJádrem obce je vesnice Želízy na levém břehu Liběchovky a osada Malý Hubenov na pravém břehu. Součástí obce Želízy jsou i části Sitné a Nové Tupadly, ležící ve vyšší poloze ve vzdálenosti asi 3 a 5 kilometrů severovýchodně při hřebenové silnici III/27310.\n\nJiž od 19. století je obec turistickým centrem. V Malém Hubenově je dnes kemp a koupaliště. Želízy a Malý Hubenov jsou rozcestím několika cyklotras a pěších značených turistických tras, mezi Želízami a Malým Hubenovem odbočuje krátká naučná stezka do mokřadu a lužního lesu v nivě Liběchovky. Na severním okraji vsi začíná chráněná krajinná oblast Kokořínsko, oblast západně a jižně je chráněna jako přírodní park Rymáň.\n\nPři odbočce silnice na Dolní Zimoř stojí dominanta obce, budova školy s věžičkou s hodinami, v níž dnes působí dvoutřídní obecní základní škola. Ta od roku 2003 tvoří jednou právnickou osobu s mateřskou školou, jejíž budova je na kraji vsi. V domě č. p. 65 proti škole je místní prodejna, označená jako minimarket. Asi o 200 metrů jižněji je v Želízech budova obecního úřadu.\n\nMezi turistické zajímavosti patří Čertovy hlavy, v pískovci tesané sochy Václava Levého z první poloviny 19. století, jižně od obce. Architektonické a technické zajímavosti jsou i v přidružených vsích.\n\nPrvní písemná zmínka o obci pochází z roku 1410. První zmínka o vsi Želízy je z roku 1360, kdy Mikuláš Pátek ze Želez pronajal zdejší statek strahovského premonstrátskému klášteru. První zmínka o vsi Malý Hubenov, dnešní části Želíz na opačné straně Liběchovky, pochází z roku 1376. Malý Hubenov byl ve třicetileté válce zpustošen a znovu osídlen až koncem 18. století. Název obce je odvozován od železitých pramenů.\n\nŽelízy byly až do počátku 17. století českou obcí, postupně se však poněmčovaly a před první světovou válkou zde žily jen tři české rodiny. V roce 1921 se zde k české národnosti hlásilo jen 23 občanů. V letech 1919–1923 zde ve Stüdlově penzionu, kde má dnes pamětní desku, bydlel spisovatel Franz Kafka. Rovněž zde působil hudební skladatel Josef Křička, který byl i prvním českým kronikářem obce. Za druhé světové války byly Želízy v rámci Sudet připojeny k Velkoněmecké říši, po válce zpět k Československu a obyvatelé německé národnosti byli vysídleni.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Želízy \"(něm. Schelesen, přísl. Malý Hubenov, 400 obyvatel, telefonní úřad, poštovna)\" byly v roce 1932 evidovány tyto živnosti a obchody: zvěrolékař, pekař, obchod s lahvovým pivem, řezník, 2 holiči, zahradnictví, 4 hostince, 2 obchody se smíšeným zbožím, hotel Johann Bůrda, mlýn Wrba, pension Olga Stüdl, zámečník, kovář, krejčí, švadlena, 3 obuvníci, trafika, truhlář.\n\n\n\nDopravní síť\n\nVeřejná doprava 2012\n\n"}
{"id": "122038", "url": "https://cs.wikipedia.org/wiki?curid=122038", "title": "Čistá (okres Rakovník)", "text": "Čistá (okres Rakovník)\n\nObec Čistá se nachází v okrese Rakovník ve Středočeském kraji, zhruba 8 km severovýchodně od Kralovic a 15 km jihozápadně od Rakovníka. Žije zde obyvatel.\n\nPrvní písemná zmínka o obci pochází z roku 1229, kdy zde sídlil Zdeslav z Čisté (\"Sdeslaus de Sista\"). Název \"Čistá\", podobně jako v případě dalších stejnojmenných sídel, byl původně označením místního potoka, který se vyznačoval čistou vodou.\n\nObec má historický znak se sv. Václavem (udělený nejpozději v 17. století), od 17. června 2009 užívá i odvozenou vlajku. Ke dni 14. 8. 2009 zde žilo 914 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Čistá u Rakovníka \"(přísl. Strachovice, 1461 obyvatel, poštovní úřad, telegrafní úřad, telefonní úřad, četnická stanice, 2 katol. kostely, evang.  kostel, sbor dobrovolných hasičů)\" byly v roce 1932 evidovány tyto živnosti a obchody: lékař, zvěrolékař, výroba cementového zboží, 2 cihelny, 6 obchodníků s dobytkem, družstvo pro rozvod elektrické energie v Čisté, továrna na hoblice Kanders, hodinář, 3 holiči, 11 hostinců, 3 kapelníci, 2 klempíři, 3 koláři, Dělnický konsum, 3 kováři, 7 krejčí, 2 obchodníci s kůžemi, lékárna, výroba likérů, parní válcový mlýn, továrna na dřevoobráběcí nástroje Kanders, 10 obuvníků, 2 pekaři, Městský pivovar, pohřební ústav, 8 rolníků, 4 řezníci, 10 obchodů se smíšeným zbožím, Občanská záložna v Čisté, 2 stavební hmoty, 4 obchody se střižním zbožím, 3 trafiky, 4 truhláři, 3 obchody s uhlím, zahradnictví, 3 zámečníci, zednický mistr, zubní ateliér, železářství.\n\nV obci Lhota \"(158 obyvatel, samostatná obec se později stala součástí Čisté)\" byly v roce 1932 evidovány tyto živnosti a obchody: hostinec, mlýn, obchod se smíšeným zbožím, obchod se střižním zbožím, trafika, zámečník.\n\nV obci Zdeslav \"(něm. Deslawen, 230 obyvatel, samostatná obec se později stala součástí Čisté)\" byly v roce 1932 evidovány tyto živnosti a obchody: obchod s máslem a vejci, elektrárenské družstvo (Elektrizitätsgenossenschft für die Gemeinde Deslawen), hostinec, 2 obchody se smíšeným zbožím, velkostatek Závodský, trhovec, 2 rolníci, 2 mlýny, 2 obuvníci, Spar- und Darlehenskassenverein für die Gemeinde Deslawen, trafika, obchod s dobytkem.\n\n\nObec Čistá se skládá z osmi částí na šesti katastrálních územích:\n\nDopravní síť\n\nVeřejná doprava 2011\n\n"}
{"id": "122039", "url": "https://cs.wikipedia.org/wiki?curid=122039", "title": "Žihobce", "text": "Žihobce\n\nObec Žihobce se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o vesnici pochází z roku 1045.\n\n\n\n"}
{"id": "122040", "url": "https://cs.wikipedia.org/wiki?curid=122040", "title": "Žiželice (okres Louny)", "text": "Žiželice (okres Louny)\n\nObec Žiželice se nachází v okrese Louny v Ústeckém kraji. Žije v ní obyvatel.\n\nV údolí Hutné byl v roce 1924 objeven profesorem žateckého gymnázia Wurdingerem hrob ženy ze čtvrtého století. Kostra byla uložena v hloubce 150 centimetrů pod dvojí vrstvou kamení a byla bohatě zdobena šperky. Dnes je uložena v Polánkově Muzeu v Žatci jako \"žiželická princezna.\"\n\nPrvní písemná zmínka o vesnici pochází z roku 1318, kdy zde žil vladyka Beneš z Žiželic. V dalších letech byla vesnice rozdělena mezi více držitelů. Jedním z nich byl zřejmě žatecký kožišník Otlín. V polovině patnáctého století zde měl majetkové nároky Jan Calta z Kamenné Hory, ale když zemřel, připadl jeho díl jako odúmrť králi Jiřímu z Poděbrad. Král vesnici přenechal Janu Pytlíkovi ze Zvoleněvsi a Václavovi ze Solopysk. Dalším známým majitelem byl do roku 1531 Opl z Fictumu, kdy mu byl zkonfiskován celý majetek za penězokazectví. Roku 1545 vesnici získali Šlikové. V roce 1615 prodal Jáchym Hora mladší z Ocelovic pustý mlýn a dva dvory v Žiželicích Erasmu Štampachovi ze Štampachu a ze stejného roku je první zpráva o zdejší tvrzi. Erasmus Štampach se na straně povstalců zúčastnil stavovského povstání, za což mu byl roku 1622 zkonfiskován majetek. O rok později vesnici s pustou tvrzí, Hořeticemi a Bílenci koupil František Clary de Riva.\n\nRoku 1948 byl ve vesnici založen státní statek a o dva roky později jednotné zemědělské družstvo.\n\nV roce 1910 žilo v Žiželicích 80 Čechů a více než 150 Němců.\n\nV roce 1946 byly provedeny první volby do národního výboru Žiželice. V roce 1960 došlo ke sloučení obcí Žiželice a Hořetice v jeden správní celek a v roce 1971 byla obec Hořetice od místního národního výboru Žiželice opět odloučena. V roce 1981 k spojení správních celků Žiželice a Hořetice v jeden správní celek s místním národním výborem v Žiželicích. V roce 1990 došlo k rozdělení na dva obecní úřady Žiželice a Velemyšleves.\n\n\nV katastrálním území Žiželice je vybudována fotovoltaická elektrárna s výkonem necelých 6 MW.\n\n\n"}
{"id": "122041", "url": "https://cs.wikipedia.org/wiki?curid=122041", "title": "Mikulovice (okres Jeseník)", "text": "Mikulovice (okres Jeseník)\n\nObec Mikulovice ( ) se nachází v okrese Jeseník v Olomouckém kraji. Žije zde obyvatel.\n\nObec Mikulovice sousedí na východě a severu s Polskem (gmina Głuchołazy), na západě s obcemi Velké Kunětice, Hradec-Nová Ves, Písečná a Česká Ves, na jihu s městem Jeseník a na jihovýchodě s městem Zlaté Hory. Od okresního města Jeseník je vzdálena 12,5 km a od krajského města Olomouc 79 km.\n\nGeomorfologicky patří Mikulovice k provincii Česká vysočina, subprovincii krkonošsko-jesenické (sudetské), oblasti jesenické (východosudetské) na rozhraní geomorfologického celku Rychlebské hory (podcelek Sokolský hřbet) a geomorfologického celku Zlatohorská vrchovina (podcelky Bělská pahorkatina a Rejvízská hornatina). Nejvyšším vrcholem jsou \"Bílé skály\" (922 m n. m.) v jihozápadním cípu katastru Širokého Brodu, poblíž jsou \"Zelený vrch\" (832 m n. m.) a \"Sporný vrch\" (756 m n. m.), severní břeh Bělé je rovinatější (\"Svinský kopec\" 388 m n. m.).\n\nÚzemí Mikulovic patří do povodí Odry, resp. Kladské Nisy. Hlavním tokem je říčka Bělá, která protéká obcí severovýchodním směrem a přijímá zleva (z jihu) několik menších toků, zejména \"Lesní potok\" a potok \"Olešnici\" (polsky \"Bialka\"). V jihozápadním cípu katastru osady Široký Brod pramení potok \"Chebzí\", protékající stejnojmennou osadou, a nalézá se tu i několik pramenů jesenické lázeňské soustavy (Viktorův pramen, Mexický pramen, pramen Lesní Muž). Osadou Kolnovice protéká \"Kolnovický potok\".\n\nÚzemí obce pokrývá z téměř 46 % zemědělská půda (34,5 % orná půda, 8 % louky a pastviny) a z 44,5 % les.\n\nPrvní písemná zmínka o obci pochází z roku 1263 pod názvem \"Villa Nicolai\", tj. Mikulášova ves, avšak s poznamenáním, že byly založeny již za vratislavského biskupa Vavřince (†1232). Tehdy se o ně před biskupem soudili potomci otmuchovských rychtářů Vítka a Siegfrieda. Ves vznikla v průběhu kolonizace, kterou v 13. století na nově nabytém území Jesenicka prováděli vratislavští biskupové za pomoci osídlenců z Frank a Durynska, a pojmenována je zřejmě po svém lokátoru Mikulášovi. Ve středověku se zde u říček Bělá a Olešnice z místních náplavů rýžovalo zlato, přičemž v krajině jsou stále patrné stopy po této činnosti. Při cestě z Mikulovic do Ondřejovic jsou patrné zajímavé ukázky pozůstatků tzv. prstovitého dobývání zlata.\n\nMikulovice patřily k majetku vratislavského biskupství, avšak v 15. a 16. století bývaly dávány v léno (roku 1527 je držela paní Světlíková). Od poloviny 16. století patřily přímo biskupovi v rámci frývaldovského panství, zdejší fojtství však bylo samostatným rytířským lenním statkem.\n\nKostel sv. Mikuláše s farou je zmiňován již k roku 1293. Později je však ves počítána k faře v Hlucholazech a od roku 1413 v Ondřejovicích. Samostatná farnost byla obnovena až roku 1672. Roku 1903 byl dosavadní malý kostel, jehož jádro pocházelo z doby kolem roku 1550, nahrazen novostavbou.\n\nRoku 1907 byly Mikulovice povýšeny na městys (tento status ztratily při správní reformě roku 1949).\n\nV roce 1960 byly k Mikulovicím přičleněny dosud samostatné obce Kolnovice (s osadami Terezín a Vysutá) a Široký Brod. K 1. lednu 1976 byl k obci přičleněn i Hradec s osadou Nová Ves, avšak ten se k 23. listopadu 1990 opět osamostatnil.\n\nMikulovice jsou členem Mikroregionu Zlatohorsko, svazku obcí vzniklého v roce 2001. Obec je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník, a od roku 1997 členem Euroregionu Praděd.\n\nSoučástí Mikulovic byla osada Bukovec (něm. \"Buchberg\"), založená roku 1786 parcelací vrchnostenského dvora na jižní straně Mikulovic. Pojmenována byla po tehdejším krajském hejtmanovi rakouské části Nisského knížectví, Antonu Mikuschovi von Buchberg. Brzy stavebně splynula se samotnými Mikulovicemi a roku 1976 byla i administrativně zrušena.\n\n\"Správní příslušnost Mikulovic od roku 1848\"\n\nPočet obyvatel Lipové-lázní podle sčítání nebo jiných úředních záznamů:\n\n\"Celá obec Mikulovice\"\nV obci Mikulovice je evidováno 758 adres : 724 čísla popisná (trvalé objekty) a 34 čísla evidenční (dočasné či rekreační objekty). Při sčítání lidu roku 2001 zde bylo napočteno 652 domů, z toho 588 trvale obydlených.\n\n\"Část obce Mikulovice\"\nV Mikulovicích je evidováno 585 adres : 569 čísel popisných (trvalé objekty) a 16 čísel evidenčních (dočasné či rekreační objekty). Při sčítání lidu roku 2001 zde bylo napočteno 508 domů, z toho 471 trvale obydlených.\n\nZ hlediska římskokatolické církevní správy spadá obec do dvou farností: části Mikulovice a Kolnovice (včetně Terezína a Vysuté) do farnosti Mikulovice, část Široký Brod do farnosti Široký Brod. Obě farnosti patří do děkanátu Jeseník diecéze ostravsko-opavské.\n\nEvangeličtí věřící patří k farnímu sboru v Jeseníku. Věřící Československé církve husitské patří k náboženské obci v Jeseníku, kde se nachází rovněž farnost pro pravoslavné věřící.\n\n\nZákladní sídelní jednotky: Kolnovice, Mikulovice, Široký Brod, Terezín a Vysutá.\n\nMikulovicemi vede peážní železniční trať č. 292 (Železniční trať Šumperk - Krnov). V obci je stanice této trati s názvem „Mikulovice“ a železniční hraniční přechod. Ve stanici Mikulovice začíná rovněž regionální železniční trať č. 297 (Železniční trať Mikulovice - Zlaté Hory).\n\nObcí procházejí:\n\nU Mikulovic se nachází letiště Mikulovice (LKMI).\n\n\n\nV obci se nachází mateřská škola a základní škola nižšího i vyššího stupně (1.-9. ročník).\n\n\n\n"}
{"id": "122042", "url": "https://cs.wikipedia.org/wiki?curid=122042", "title": "Mutěnín", "text": "Mutěnín\n\nObec Mutěnín () se nachází v severozápadní části okresu Domažlice v Plzeňském kraji. Leží v úpatí Českého lesa, nedaleko hranice s Bavorskem. Obcí protéká Starý potok, dříve Goldbach. Kousek od obce prochází Železniční trať Domažlice – Planá u Mariánských Lázní, na níž je pro její obyvatele zřízena stejnojmenná zastávka na znamení. V obci žije obyvatel.\n\nPrvní písemná zmínka o vesnici pochází z roku 1253.\n\n\n\n"}
{"id": "122043", "url": "https://cs.wikipedia.org/wiki?curid=122043", "title": "Mašťov", "text": "Mašťov\n\nMěsto Mašťov () se nachází ve správním obvodě Kadaň, kraj Ústecký. Ve městě žije obyvatel. Historické jádro je od roku 2003 městskou památkovou zónou. Západně od města se nachází přírodní rezervace Sedlec.\n\nNázev města je odvozen z osobního jména \"Mašč\" ve významu Mašťův dvůr. Záměna písmen \"c\" a \"t\" bývala běžná. V historických pramenech se jméno města vyskytuje ve tvarech: (1196), in Mastow (1208), in Mascow (1209), de Maschoue (1281), de Masczewa (1324), Masczezow (1396), Masczow (1405), de Masstyow (1419), Petrus Masstiowsky (1422), na Masstiowie (1431), nad Masstiowem (1546), Masstiow (1603), Maschau (1631, 1787 a 1847).\n\nPočátky města jsou spojené s rodem Milhosticů a jejich pokusem o založení cisterciáckého kláštera. V první polovině dvanáctého století získal šlechtic Milhost okolní krajinu s mašťovským dvorcem od knížete Soběslava I. Jeho syn Milhost mladší pravděpodobně roku 1191 pozval mnichy z mateřského waldsaského kláštera, kteří přišli v čele s opatem Ruthardem do Mašťova na jaře roku 1192. Milhost mladší nově založenému konventu věnoval kromě jiného patnáct vesnic: Mašťov, Mladějov, Chotěbudice, Němčany, Konice, Olešku, Tureč, Trmov, Hlubokou, Žebletín, Maleš, Smilov na Podbořansku, snad Telcov a další dvě blíže neurčitelné vsi. Dále k donaci patřily dvory Třebčice a Grast (Kadaňský či Podbořanský Rohozec a důchod z Pátku.\n\nBrzy však mezi zakladatelem a konventem vyvstal spor, jehož podstata není zcela jasná. Je možné, že jádrem sporu bylo přílišné uplatňování zakladatelských práv Milhostovou rodinou, která si chtěla ponechat nejen právní, ale i faktický vliv, kterému se nebyli mniši ochotni podřizovat. Jiným důvodem by mohl být starší odkaz Milhostova bratra Petra. Ten byl členem řádu johanitů, kterému odkázal veškerý majetek tvořený patnácti vesnicemi. Tento odkaz mohl být totožný s Milhostovým darem, a Milhost tak nemohl dané vesnice řádu předat, protože se o ně soudil. Rodinný spor o majetek byl vyřešen až roku 1194 rozdělením majetku na poloviny, ale mašťovští mniši mohli nadále požadovat celý původní dar, a roku 1196 požádali knížete Jindřicha Břetislava o jeho potvrzení. Kníže sice dar potvrdil, ale spor skončil okolo roku 1197 tak, že Milhost si vesnice ponechal a mniši museli odejít na panství Slávka Hrabišice, kde založili Osecký klášter. Dalším argumentem pro odchod komunity bylo nevhodné místo s nedostatkem tekoucí vody.\n\nV polovině 19. století u Mašťova existoval hnědouhelný důl \"František\" v majetku E. Schwaba.\n\nOd 23. října 2007 byl obci vrácen status města.\n\nPočátek židovského osídlení Mašťova se datuje k první polovině 16. století. Posléze žili židé ve městě nepřetržitě, s výjimkou let 1617 až 1647, kdy byli vyhnáni, až do druhé světové války. Největšího rozmachu se místní obyvatelstvo dočkalo koncem 19. století, kdy v roce 1880 žilo v Mašťově 160 židů. Ve městě existovaly dva židovské sídelní okrsky – jeden se nacházel v Židovské ulici, druhý v Zámecké ulici. Celkem se z nich dochovaly tři židovské domy. V roce 1830 byla mezi potokem Dubá a zámeckým parkem postavena synagoga, která během války sloužila jako truhlářská dílna. Po roce 1948 byla zbořena. Židovský hřbitov byl údajně založen již v 15. století asi 750 metrů severozápadně od města. Dochovalo se na 170 náhrobních kamenů z 18. století.\n\nPři sčítání lidu v roce 1921 zde žilo 1057 obyvatel (z toho 489 mužů), kteří byli s výjimkou třiceti Čechoslováků a osmi cizinců německé národnosti. Většinou byli členy římskokatolické církve, ale žil zde také jeden evangelík, dva lidé bez vyznání a 68 židů. Podle sčítání lidu z roku 1930 mělo město 1018 obyvatel: 178 Čechoslováků a 840 Němců. Výrazně převládala římskokatolická většina, kromě které zde žili čtyři evangelíci, devět členů církve československé a čtyři lidé bez vyznání. Počet židů klesl na třicet.\n\n\n\n"}
{"id": "122044", "url": "https://cs.wikipedia.org/wiki?curid=122044", "title": "Malšice", "text": "Malšice\n\nMěstys Malšice () se nachází v okrese Tábor v Jihočeském kraji. Leží na silnice číslo I/137 Tábor-Bechyně, 8 km od Tábora a 15 km od Bechyně. Žije zde obyvatel. Přímo v městečku Malšice žije přes 1000 obyvatel.\n\nPrvní zmínka o obci pochází z roku 1279. V roce 1868 byly Malšice městysem a od 27. června 2008 jsou jím opět .\n\nObec má dobré autobusové i vlakové spojení – nádraží na trati 202 leží 600 m východně od centra obce.\n\n\nV Malšicích (a také v místních částech Čenkov, Třebelice a Všechlapy) je železniční zastávka na Elektrické dráze Tábor–Bechyně, známé první elektrifikované železniční tratě v Česku, z roku 1903. V sezóně zde zastavuje zvláštní historický vlak z počátku 20. století. V okolí jsou dostupné turistické známky: Příběnice, Dobronice, Stádlecký most, rozhledna Hýlačka, restaurace a kemp u Lužnice – Harrachovka\n\n\n"}
{"id": "122046", "url": "https://cs.wikipedia.org/wiki?curid=122046", "title": "Borohrádek", "text": "Borohrádek\n\nMěsto Borohrádek () leží ve východních Čechách, v Královéhradeckém kraji, v okrese Rychnov nad Kněžnou. Žije zde  obyvatel. Status města si drží od roku 1971. V současné době zaujímá katastrální území Borohrádek a Šachov rozlohu 1399 ha. Z toho je 502 ha zemědělské půdy, 573 ha lesní půdy, vodní plocha činí 43 ha a zastavěné území má plochu 29 ha.\n\nBorohrádek se nachází v oblasti pod Orlickými horami, povrch v okolí je tedy převážně rovinatý. Obklopen je téměř ze všech stran borovicovými lesy (proto \"Boro\"hrádek). Ty jsou spíš rekreačního charakteru s několika lesními stezkami. Na podzim se stávají borohrádecké lesy oblíbeným místem houbařů z okolí.\n\nŘeka Tichá Orlice je bohatým vyžitím pro milovníky rybaření, vodáky a znalce přírody. Přírodní koupaliště \"Splav\" a \"Písák\" jsou často navštěvovanými lokalitami v horkých letních dnech.\n\nPrvní sčítání trvale bydlících obyvatel se uskutečnilo roku 1869. V tomto roce bylo evidováno na území obce 1872 obyvatel. Od roku 1991 počet obyvatel kolísá mezi 2200–2100.\n\nV různých pramenech se Borohrádek nachází i pod názvy: \"Hrádek\", \"Bor\", \"Boruhrádek\" nebo \"Bolehrádek\". Prvním známým držitelem obce Borohrádek byl Jaroslav z Borohrádku. Ten společně se Ctiborem z Uherska porazil vojska Fridricha Habsburského mezi Opočnem a Turovem. První zmínka o panství Borohrádek (patřící v té době k Potštejnu) pochází z roku 1342. Tehdy tvrz, městečko a 15 vesnic získala po dlouhých sporech Eliška, vdova po Mikuláši z Potštejna, který zahynul při dobytí Potštejna markrabětem Karlem roku 1339.\n\nTvrz často střídala své majitele. Roku 1582 panství koupil za 12 600 kop grošů českých Kryštof Betengel starší z Neunperka, roku 1587 přikoupil Rychnov nad Kněžnou a na dlouhá léta obě panství spojil. Betengelové původní tvrz zcela přebudovali na dva samostatné objekty, panský dům a hospodářskou část. Po požáru v roce 1811 byl místo tvrze v letech 1816–1820 vystavěn empírový zámeček, který sloužil pro občasné ubytování majitelů a úřední účely. Dnes je zámek využit pro sociální účely jako domov důchodců.\n\nV Borohrádku se nachází raně barokní kostel sv. Michaela archanděla, budovaný v letech 1669–1673. Kostel má cennou freskovou výzdobu a barokní a rokokové zařízení. Na oltáři českých patronů byl gotický deskový obraz Panny Marie z roku 1440. Na jeho místě se nyní nachází kopie, neboť originál byl ukraden. Přímo naproti kostelu stojí starobylá fara a sousoší nejsvětější trojice. Na náměstí je potom k vidění sousoší Panny Marie. To bylo zrestaurováno roku 1999. Na hřbitově se nachází dřevěná zvonice a novogotická hrobka.\n\nPodle zachovalého pečetidla má již od 15. století městský znak. Od roku 1997 je město držitelem městského praporu, který tvoří pět vodorovných pruhů: modrý, červený, bílý, zelený a modrý v poměru 2:1:1:1:2.\n\nBorohrádkem prochází silnice I/36 a několik silnic II. třídy. Je zde železniční stanice na hlavní železniční trati Hradec Králové - Choceň. Odbočuje zde také regionální železniční trať Chrudim - Borohrádek; v roce 2011 Pardubický kraj rozhodl o zastavení osobní železniční dopravy mezi Holicemi a Borohrádkem a jejím nahrazení autobusovou linkou. Od jízdního řádu 2015 je po celé délce trati obnoven provoz osobní dopravy. \n\nV Borohrádu je mateřská škola a dvě základní školy:\n\n\n\n\nV roce 2002 v Šachově Michal Matějka objevil unikátní fosílii svrchnokřídové ryby rodu \"Xiphactinus\".\n\n"}
{"id": "122047", "url": "https://cs.wikipedia.org/wiki?curid=122047", "title": "Bojanov", "text": "Bojanov\n\nMěstys Bojanov se nachází v okrese Chrudim, kraj Pardubický. Žije zde  obyvatel. Nachází se v údolí řeky Chrudimky, která obcí protéká, mezi přehradními nádržemi Seč a Křižanovice, v nadmořské výšce 428 m. Obec je členem Mikroregionu Hlinecko.\n\nPrvní písemná zmínka o obci je z roku 1126 jako majetek benediktinského kláštera ve Vilémově. Od roku 1329 patřila k panství Jindřicha z Lichtenberka, ale v 15. století připadl k hradu Oheb. Od roku 1564 je dnešní městys uváděn jako městečko, s vlastním znakem, ve kterém je zobrazen stříbrný meč a stříbrný klíč v červeném poli. Městskému charakteru odpovídá i nejstarší zástavba s farou a místním kostelem svatého Víta, situovaná do tvaru náměstí. V polovině 19. století měl Bojanov téměř 400 obyvatel.\n\nRozkvět zažila obec v období počátku 20. století, obzvláště první republiky, kdy zde bylo vystavěno nové sportovní hřiště a kdy byla (roku 1932) vybudována zdejší měšťanská škola. Do období po druhé světové válce spadá rekonstrukce kostela, stavba JZD a továrny na hasičské hadice (1946), kterou nyní využívá firma Technolen Technický Textil a. s. Jeho komín je nyní jednou z dominant obce.\nPo roce 1950 z důvodů plánování budování další přehradní nádrže na Chrudimce vyhlášena pro obce Bojanov a Bezděkov stavební uzávěra. Tento krok zbrzdil rozvoj obce na dobu 15 - 20 let.\n\nRoku 1997 zasáhly obec silné povodně. Byla zničena původní kostková dlažba a most na hlavní silnici na Bezděkov, o rok později zde byl vystaven most nový.\n\nOd 10. října 2006 byl obci vrácen status městyse.\n\nBojanov byl významným centrem duchovní správy. Ve 14. století byl na místě původní tvrze postaven dřevěný kostel, který byl roku 1730 přestavěn v barokním stylu s kryptou a bohatou freskovou výzdobou, na níž jsou zobrazeni čeští svatí. Byl zasvěcen svatému Vítu. Součástí památkově chráněného areálu je kostnice, dřevěná zvonice a fara z 18. století. Místní zvon se jmenuje \"Václav\".\n\nV budově místní fary se nacházela škola, která roku 1760 přesídlila do budovy radnice (dnes zde sídlí pošta a nacházejí se zde nájemní byty) a roku 1932 do nové měšťanské školy.\nRoku 2011 se místní farnost účastnila akce Noc kostelů.\n\nV obci se nachází základní devítiletá škola, která byla roku 2011 při počtu pouhých 85 žáků. nejmenší školou v okrese. Škola je vybavená dvěma tělocvičnami, z nichž větší kdysi sloužila jako kino a i dnes je vedle kulturního domu místem konání kulturních akcí, včetně opětovně obnoveného provozu kina. V budově má také pobočku ZUŠ Heřmanův Městec.\n\nPůsobí zde místní fotbalový klub FC Bojanov a místní Sbor dobrovolných hasičů. Mikroregion zde vybudoval zimní běžkařské trasy a v areálu ZŠ Bojanov se nachází tenisový kurt. Zdejší pstruhové vody poskytují možnost rybolovu. Roku 2009 se na Chrudimce konalo MS Juniorů v muškaření, jehož dějištěm byl i vodní tok v okolí Bojanova. Působí zde i ČRS Bojanov. Nachází se zde 8 rybníků, jmenovitě rybník \"Slanina\", známý také jako \"Bojanovský rybník\" a \"Novomlýnský rybník\", který je největší.\n\nV obci se nachází 2 prodejny, 4 hospody a jedna cukrárna. Obecní úřad (od r. 2006 Úřad městyse) má vlastní knihovnu a přístup k internetu. Pošta sídlí v budově staré školy.\nObcí prochází hlavní silnice II/337. Jen v Bojanově se nacházejí 2 mosty a 3 pěší lávky.\n\n\n"}
{"id": "122049", "url": "https://cs.wikipedia.org/wiki?curid=122049", "title": "Břežany (okres Klatovy)", "text": "Břežany (okres Klatovy)\n\nObec Břežany se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1319.\n\n\n"}
{"id": "122051", "url": "https://cs.wikipedia.org/wiki?curid=122051", "title": "Budkov (okres Prachatice)", "text": "Budkov (okres Prachatice)\n\nBudkov je obec v okrese Prachatice v Jihočeském kraji. Žije zde  obyvatel. Obcí protéká Libotyňský potok.\n\nPrvní písemná zmínka o obci Budkov pochází z roku 1354, kdy se připomíná Otakar z Budkova a v letech 1370–1373 tu sídlil Albert z Budkova. Spolu s jeho synem Jenišem pak držel sídlo Hrzek z Turového, který byl předkem rodu Budkovských z Budkova. Za Hynka z Budkova se zde v roce 1468 poprvé uvádí tvrz, když ji vypálili bavorští křižáci. Ti vypálili nejen tvrz, ale i přilehlou ves.\n\nV letech 1485–1518 ves vlastnil Hrzek z Budkova a posledním zdejším majitelem z rodu Budkovských z Budkova byl Mikuláš. V letech 1618–1620 se zúčastnil stavovského povstání, za což mu byl všechen majetek zkonfiskován.\n\nRoku 1620 vlastnil statek Don Martin de Huerta a v roce 1622 ho prodal Anně Maxmiliáně Kateřině Hýzrlové z Chodů, rozené ze Šenova. Roku 1675 byl statek s tvrzí prodán Karlu Leopoldovi hraběti Caretto z Milessima a ten ho připojil k Vlachovu Březí.\n\nV polovině 19. století se Budkov stal samostatnou obcí – žilo zde v 50 domech 315 obyvatel; v letech 1855–1949 patřil k soudnímu okresu Prachatice a od roku 1949 k okresu Prachatice. Od roku 1992 má opět status samostatné obce.\n\n\n"}
{"id": "122052", "url": "https://cs.wikipedia.org/wiki?curid=122052", "title": "Brloh (okres Český Krumlov)", "text": "Brloh (okres Český Krumlov)\n\nObec Brloh se nachází v okrese Český Krumlov, kraj Jihočeský, přibližně 15 km severozápadně od Českého Krumlova a 19 km zjz. od Českých Budějovic. Žije zde  obyvatel.\n\nPrvní písemná zmínka o obci pochází z roku 1310.\n\n\nObec Brloh leží v krajině Blanského lesa, v okolí se nacházejí vzácné rostliny jako vstavače, a vzácní živočichové, jako perlorodky, vydry. V okolí Jaronína se nachází velmi celistvý bukový porost - Jaronínská bučina. Ve vlastním katastru Brloh pod Kletí leží přírodní památky Na Stráži a Šimečkova stráň.\n\nK obci náleží i osady (ZSJ) Kuklov, Kuklov-Na Lazích a Rohy.\n\n"}
{"id": "122053", "url": "https://cs.wikipedia.org/wiki?curid=122053", "title": "Achab", "text": "Achab\n\nAchab (hebrejsky: \"Ach'av\") patřil k nejvýznamnějším králům Severního izraelského království. Byl druhým králem z Omríovy dynastie a celkově v pořadí sedmým králem tohoto království. Jeho jméno se vykládá jako \"„Bratr (je) otcem“\". Dle názoru moderních historiků a archeologů vládl asi v letech 873 až 852 př. n. l. Podle kroniky Davida Ganse by však jeho kralování mělo spadat do let 3021–3041 od stvoření světa neboli do rozmezí let 741–720 před naším letopočtem, což odpovídá 22 letům vlády, jak je uvedeno v První knize králů.\n\nRegionální pozici izraelského království upevnil sňatkem s fénickou princeznou Jezábel. Uzavřel spojenectví s judským králem Jóšafatem – Jóšafatův syn Jóram si vzal za manželku Achabovu dceru Atalju.\nMezitím opevňoval izraelská města a uskutečnil rozsáhlé stavební práce v hlavním městě Samaří. Úspěšně bojoval se Sýrií a Asýrií. V bitvě u Afeku připravil Achab zdrcující porážku aramejskému králi Ben-hadadovi. Později ale Ben-hadadovi pomohl ve střetu s asyrským vojskem v bitvě u Karkaru na řece Orontu a tím zastavil případný postup Salmanassara III. blíž k izraelskému území. Jednalo se ale pouze o dočasné spojenectví. Po asi tříletém období míru s aramejským králem totiž došlo k vojenské potyčce, při níž byl Achab smrtelně raněn náhodně vystřeleným šípem a místo něj na izraelský trůn v Samaří usedl jeho syn Achazjáš.\n\nObdobí Achabovy vlády se vyznačovalo ostrými náboženskými konflikty mezi ctiteli Baalovými, podporovanými dvorem a zejména jeho fénickou manželkou, a ctiteli Hospodinovými. Proti králi vystupovali proroci Elijáš a Míkajáš. V Bibli jsou Achab a jeho manželka vylíčeni jako bezbožní, tyranští a zločinní vladaři, což se projevilo zejména zosnováním vraždy Nábota, jehož vinice se oba manželé chtěli zmocnit.\n\nAchabovy zločiny se později staly záminkou pro vyvraždění Omríovců Jehúem.\n\n\n"}
{"id": "122055", "url": "https://cs.wikipedia.org/wiki?curid=122055", "title": "Dobřeň", "text": "Dobřeň\n\nObec Dobřeň () je původně německá obec nacházející se v okrese Mělník na severu Středočeského kraje. Rozkládá se asi sedmnáct kilometrů severně od Mělníka. Žije zde obyvatel. Zástavba vsi s řadou cenných příkladů německé lidové architektury je od roku 1995 chráněna jako vesnická památková rezervace.\n\nPrvní písemná zmínka o vesnici pochází z roku 1402.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Jestřebice \"(přísl. Klučno, 361 obyvatel, samostatná obec se později stala součástí Dobřeně)\" byly v roce 1932 evidovány tyto živnosti a obchody: jednatelství, kartáčník, řezník, 2 hostince, 3 obchody se smíšeným zbožím, obchod se zemskými plodinami, rolník, nákladní autodoprava, 4 obchody s ovocem, kovář, krejčí, 3 obuvníci, trafika, kolář, výroba cementového zboží.\n\n\n\n\n"}
{"id": "122056", "url": "https://cs.wikipedia.org/wiki?curid=122056", "title": "Dolní Újezd (okres Svitavy)", "text": "Dolní Újezd (okres Svitavy)\n\nObec Dolní Újezd se nachází v okrese Svitavy v Pardubickém kraji. Leží na východě Čech, 6 km jihozápadně od Litomyšle a asi 11 km od historické zemské hranice s Moravou, v mírně zvlněné krajině na okraji českomoravské vrchoviny. Je malebně rozložena v členitém terénu po obou stranách údolí říčky Desné. Nejnižší nadmořská výška je 370 m, nejvyšší místo je 436 m n. m.\n\nDnešní obec vznikla splynutím řady menších vsí a osad, po nichž zůstaly zachovány místní názvy jako \"Rovinka\", \"Malvařice\", \"Praha\", \"Pazucha\", \"Víska\", \"Ždár\", \"Přibiňoves\", \"Kabatoves\", \"Záves\", \"Bořkov\" a \"Dolečka\". Součástí obce jsou menší osady Jiříkov (založen roku 1785 Jiřím z Valdštejna) a Václavky (založeny r. 1730 Václavem Trautmansdorfem). Žije zde  obyvatel.\n\nPrvní písemná zmínka o obci pochází z roku 1167. Nálezy pražských grošů (1902) Václava II., Jana Lucemburského a Karla IV., mince byly uloženy pravděpodobně k roku 1346 a v roce 1887 nalezen depot 351 pražských grošů v hrnci z období vlády Karla IV. a Václava IV. Po založení biskupství v Litomyšli roku 1344 přechází větší část majetku kláštera i na biskupství. Jeho soupisem pověřil papež Kliment VI. vratislavského biskupa Předslava z Pogorelly. Podle listiny z roku 1347 se dostává „Újezd v plné rozlehlosti až k Chotěnovu“ („Uyezd usque in Chocinow ascendento“), s výjimkou protékající řeky Desné, pod správu biskupství. I po zániku biskupství v husitských válkách sdílí Újezd, stejně jako většina obcí v okolí společné osudy s litomyšlským panstvím.\n\nV roce 1785 měl Dolní Újezd na 251 popisných čísel. V roce 1869 postaven klenutý most u Kerhartova mlýna (čp. 194) z pískovcových kvádrů, ozdobený třemi sochami svatých. V roce 1875 byla postavena silnice do Vidlaté Seče. V srpnu 1889 v odpoledních hodinách postihl Dolní Újezd velký požár, při němž bylo zničeno šest chalup. Asi od roku 1893 měla obec obvodního lékaře. Roku 1899 v obci založena parní mlékárna a roku 1912 hospodářský lihovar. V letech 1906–1908 byl postavena silnice z Dolního Újezda do Horního Újezda. Výnosem c. k. místodržitelství v Praze ze dne 31. října 1910 obec získala právo čtyř dobytčích trhů. První se konal za velkého nadšení 18. prosince 1911. Dne 19. července 1914 byl odhalen před budovou „nové“ školy pomník Lukáše Pakosty. Poštovní a autobusové spojení obce do Proseče bylo zavedeno v roce 1921. Dne 6. dubna 1924 položen základní kámen Sokolovny. Od roku 1925 proběhla elektrifikace obce firmou „Ves“ z Prahy, 18. září 1925 se začalo v obci svítit, stavba dokončena v roce 1926 v celkové hodnotě 632 556 Kč. Dne 23. ledna 1926 zakoupil Sokol biograf a 9. května 1926 se konalo první představení. Během června 1927 byla obec telefonicky spojena s Litomyšlí. 21. března 1928 v odpoledních hodinách za přispění silného větru se na Pazuše rozšířil velmi rychle požár, kterému padlo za oběť 5 statků, 5 stodol, 4 hospodářské živnosti, 3 chalupy, jedna chalupa u Švejdova mlýna a 2 chalupy na Rovince. K požáru se dostavilo 20 stříkaček ze všech okolních obcí a měst. Dne 18. července 1928 proběhla kolaudace nově postavené silnice z Trstenic do Dolního Újezdu. Na podzim bylo v okolí silnice vysázeno na 776 třešní.\n\nKe dni 4. 2. 2008 zde žilo 1993 obyvatel.\n\nPůvodně románský tribunový kostel (asi 1. polovina 13. století). Z gotického období pochází přístavba presbytáře, předsíně a sakristie, jižní portál byl upraven renesančně (1553). Portál věže a kružby v oknech jsou z úprav koncem 17. století.\n\n\n\nV letech 1992 - 1995 provedl Jiří Reif, pozorování hnízdění ptáků na hřbitově v Dolním Újezdě.V uvedeném období zde hnízdilo celkem 16 druhů ptáků z toho 6 druhů pravidelně. Sledované druhy : zvonek zelený (21 hnízd v letech 1992 - 1995), zvonohlík zahradní (12 hnízd), pěnkava obecná, kos černý, hrdlička zahradní (po 8 hnízdech), konopka obecná, strnad obecný (po 7 hnízdech), pěnice pokřovní (6 hnízd), rehek domácí (5 hnízd), konipas bílý, budníček menší, sýkora modřinka, stehlík obecný (po 3 hnízech),lejsek šedý (2 hnízda), sedmihlásek hajní , sýkora koňadra(po 1 hnízdě).\nPři rozebírání opukové zdi ve vsi byla v roce 1960 objevena malá část čelisti druhohorního dravého mořského plaza - mosasaura. Dnes je uložena ve sbírkách Národního Muzea v Praze.\n\n\n"}
{"id": "122057", "url": "https://cs.wikipedia.org/wiki?curid=122057", "title": "Dlouhá Loučka (okres Svitavy)", "text": "Dlouhá Loučka (okres Svitavy)\n\nObec Dlouhá Loučka (německy \"Langenlutsch\") se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1365.\n\n\n"}
{"id": "122058", "url": "https://cs.wikipedia.org/wiki?curid=122058", "title": "Dřevčice", "text": "Dřevčice\n\nObec Dřevčice se nachází v okrese Praha-východ, kraj Středočeský, zhruba 17 km severovýchodně od centra hlavního města Prahy a 3,5 km jihozápadně od Brandýsa nad Labem. Žije zde obyvatel.\n\nPrvní písemná zmínka o obci pochází z roku 1052.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Dřevčice \"(496 obyvatel, katolický kostel)\" byly v roce 1932 evidovány tyto živnosti a obchody: cihelna, hospodářské družstvo, 3 hostince, 2 koláři, středočeský konsum, 2 kováři, 3 rolníci, řezník, semenářské družstvo, 2 obchody se smíšeným zbožím, trafika, zámečník.\n\n\nV obci je sedm nemovitostí se statutem kulturní památky.\n\n\nDřevčice sousedí\n\nDopravní síť\n\nVeřejná doprava 2017\n\n"}
{"id": "122059", "url": "https://cs.wikipedia.org/wiki?curid=122059", "title": "Severní dráha císaře Ferdinanda", "text": "Severní dráha císaře Ferdinanda\n\nC. k. privilegovaná Severní dráha císaře Ferdinanda ( , zkratkou \"KFNB\") byla rakouská železniční a těžební společnost založená v roce 1836. \n\nPrvní a hlavní tratí vybudovanou a provozovanou touto společností byla \"„železnice mezi Vídní a Bochní s vedlejšími drahami do Brna, Olomouce, Opavy, Bílska a Bělé, pak ke skladům soli ve Dworech, Wieliczce a u Bochni“\" – tzv. „severní dráha“, nazývaná též podle společnosti „dráha Ferdinandova“ a dodnes českými železničáři přezdívaná „Ferdinandka“. \n\nTato železnice, která propojila Dolní Rakousy přes Moravu a Rakouské Slezsko se Západní Haličí (Malopolskem), se v roce 1839 stala první parostrojní železnicí v českých zemích a dnes po ní vede tzv. druhý železniční koridor. Jako na poslední z českých tratí na ní mezi Břeclaví a Bohumínem zůstal uplatňován levostranný provoz, jenž byl teprve 9. prosince 2012 nahrazen pravostranným, což si vyžádalo změny na nástupištích, v hlášeních a signalizaci.\n\nAutorem projektu železnice z Vídně do Haliče byl v roce 1829 Franz Xaver Riepl. Zajímavé je, při propočítávání předpokládané skladby přepravovaného zboží se v tomto projektu s uhlím vůbec nepočítalo. Důvodem byl jeho spíš okrajový význam na začátku 19. století, přitom v 50. letech už se stavěla řada železnic právě především kvůli přepravě uhlí. V seznamu zboží se na předních místech umístili krmní voli a sůl.\n\nZa datum vzniku firmy lze považovat 1. březen 1836, kdy byl zahájen úpis akcií této společnosti. O tři dny později pak císař Ferdinand I. podepsal privilegium na výstavbu železnice Vídeň – Bochnia. První valná hromada akcionářů se uskutečnila 25. dubna 1836. Během 15 dnů úpisu akcií byly shromážděny dostatečné prostředky, takže krátce na to mohla začít výstavba dráhy. Hlavním mecenášem nové firmy byl bankovní dům Salomona Mayera Rothschilda, který sám požádal císaře o to, aby mohla být firma pojmenována jeho jménem.\n\nNaplno se výstavba trati rozeběhla v roce 1837 a postupovalo se víceméně od Vídně směrem na sever. Jako první byl již v listopadu 1837 zprovozněn 13 km dlouhý úsek Floridsdorf – Deutsch-Wagram. Následovalo zprovoznění úseku Vídeň – Deutsch-Wagram (6. ledna 1838) a v srpnu téhož roku už jezdily pravidelné vlaky mezí Vídní a Gänserndorfem. První vlak dorazil z Vídně do Břeclavi 6. června 1839.\n\nVýstavba postupovala rychle kupředu, takže již 7. července 1839 přijel první vlak do Brna, 1. září 1841 do Přerova, 17. října 1841 do Olomouce a 15. srpna 1842 do Lipníka nad Bečvou. Pak se ovšem postup výstavby směrem na sever zastavil. Důvodem byla nevalná finanční situace společnosti, neboť stavební náklady, ale i náklady na pořízení kolejových vozidel a udržování provozu byly vyšší, než se předpokládalo. Dráha sice nedostala finanční podporu od státu, o kterou žádala, ale neustále enormně rostoucí nakládka ve stanici Lipník firmě finančně velmi pomohla a pravděpodobně ji tak zachránila před bankrotem.\n\nStavba trati dál za Lipník byla zahájena až v květnu 1844, ale hlavní část prací byla prováděna až od roku 1845. V tomto úseku byla také postaven tunel: v důsledku neúnosné zeminy v zářezu budovaném v obci Slavíč bylo rozhodnuto o nahrazení zářezu tunelem. Později se začalo tradovat, že tunel byl postaven na žádost císaře, který chtěl mít na této trati alespoň jeden tunel. Jedná se však pouze o legendu. V současnosti je tunel opuštěn, neboť od 29. května 1895 vede trať jinudy.\n\nCelý úsek z Lipníka do Bohumína byl dokončen v roce 1847 a první slavnostní vlak dorazil do Bohumína 1. května 1847. Dokončení tohoto úseku mělo zpočátku význam především pro samotnou KFNB, neboť jí umožnil přístup k uhlí z dolů na Ostravsku.\n\nPo dosažení Bohumína měla velký význam krátká spojovací trať z Bohumína do pruského Annabergu (dnes Chałupki), čímž vzniklo první železniční spojení Vídeň – Berlín. Ta byla zprovozněna 1. září 1848 a došlo tím k napojení na pruskou železniční síť. Napojení Krakova na KFNB bylo nakonec dosaženo použitím Krakovsko-hornoslezské dráhy (vedoucí přes pruské území), takže KFNB stačilo pouze postavit trať z Bohumína do nejbližší stanice této dráhy, tj. do Osvětimi. Po výstavbě tohoto úseku pak byl 1. března 1856 zahájen provoz na celé hlavní trati KFNB Vídeň – Krakov.\n\nV letech 1845–1849 Severní dráha provozovala dopravu na státem vybudované a vlastněné trati z Olomouce do Prahy. Smlouva však pro stát nebyla výhodná, protože dráha téměř všechny utržené peníze vykazovala jako utracené za náklady na provoz. Proto od 1. ledna 1850 stát tuto dráhu provozoval sám (roku 1855 však stát tuto dráhu prodal soukromému konsorciu – vznikla tak Společnost státní dráhy).\n\nPo prohrané Prusko-rakouské válce v roce 1866 se císař František Josef I. rozhodl zmírnit bídu na válkou těžce zasaženém moravském venkově stavbou nových železnic, mimo jiné i tratě spojující Brno s Přerovem, Olomoucí a Šternberkem. Stavba trati byla podpořena zálohou v hotovosti na stavební výdaje, garantovaným zúročením kapitálu, odkupem přiměřené části akcií společnosti státem a osvobození od daní na 10 let. O koncesi na tuto trať byl velký zájem, ale proti kapitálově silné KFNB neměli ostatní účastníci šanci. Moravsko-slezská severní dráha měla od KFNB oddělené hospodaření, byla tedy dceřinou společností. Koncese byla KFNB udělena na 99 let s tím, že po 30 letech může stát společnost kdykoliv odkoupit.\n\nDůvodem, proč musela KFNB oddělit hospodaření tratí Moravsko-slezské severní dráhy, bylo to, že tyto tratě byly budovány a státem podporovány podle koncesního zákona z roku 1855, zatímco starší tratě byly budovány na starším systému privilegií.\n\nV roce 1855 pak byla na KFNB napojena města Opava a Bílsko. V následujících desetiletích pak probíhala výstavba dalších tratí v okolí hlavní spojnice Vídeň – Krakov, některé tratě pak KFNB koupila od jiných společností. \n\nSeverní dráha se zúčastnila stavební horečky budování místních drah, která probíhala po roce 1880 v souvislosti s vydáním zákona, který budování těchto tratí zvýhodnil.\n\nRoku 1886 končila původní koncese, která byla udělena v roce 1836 na dobu 50 let. V 80. letech už stát změnil svůj pohled na hlavní železniční tratě a do budoucna už počítal s jejich postupným zestátňováním. Severní dráha však měla v Říšské radě velký vliv a poslanci překvapivě dráze udělili druhou koncesi, která ale firmě dala za úkol vybudování celé řady nových tratí. Nová koncese platila do roku 1904, od tohoto roku měl stát na tratě společnosti výkupní právo trvající až do roku 1940.\n\nRoku 1898 byla postavena místní dráha Petrovice - Karviná nazývaná též karvinská místní dráha KFNB o délce 11,4 km, která spojovala stanici Petrovice (dnes Petrovice u Karviné) se stanicí KBD Karvinná (dnes Karviná-Doly). Trať je vyjma úseku Petrovice u Karviné – Karviná město, dříve Fryštát, zrušena, ale dochovaly se na celém úseku téměř všechny železniční objekty.\n\nKFNB také stavěla vlečky, z nichž zřejmě nejvýznamnější byla tzv. Báňská dráha. Stavba této vlečky mj. souvisela s tím, že již od roku 1855 byla KFNB také těžařskou společností, neboť zakoupila několik důlních jam a polí na Ostravsku.\n\nSeverní dráha byla jednou z největších železničních firem v Rakousku-Uhersku. Byla velmi zisková, kromě místních drah, které společnost z velké části stavěla pouze proto, že jí to ukládaly podmínky koncese. Ztráta místních drah však nebyla velká. Severní dráha byla na druhém místě v přepravených tunách uhlí, hned po Ústecko-teplické dráze.\n\nV prvních letech provozu vyjížděly z Vídně, Olomouce, Lipníku a Brna dva vlaky, jeden kolem sedmé hodiny ráno a druhý mezi 6. a 9. hodinou večer. Jízdní řád počítal s přesností na čtvrthodinu (stav z roku 1846). V osobním provozu se zpočátku užívaly až 4 vozové třídy \"(upřesnění v tabulce)\". Dále existovaly vozy pro přepravu kočárů, v tom případě kočí nebo sluha cestoval ve 3. třídě. Rychlíky byly zavedeny až později. \n\nUžívané vozové třídy:\nV osobní dopravě provozovala jednu z nejvýznamnějších tratí v monarchii, po které později jezdily i mezinárodní rychlíky s lůžkovými vozy, včetně sezónních vlaků pro ruskou šlechtu z Petrohradu. V jízdním řádu pro rok 1906 najdeme na hlavní trati z Přerova do Břeclavi pět rychlíků s přímými vozy do Berlína, Varšavy nebo Lvova a dalších měst. V těchto vlacích byl obvykle zařazen i jídelní vůz. Dále zde jezdilo pět osobních vlaků. Ty však v této době mívaly mnohem delší trasy než dnes.\n\nFirma tvrdě bojovala s konkurenčními společnostmi, především se Společností státní dráhy, která byla majitelkou trati z Vídně přes Brno do Prahy. Severní dráha se dokonce snažila zabránit vybudování části z Vídně do Brna a odvolávala se na privilegium, které ji tuto trasu zaručovalo. Nelze nezapomenout na to, že Severní dráha – stejně jako Společnost státní dráhy a některé jiné velké železniční firmy – měla ve své době u veřejnosti i části politiků velmi špatný kredit. Velkou nevoli budila stálá rivalita mezi těmito subjekty, stejně jako agresivní cenová politika. Velké firmy však byly většinou ziskové a stát se snažil o jejich pozdější zestátnění spíš ze strategických důvodů.\n\nOd roku 1904 rakouský stát začal vyjednávat o zestátnění všech drah ve vlastnictví KFNB. K zestátnění nakonec došlo k 1. lednu 1906. Stát získal od KFNB hlavní trať i s odbočkami a vlečkami, kompletní vozový park a další příslušenství. V majetku KFNB pak zůstávají doly na Ostravsku a Báňská dráha. Provoz na této dráze však začaly zajišťovat státní dráhy na účet vlastníka.\n\nZ KFNB se tak stala čistě těžařská společnost, která dále podnikala s pozměněným názvem: Severní dráha Ferdinandova. Společnosti měl stát od roku 1909 až do roku 1988 vyplácet rentu. K definitivnímu zániku KFNB pak došlo v roce 1945, kdy byly doly této firmy znárodněny a začleněny do Ostravsko-karvinských dolů.\n\nProvoz na tratích převzaly C. k. státní dráhy (k.k. StB), které pro ně zřídily ředitelství Wien-Nord. Po první světové válce byly trati rozděleny mezi tři nástupnické státy: Rakousko, Československo a Polsko. Objem dopravy na hlavním tahu poklesl, pro Československo byly strategicky významné její dílčí úseky, které se staly součástí východozápadních spojnic. Ty byly také přednostně modernizovány. Během první republiky byla vystavěna tzv. Dluhonická spojka (mimo Přerov) a zdvojkolejněny úseky Břeclav – Brno a Přerov – Olomouc (– Česká Třebová).\n\nOd 50. let byla uskutečňována elektrifikace a modernizace tratí bývalé KFNB, nejprve severní větve v rámci projektu Trať družby (Praha – Čierna nad Tisou). \n\nV 90. letech narostl význam tranzitní dopravy, úsek Břeclav – Petrovice u Karviné byl modernizován jako Druhý železniční koridor.\n\n\n"}
{"id": "122060", "url": "https://cs.wikipedia.org/wiki?curid=122060", "title": "Nová Ves nad Popelkou", "text": "Nová Ves nad Popelkou\n\nObec Nová Ves nad Popelkou (německy \"Neudorf an der Popelka\") se nachází v okrese Semily, kraji Libereckém. Žije zde  obyvatel.\n\nPrvní písemná zmínka o obci pochází z roku 1369, ale existují spekulace, že obec byla založena někdy v první polovině 13. století, či jak uvádí jiný zdroj již roku 1097, kdy se do oblasti měly dostat slovanské kmeny. Bohužel přesná datace neexistuje. Kostel svatého Prokopa, který se nachází v obci, prošel během let několika rekonstrukcemi a jeho současná podoba pochází z roku 1747.\n\nDřívější název obce byl Nová Ves u Lomnice na Jičínsku.\n\n\nV obci je v současné době mnoho aktivit. V obci působí TJ Sokol (oddíl stolního tenisu a kopané), Hasiči (2011 - JPO 3), Myslivci, byl obnoven divadelní soubor, který po sametové revoluci zanikl (DS FrK). Každoročně se po Novém roce konají plesy v místním KD v pořadí: Myslivecký, Sportovní a Hasičský maškarní, kterému předchází odpolední dětský karneval, spolupořádaný s místním Svazem žen. KD je též využíván ke sjezdům a schůzím.\n\nObec provozuje též koupaliště (velké a malé pro děti), víceúčelové tenisové hřiště, které se v zimě mění na kluziště a na severní straně je v provozu vlek pro lyžaře se sjezdovkou dlouhou 300m.\n\nObec měla dlouho jen malé koupaliště. Dík tehdejšímu předsedovi JZD Vladimíru Noskovi a ostatním členů MNV se po dlouhých jednáních začalo v roce 1969 s výstavbou bazénu velkého, který byl otevřen při 1. sjezdu rodáků v roce 1974. V roce 2010 se za přispění státní dotace na rozvoj turistického ruchu v rámci Mikroregionu Tábor provedla rekonstrukce malého bazénu včetně filtrace. Veliké koupaliště v současnosti chátrá.\n\nV obci již po několik let sedával na vrbě u mostu přes Popelkou na hořením konci obce vyřezávaný dřevěný vodník z dílny Josefa Pánka. Časem uzrálo rozhodnutí vytvořit k potěše lidí vodníka kamenného. V neděli dne 3. srpna 2003 došlo ke slavnostnímu odhalení sochy vodníka. Tato byla vytesána z pískovce a zdobena pozlacenými lemy.\n\nVe vsi se narodil František Mizera (1862-1924), semilský historik, pedagog, člen mnoha spolků.\n\n"}
{"id": "122061", "url": "https://cs.wikipedia.org/wiki?curid=122061", "title": "Nové Sedlo (okres Louny)", "text": "Nové Sedlo (okres Louny)\n\nObec Nové Sedlo se nachází v okrese Louny v Ústeckém kraji. Žije v ní obyvatel.\n\nNázev vesnice je odvozen ze staroslověnského slova \"selo,\" které znamenalo dvorec, bydliště nebo role. V historických pramenech se jméno vesnice vyskytuje ve tvarech: in Nouasella (1411), postoupila… Nového Sedla (1525), New Sattele (1544), Nowe Sedlo (1598), Nowwe Sedlo (1623), Neusatel a Nowy Sedlo (1787 a 1846).\n\nPrvní písemná zmínka o obci pochází z roku 1411.\n\n\n\n"}
{"id": "122062", "url": "https://cs.wikipedia.org/wiki?curid=122062", "title": "Peřimov", "text": "Peřimov\n\nObec Peřimov se nachází v okrese Semily v Libereckém kraji. Žije zde  obyvatel. Obcí protéká potok Olšina, který se na jejím dolním konci vlévá zleva do řeky Jizery.\n\nPrvní písemná zmínka o obci pochází z roku 1654.\n\n\n"}
{"id": "122063", "url": "https://cs.wikipedia.org/wiki?curid=122063", "title": "Opařany", "text": "Opařany\n\nOpařany (do roku 1923 \"Opořany\", ) jsou obec v okrese Tábor v Jihočeském kraji. Žije v ní obyvatel. Celková katastrální výměra obce činí 3 144 hektarů.\n\nObec leží na prodloužené vyvýšenině Středočeské pahorkatiny mezi údolími řeky Smutné a Oltyňského potoka 15 km západním směrem od Tábora. Prochází tudy státní komunikace I/29 spojuící města Tábor a Písek. Na jihovýchodě obce se zvedá kopec Srubce (467 m), na jihu Noviny (476 m), západně Za Hromadou (450 m) a na severovýchodě Na Hůrkách (473 m) a Chlum (540 m).\n\nV okolí Opařan jsou:\n\nKlimatické poměry jsou obvyklé pro jihočeskou oblast. Průměrná roční teplota je pohybuje kolem 6,8 °C. Bývají zde normální mírně suchá léta, stejně tak mírná bývají i ostatní roční období. Průměrné roční srážky dosahují 580 mm. Charakteristické složení půdy odpovídá hnědozemi s vyšším obsahem humidů.\n\nObec přísluší do povodí Lužnice. Dále katastrem obce protékají Smutná a Oltyňský potok, oba toky se vlévají do řeky Lužnice. Na jihozápadním okraji obce Opařany se nachází rybník \"Kášovka\", uprsotřed obce \"Jezedák\" a na západě, poněkud stranou obce, rybník \"Tomešín\".\n\nPravěké osídlení zdejšího kraje dokládají nálezy mohyl z doby laténské v lese jihovýchodně od obce.\n\nPrvní písemná zmínka o Opařanech se datuje do roku 1268, kdy tvrz Opařany spolu s pivovarem od pražského biskupa Jana III. z Dražic koupil Přemysl Otakar II. Obec Opařany se prvotně skládala ze dvou vsí: \"Opařany\" (dolní ves) a \"Opařanky\" (horní ves). Ty byly spojeny v jednu a od roku 1375 náležely do majetku vyšehradské královské kapitule.\n\nV husitské době náležely Opařany přechodně k Táboru, pak Janovi II. z Rožmberka a Matějovi z Dubče. Po roce 1437 připadlo opařanské panství zpět královskému městu Táboru, v jehož držení zůastalo až do roku 1547. Kvůli podílu na stavovském povstání v roce 1547 byl majetek města Tábora zkonfiskován a Opařany byly v témže roce předány Vítovi mladšímu ze Rzavé na Stádlci. V roce 1593 Vítové ze Rzavého prodali panství Anně Dlouhoveské z Dlouhé Vsi. Její manžel Zikmund Chrt ze Rtína z Opařan učinil vedle Zvoleněvse jedno ze svých sídel.\nObdobí třicetileté války se na obci i jejím nejbližším okolí negativně podepsalo úbytkem osídlení a zpustnutím pozemků a budov. Roku 1623 přenechala Anna Chrtová ze Rtína panství pražskému kupci Janu de Vit z Lilienthalu, který je roku 1628 prodal Anně Haslauerové z Haslova, rozené Kalenické na Olší. Ta byla v roce 1647 odsouzena za kruté chování ke svým poddaným. Její dcera přenechala Opařany roku 1658 ovdovělé hraběnce Františce Slavatové, rozené z Meggau (1609–1676), vdovy po Jáchymu Oldřichu Slavatovi († 1645) synovi císařského komorníka Viléma Slavaty. Její syn Jan Karel Jáchym, generál karmelitánského řádu, roku 1667 prodal opařanské panství jezuitské koleji u Nejsvětější Trojice v Jindřichově Hradci. Jím rod Slavatů v roce 1712 vyhasl.\n\nO dva roky později jindřichohradecká kolej prodala ves za 35 000 zlatých pražské jezuitské koleji u sv. Klimenta. Pražští jezuité ještě předtím postupně získali okolní panství Bernartice (1606) a Borovany (1623) a také vsi Kolíšov (1621) a Bojenice (1624) a v roce 1691 přibylo ještě panství Dobronice. K opařanskému panství náležely vsi Držkrajov, Hanov, Kolíšov, Opařany, Ráb, Podboří, Přeštěnice, Srlín, Skrýchov a Zálší. V roce 1727 jezuité panství sjednotili na alodiální panství Opařany a Bernartice.\n\nJezuité zde v roce 1727 vystavěli svou rezidenci a později i kostel sv. Františka Xaverského, který stavěl Kilián Ignác Dientzenhofer, podle vzoru kostela svatého Klimenta v Klementinu.\n\nPo zrušení jezuitského řádu v roce 1773 byl majetek Klementina rozhodnutím dvorské kanceláře převeden ve prospěch studijního fondu. Tím byla přerušena činnost opařanské farnosti, v roce 1787 však sem byl náboženským fondem znovu dosazen farář. Pod správou c.k. státního majetkového úřadu bylo na zdejším panství osm emfyteudovaných šafářských dvorců: Bernartice, Borovany, Dobronice, Kolíšov, Podboří, Podolí, Srlín a Opařany. Bývalá jezuitská rezidence měla řadu uplatnění. Podle různých pramenů sloužila jako středisko pro výchovu kazatelů a misionářů.\n\nV roce 1825 panství v dražbě získala kněžna Quidobaldina Paarová, rozená Cavrianiová, pro svého syna Karla, který je připojil k bechyňskému panství.\n\nV roce 1840 činila rozloha alodiálního panství 12 707 jiter, 1092 sáhů a mělo 5176 převážně českojazyčných poddaných, z toho devět židovských rodin. Hlavní zdroj příjmů tvořilo zemědělství. K panství náležely poddanský trh Bernartice a vsi Opařany, Podboří, Hanov, Srlín, Bojenice, Borovany, Kolíšov, Ráb, Podoly, Rakov, Zběšice, Dobronice, Staré Sedlo, Držkrajov, Přestěnice, Podolsko, Skrýchov a Zálší a také díl Kášovic, myslivna Na Řepečkách, Dobřejice a Bejšovcův Mlýn, v Malšicích mlýn U Marků a v Čenkově odlehlá hájovna. Po zrušení patrimoniálních panství patřily Opařany od roku 1850 pod správu okresního hejtmanství v Milevsku a soudním okrese Bechyně.\nV roce 1887 Zemský výbor odkoupil od knížete Karla Paara opařanský zámek a roku 1889 zde zřídil letní psychiatrické sanatorium jako pobočku Královského zemského ústavu pro choromyslné v Praze. V roce 1890 měly Opořany 123 domů, v nichž žilo 1103 Čechů a 45 Němců. S finanční podporou Karla Františka Bartoše Šturz-Sattelberga byla pobočka zemského ústavu pro choromyslné v roce 1923 přebudována na kliniku pro mentálně postižené děti.\n\nOd roku 1923 slouží zámecké budovy jako dětská psychiatrická léčebna. V roce 1924 byl zaveden současný název Opařany, do té doby se obec nazývala \"Opořany\". Do konce roku 1960 náležela do okresu Písek. Současně s tím byly spojené obce Podboří s Karlovem. 1. července 1980 došlo ke včlenění Skrýchova u Opařan s částmi Hodušín, Nové Dvory a Olší. Současně byla Oltyně vyčleněna z Řepče a obě přičleněny k Opařanům.\n\n6. července 1999 Opařany zasáhla bouře s krupobitím o velikosti holubího vejce, které způsobily značné škody.\n\nJméno Opařany = ves Opařanů, tj. lidí bydlících nebo žijících v (na) oparu = v páře nebo horkosti (od slunce). Tamní lid prý nazývá oparem část louky, kde tráva žloutne a vadne; opar je tedy místo, kde slunce mnoho pálí, a Opařan je obyvatel takového oparu. Tomu výkladu svědčí, že tamní krajina je nakloněna k východu a k jihu.\n\n\n\n"}
{"id": "122064", "url": "https://cs.wikipedia.org/wiki?curid=122064", "title": "Ondřejov", "text": "Ondřejov\n\nOndřejov je obec (bývalý městys) v okrese Praha-východ, Středočeský kraj. Rozkládá se asi patnáct kilometrů jihovýchodně od města Říčany, asi 35 km jihovýchodně od Prahy, na jižních svazích hory Pecný (545 m n. m.). Žije zde obyvatel. Je známý zejména svou hvězdárnou – pracovištěm Astronomického ústavu AV ČR.\nHistorické jádro obce je od roku 2003 městskou památkovou zónou.\n\nNázev vesnice je odvozen ze jména jejího zakladatele, kterým byl Ondřej z Dubé. V historických pramenech se název objevuje ve tvarech: Ondrzieyow (1352), Ondrzeyow (1415), Ondrzegiow (1428), in Ondrzegiowie (1446), in Ondrzegiowie (1454) a Wondrzeyow (1525).\n\nNázev obce snad připomíná pány z Dubé, z rozrodu Benešoviců, zakladatele a majitele hradu Dubá (dnes zřícenina Stará Dubá), kteří často užívali jméno Ondřej a obec možná založili. První písemná zmínka o obci pochází z roku 1352, farní kostel je však již z první čtvrtiny 14. století. V raném novověku se v okolí dolovala stříbrná ruda. Z řemesel vynikalo kamnářství a hrnčířství. V roce 1850 zde žilo 817 obyvatel ve 164 domech, roku 1900 974 obyvatel ve 169 domech a roku 1970 973 obyvatel ve 248 domech.\n\nV letech 1898 až 1906 postavil průmyslník Josef Jan Frič na vrchu Mandě hvězdárnu, kterou roku 1928 věnoval Univerzitě Karlově; dnes ji provozuje Astronomický ústav Akademie věd České republiky. V roce 1892 vystavěl v městečku prof. J. Ježek z Prahy Kneippovnu. Pro svoji polohu se stalo vyhledávaným letoviskem.\n\nOd roku 1958 se v bývalé družstevní záložně „kampelička“ vyráběly populární elektrické pánve „remosky“.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Ondřejov \"(přísl. Hlaváčov, 731 obyvatel, poštovní úřad, telegrafní úřad, telefonní úřad, četnická stanice, katolický kostel, Státní hvězdárna)\" byly v roce 1932 evidovány tyto živnosti a obchody: lékař, autodoprava, biograf Sokol, cihelna, čalouník, galanterie, 2 holiči, 5 hostinců, 2 koláři, 2 kováři, 2 krejčí, surové kůže, mlýn, 3 obuvníci, 2 pekaři, pila, 2 řezníci, 2 sedláři, sklenář, 5 obchodů se smíšeným zbožím, spořitelní a záložní spolek pro Ondřejov, 3 trafiky, 3 truhláři, zámečník, zubní ateliér.\n\nHvězdárna Astronomického ústavu AV ČR na vrchu Mandě nad obcí (Mandina hůra – pojmenovaná po Magdaleně z Vartemberka, manželce Jana ml. z Valdštejna, od roku 1554 majitele hrádeckého panství k němuž Ondřejov náležel. Také Žalov, jak vrch pojmenoval po smrti bratra Jana, roku 1898, zakladatel hvězdárny Josef Frič). Secesní budovy a kopule původní hvězdárny navrhoval Josef Fanta. Rozsáhlý areál hvězdárny je upraven jako park s vzácnými stromy a řadou moderních plastik. Severněji v „Kubětinách“ je kopule s dvoumetrovým zrcadlovým dalekohledem, největším v ČR, ze sedmdesátých let 20. století; po roce 1990 byl dalekohled modernizován.\n\nJednolodní kostel s renesanční věží byl několikrát přestavěn, naposledy 1773 (z té doby je také část vnitřního zařízení) a 1876 zvýšena věž. Obvykle je uváděn románský původ kostela. Výsledky záchranného archeologického výzkum v průběhu oprav budovy roce 2009, přinesly nové poznatky, které posouvají vznik kostela pravděpodobně až do první čtvrtiny 14. století. Dle posledního měření v lednu 2020 měří kostelní věž 30 m včetně kříže (kříž 1,5 m).\n\nV Ondřejově jsou prohlášeny dvě skupiny památných stromů: Dvojice lip malolistých roste uprostřed obce u kostela (), další pár lip (původně čtveřice) téhož druhu pak stál na západním okraji obce, u křížku při silnici do Turkovic (). V roce 2016 zůstává jen jedna, druhá proschlá byla z bezpečnostních důvodů odstraněna.\n\nSocha svatého Ondřeje, kopie barokní sochy (kolem 1740) od Bedřicha Stefana.\n\nPomníček akademickému pluku pražských studentů, kteří v roce 1800 táhli proti Napoleonovi, dal postavit roku 1843 místní farář Václav Horáček na vrchu Mandě, později Žalově.\n\nFara je pozdně barokní patrová stavba z roku 1778 s mansardovou střechou.\n\nVilu „Leonora“ na úpatí Mandy si dala postavit Eleonora Ehrenbergová, významná operní zpěvačka (například „Mařenka“ při premiéře Smetanovy \"Prodané nevěsty\"), která zde také roku 1912 zemřela.\n\nNa náměstí je pomník padlým v první světové válce odhalený v roce 1928 k 10. výročí ČSR. Na pomníku jsou letopočty MCMXVIII a MCMXXVIII a nápis PADLI ABY OŽILA VLAST a vložena deska obětí druhé světové války. Autorem návrhu pomníku je architekt Otto Rothmayer, jehož učitelem byl Josip Plečnik, architekt úprav Pražského hradu.\n\n\nKatastrem obce prochází dálnice D1, nejbližší sjezd jsou Mirošovice. Dále tudy vedou silnice II. třídy II/113 v úseku Český Brod – Mukařov – Chocerady, a dva úseky silnice II/335 Mnichovice – Sázava. Silnice III. třídy:\n\nŽelezniční trať ani stanice na území obce nejsou. Nejbližší železniční stanicí jsou Senohraby ve vzdálenosti 5 km ležící na trati 221 z Prahy do Benešova. Na lokální trati \"Posázavského Pacifiku\" č. 212 pak v podobné vzdálenosti zastávky Hvězdonice a Chocerady.\n\nPříměstské autobusové linky projíždějící v březnu 2011 obcí vedly do těchto cílů: Chocerady, Kaliště, Praha, Říčany, Strančice, Stříbrná Skalice .\n\nDo roku 2009 existovala samostatná \"Římskokatolická farnost Ondřejov\". V rámci procesu slučování farností v pražské arcidiecézi došlo k 1. červenci 2009 ke sloučení ondřejovské, choceradské a mnichovické farnosti a vznikla nástupnická organizace Římskokatolická farnost Mnichovice. Zajímavostí je, že zatímco místní část Ondřejov patří do této farnosti, zbývající dvě části obce – Třemblat a Turkovice – spadají administrativně pod Římskokatolickou farnost Hrusice.\n\nPravidelné bohoslužby se v kostele sv. Šimona a Judy v Ondřejově konají v pátek v 18:00, sobotu v 18:30 a občasně v neděli v 8:00. Výuka náboženství probíhá během školního roku na faře ve středu (14:00 a 15:10), každý pátek od 21:00 probíhá v kostele setkávání mužů – otců rodin a v neděli v 18:30 potom modlitba sv. růžence.\n\nNejstarší organizací dosud působící je sbor dobrovolných hasičů. Další jsou Sokol a fotbalový oddíl, obec baráčníků. Do novější doby spadají např. Posázavský klub historických vozidel, který obvykle dvakrát do roka pořádá otevřené závody historických vozidel, např. Ondřejovská osmička v září, Kruh přátel hudby, sdružení Setkání a Vrstevnice. Živými společenstvími jsou i myslivci, chovatelé a rybáři, kteří pečují o Seradovský rybník.\n\nSportovně kulturní centrum (bývalý kulturní dům) nabízí řadu kroužků a kurzů sportovních, tanečních, hudebních, zdravotních, výtvarných a jazykových, v tělocvičně SKC se pořádají sportovní i kulturní vystoupení.\n\n\n"}
{"id": "122065", "url": "https://cs.wikipedia.org/wiki?curid=122065", "title": "Obrataň", "text": "Obrataň\n\nObec Obrataň () se nachází v okrese Pelhřimov v Kraji Vysočina. Žije zde obyvatel. Obrataň je konečnou stanicí úzkorozchodné železnice z Jindřichova Hradce (trať 228), v současnosti vlastněné a provozované společností Jindřichohradecké místní dráhy (JHMD). Obcí protéká Kejtovský potok, který je pravostranným přítokem řeky Trnavy.\n\nPrvní písemná zmínka o obci pochází z roku 1365.\n\n\nObec zřizuje jako příspěvkovou organizaci Základní školu a mateřskou školu Obrataň. Sídlí zde také Soukromá střední škola pedagogiky a sociálních služeb, která nabízí tři maturitní obory – předškolní a mimoškolní pedagogika, sociální činnost a ekonomika a podnikání a nástavbové studium zakončené maturitní zkouškou ve dvou oborech podnikání předškolní a mimoškolní pedagogika.\n\nFunguje zde Muzeum izolátorů a bleskojistek, knihovna. Působí zde fotbalový klub SK Obrataň.\n\n\n"}
{"id": "122066", "url": "https://cs.wikipedia.org/wiki?curid=122066", "title": "Projekt Blue Book", "text": "Projekt Blue Book\n\nProjekt Blue Book byla série systematických studií o UFO prováděná Letectvem spojených států. Projekt začal v roce 1952, jednalo se o druhé obnovení takovéto studie. V prosinci 1969 bylo nařízeno její ukončení, ale projekt fungoval až do ledna 1970.\n\nCílem projektu Blue Book bylo rozhodnout, jestli UFO představuje hrozbu pro národní bezpečnost. Bylo sebráno a prověřeno tisíce hlášení o UFO. Výsledkem byla Condonská zpráva, na jejímž základě byl projekt v roce 1969 ukončen. Tento projekt byl posledním známým projektem amerického letectva o UFO.\n\nNež projekt v roce 1969 skončil, zaznamenal 12 618 hlášení o UFO a došel k závěru, že většina z nich byla přírodní úkaz (mraky, hvězdy apod.) nebo konvenční letadla. Několik bylo označeno za falešné zprávy. 701 zpráv (asi 6 %) bylo označeno za nevysvětlené. Zprávy byly archivovány a jsou k dispozici na základě Zákoně o svobodě informací, ale jména a další osobní údaje byly vyňaty.\n\nI když mnoho lidí přijalo závěr projektu, že na UFO není nic mimořádného, kritici tvrdí, že projekt Blue Book, hlavně ve svých pozdních letech, prováděl pochybný výzkum nebo dokonce zakrýval stopy o UFO. Některé důkazy naznačují, že určité případy o UFO nebyly v Blue Book vůbec zaznamenány, ale že vláda USA i po ukončení projektu stále eviduje případy o UFO i přesto, že tvrdí opak.\n\nVeřejné studie o UFO byly prvně zahájeny v Projektu Znamení na konci roku 1947 na základě mnoha široce publikovaných zpráv o UFO (viz Kenneth Arnold). Projekt znamení byl zahájen zejména kvůli požadavku generála Nathana Twininga, velitele velitelství leteckého materiálu na letecké základně Wright-Patterson. Tato základna byla také domovem projektu Znamení a dalších oficiálních veřejných vyšetřovaní amerického letectva.\n\nZnamení oficiálně nemělo žádný závěr, co se týče pozorování UFO. Přesto podle kapitána Edwarda J. Ruppelta, prvního ředitele projektu Blue Book, konečný odhad projektu Znamení byl, že létající talíře jsou skutečné stroje, nevyrobené ani Rusy ani Američany a pravděpodobně mimozemského původu. Tento odhad byl předán Pentagonu, ale následně byl zničen generálem Hoytem Vandenbergem, velitelem personálu amerického letectva kvůli údajnému nedostatku fyzických důkazů. Vandenberg následně zrušil projekt Znamení.\n\nNa Projekt Znamení navázal v roce 1948 Projekt Grudge, který měl nařízeno vše vyřešit. Ruppelt ho nazval „temným obdobím“ vyšetřování UFO. Podle očekávání označil Grudge všechna UFO za přírodní jevy nebo jejich špatné vysvětlení, přestože 23 % všech zpráv bylo nevysvětlených.\n\nPodle Ruppelta bylo na konci roku 1951 několik vysoce postavených vlivných generálů amerického letectva natolik nespokojených s vyšetřováním UFO, že zrušili Projekt Grudge a nahradili ho projektem Blue Book na začátku roku 1952. Jedním z nich byl i generál William Garland, který prosadil velmi pečlivé zkoumání, protože UFO sám pozoroval.\n\nPrvním vedoucím projektu byl kapitán Edward J. Ruppelt. Byl to zkušený letec, vyznamenaný během 2. světové války a po válce promoval z aviatiky. Zavedl pojem „neidentifikovaný létající objekt“ aby jím nahradil termíny jako „létající talíř“, „létající disk“ apod., které předtím armáda používala. O několik let později Ruppelt rezignoval a napsal knihu \"Zpráva o neidentifikovaných létajících objektech\", která popisovala výzkum UFO americkou armádou v letech 1947 až 1955.\n\nRuppelt zavedl několik změn: usměrnil způsob jakým byla UFO hlášena vojenským úředníkům (a vojenskými úředníky) ve snaze zmírnit výsměch zaměřený na svědky UFO. Ruppelt také nařídil vytvoření standardního dotazníku pro svědky ve snaze získat data pro statistickou analýzu. Nařídil institutu Batelle Memorial aby dotazník vytvořila a data pak zpracoval na počítači. Na základě těchto dat provedl institut masivní výzkum ukončený v roce 1954 a známý jako „Zvláštní zpráva projektu Blue Book číslo 14“.\n\nRuppelt si byl vědom, že frakcionářství poškodilo průběh projektu Znamení, takže se snažil vyhnout všem otevřeným spekulacím, které rozdělily personál projektu Znamení mezi příznivce a kritiky mimozemské hypotézy. Ruppelt bral svou práci velmi vážně. Jestliže někdo z jeho lidí byl příliš skeptický nebo naopak příliš přesvědčený, brzy byl z projektu vyřazen. Ruppelt také vyhledával názory mnoha vědců a expertů a vydával pravidelná tisková prohlášení (stejně jako tajná hlášení pro vojenské zpravodajství).\n\nBěhem Ruppeltova funkčního období měl on a jeho tým pravomoc vyslechnout každého včetně vojenského personálu, kdo viděl UFO, a nemusel přitom dodržovat hierarchii hodností. To podtrhlo serióznost vyšetřování.\n\nPod Ruppeltovým vedení projekt Blue Book vyšetřoval mnoho slavných UFO, včetně světel v Lubbocku a široce publikovaného radarového a visuálního kontaktu nad Washingtonem.\n\nDoktor J. Allen Hynek byl vědeckým poradcem projektu. Účastnil se i projektů Znamení a Grudge. Pracoval na projektu až do jeho zrušení a vytvořil kategorizaci, která se rozšířila a dnes je známá jako Blízká setkání. Když začal, byl vyslovený skeptik, ale jeho skepticismus ochabl po několika nevysvětlitelných případech UFO.\n\nV červenci 1952, po nahromadění několika stovek vidění UFO, se odehrála série radarových detekcí se současným očitým pozorováním blízko národního letiště ve Washingtonu. Tato pozorování přiměla CIA aby založila porotu vědců vedených doktorem H. P. Robertsonem, fyzikem Kalifornského institutu technologií. Porota se skládala s různých fyziků, meteorologů, inženýrů a astronomů (Hynek). Robertsonova porota se poprvé sešla 14. ledna 1953.\n\nRuppelt, Hynek a další předvedli nejlepší důkazy včetně videozáznamu z Blue Book. Potom, co strávili pouze 12 hodin procházením záznamů z šesti roků Robertsonova výzkumu, porota prohlásila, že většina UFO má prozaické vysvětlení a že vše se dá vysvětlit během dalšího vyšetřování, které ale podle nich nemá smysl.\n\nV jejich závěrečné zprávě zdůraznili, že množství druhořadých zpráv přetěžuje zpravodajské kanály, což přináší riziko, že může dojít k přehlédnutí možného ohrožení státu. Takže doporučili americkému letectvu, aby bagatelizovalo fenomén UFO a zahájilo kampaň na zmírnění zájmu veřejnosti. Navrhovali zlehčení v médiích, včetně společnosti Walta Disneye, a použití psychologů, astronomů a celebrit, aby fenomén zesměšnili a přinesli prozaická vysvětlení. Dále doporučili sledování civilních UFO skupin, protože „by mohli mít potenciálně velký vliv na veřejné smýšlení… Zjevná nezodpovědnost a podvratné cíle takovýchto skupin musí být vzata na vědomí.“\n\nMnoho ufologů věří, že Robertsonova porota doporučovala ovládání veřejného názoru programem oficiální propagandy a špehování. Také věří, že tato doporučení ovlivnila způsob vyšetřování UFO až do dneška. Existují důkazy, že doporučení poroty byla provedena nejméně dvě dekády od vydání jejich závěru.\n\nV prosinci 1953 nařízení 146 pro armádu Spojených států zakázalo vojenským osobám hovořit o tajných zprávách o UFO s nepovolanými osobami. Za porušení hrozilo až dvouleté vězení nebo pokuta až 10 000$.\n\nRuppelt ve své knize popisuje, že Robertsonova porota způsobila demoralizaci pracovníků projektu Blue Book a omezila jejich vyšetřovací pravomoci. Ihned po doporučeních Robertsonovy poroty vstoupilo platnost nařízení armády 200-2, které zakazovalo publikovat případy o UFO, které ještě nebyly vyřešené a naopak ty nevyřešené utajit.\n\nVe stejný měsíc začaly vyšetřovací pravomoci přecházet na nově vytvořenou 4602. leteckou výzvědnou eskadru (AISS) letecké obrany. AISS byla pověřena vyšetřením pouze nejdůležitějších případů UFO, které se zároveň dotýkaly národní bezpečnosti. Tyto případy byly projektu Blue Book odebrány a projektu tak zůstaly pouze triviálnější pozorování.\n\nGenerál Nathan Twining, který započal projekt Znamení v roce 1947, se stal velitelem personálu letectva. V srpnu 1954 měl více kodifikovat odpovědnost AISS vydáním regulace 200-2. UFO definoval jako „jakýkoliv objekt ve vzduchu, který svým výkonem, aerodynamickými vlastnostmi nebo nezvyklými prvky neodpovídá současně známým typům letadel nebo raket, nebo takový objekt, který se nedá popsat jako známý“. Vyšetřovaní UFO se neslo v duchu národní bezpečnosti a odhalení „technických aspektů“. Regulace 200-2 opět uvedla, že Blue Book smí probírat případy UFO s médii pouze pokud jsou identifikovatelné. Když byly neidentifikovatelné, médiím se mělo jen sdělit, že situace se vyšetřuje. Blue Book měl také za úkol snížit počet nevysvětlených případů.\n\nToto všechno probíhalo v utajení. Pro veřejnost Blue Book stále oficiálně vyšetřovala, ale ve skutečnosti to byla falešná organizace, která prováděla jen drobné vyšetřování a stala se téměř výhradně veřejným prvkem s nařízením UFO zlehčovat. Například v roce 1956 byl počet nevysvětlených případů roven 0,4%, přičemž několik let předtím jich bylo 20% nebo 30%.\n\nFrustrovaný Ruppelt požádal o přeložení; při jeho odchodu v roce 1953 byli u projektu jen dva lidé a on, přičemž na počátku jich bylo více než 10. Ti, co ho následovali ve vedení projektu Blue Book, byli buď apatičtí nebo vyloženě nepřátelští k tématu UFO nebo byli omezeni nedostatečným financováním a oficiální podpory.\n\nObdobí kapitána Rupperta je považováno za vrchol veřejného vyšetřování UFO, kdy bylo vyšetřování vedeno vážně a mělo podporu na vysokých místech. Po něm se projekt Blue Book dostal do nového „Období temna“, ze kterého se už nikdy nedostal. Ale Ruppelt sám později přijal pohled projektu Blue Book, že na UFO nic není, dokonce UFO nazval „Mýtem vesmírného věku“.\n\nV březnu 1954 byl do čela projektu Blue Book postaven kapitán Charles Hardin. Přesto většinu vyšetřování UFO prováděla AISS a Hardin nenamítal. Ruppelt napsal, že Hardin „si myslí, že každý kdo se zajímá o UFO je blázen. Nudilo ho to.“\n\nV roce 1955 se letectvo rozhodlo, že cílem Blue Book je minimalizovat počet nevysvětlených pozorování. Koncem roku 1956 se počet nevysvětlených pozorování pohyboval kolem 1%.\n\nKapitán George T. Gregory převzal vedení projektu v roce 1956. Gregory vedl Blue Book v ještě větší anti-UFO míře, než Hardin. AISS bylo zrušeno a vyšetřováním byla pověřena 1066. eskadra letectva.\n\nVe skutečnosti probíhalo malé nebo žádné vyšetřování UFO; nařízení 200-2 říkalo, aby byl počet nevysvětlených pozorování co nejmenší.\n\nJedním ze způsobů, jak Gregory snížil počet nevysvětlených UFO bylo prosté přejmenování. „Možné“ se stalo „pravděpodobným“ a pravděpodobné se stalo jistým. Touto logikou se \"možná\" kometa stala pravděpodobně kometou, zatímco pravděpodobná kometa se stala prostě kometou. Podobně když svědek vypověděl o objektu ve tvaru balónu, byl objekt zapsán jako balón bez dalšího popisu. Tyto postupy se u dalších vyšetřování staly klasickými.\n\nMajor Friend vedl projekt od roku 1958. Snažil se zvrátit směr, kterým se Blue Book vydal po roce 1954. Jeho snaha o vylepšení údajů a katalogů byla ale podkopána nedostatkem financování nebo pomoci.\n\nPosílen Friendovou snahou Hynek zorganizoval několik setkání mezi lidmi z Blue Book a ATIC. Hynek navrhl, že některá starší pozorování UFO by měla být přehodnocena s předstíranou snahou udělat z nevysvětlených případů vysvětlené. Hynkovy plány nevyšly.\n\nBěhem Friendovy éry ATIC zvažoval převzetí dohledu nad Blue Book k jiné letecké agentuře, ale ani letecký výzkum ani informační kancelář letectva neměla zájem.\n\nV roce 1960 proběhlo slyšení v kongresu ohledně UFO. Civilní výzkumná skupina NICAP veřejně obvinila Blue Book, že utajuje důkazy o UFO a také se jí podařilo získat několik spojenců v Kongresu. Blue Book byla prošetřena Kongresem a CIA. Kritikové naznačovali, že Blue Book není vědeckou studií. Výsledkem bylo rozšíření personálu projektu a zvýšení jejich rozpočtu. To kritiky utišilo, ale jen dočasně. Než byl Friend v roce 1963 z projektu přeložen jinam, už si sám myslel, že by bylo lepší projekt rozpustit i přes protesty veřejnosti.\n\nMajor Hector Quintanilla se stal vedoucím projektu Blue Book v roce 1963. Dále pokračoval ve snaze všechny případy rychle objasnit a proto za jeho vedení projekt obdržel nejostřejší kritiku. UFO badatel Jerome Clark šel tak daleko, že napsal že Blue Book „ztratila všechnu hodnověrnost.“\n\nFyzik a UFO badatel James Mc Donald jednou prohlásil, že Quintanilla není „kompetentní“ vést tento projekt jak z vědeckého tak vyšetřovacího hlediska. Také ale poznamenal, že by Quintanilla za to neměl být odpovědný, protože projekt mu byl svěřen rozkazem on vyššího důstojníka a on tedy jen dodržoval rozkazy.\n\nVysvětlení v Blue Book nebyla obecně přijímána, přesto někteří kritikové (včetně vědců) naznačovali, že Projekt Blue Book byl zapojen do sporného výzkumu nebo dokonce do zahlazování stop. Tato kritiky byla obzvláště silná kolem roku 1960.\n\nPro příklad - mnoho - většinou nočních - pozorování UFO na středozápadě a jihovýchodě USA v létě 1965: Svědci v Texasu nahlásili „mnohobarevná světla“ a velké létající objekty ve tvaru vejce nebo diamantů. Dálniční hlídka v Oklahomě ohlásila, že letecká základna Tinker (blízko města Oklahoma) sledovala až čtyři UFO najednou. Některá UFO prý velice rychle měnila výšku: z 6 000 metrů na 1 200 během několika sekund. Meteorolog z Kansasu oznámil, že na radaru určeném ke sledování počasí sledoval několik podivných objektů letících ve výšce od 1 800 do 2 700. Tyto a další zprávy měli velkou publicitu.\n\nProjekt Blue Book oficiálně určil, že pozorovatelé si objekty popletli s Jupiterem nebo jasnými hvězdami.\n\nVysvětlení od Blue Book bylo hodně kritizováno a označeno za nepřesné. Robert Riser, ředitel planetária \"Oklahoma Science and Art Foundation Planetarium\" projektu Blue Book doslova vynadal: „Dál od pravdy už to vysvětlení být nemůže. Tyto hvězdy a planety jsou v tomto ročním období na druhé straně světa než je Oklahoma. Letectvo muselo mít svoji hvězdnou mapu vzhůru nohama.“\n\nNoviny \"Richmond News Leader\" napsaly, že „Snaha takto nelogicky vysvětlit ona pozorování, jak nám to ukazuje Projekt Blue Book nic nevyřeší… a poslouží pouze k posílení podezření, že je zde něco, o čem letectvo nechce abychom věděli.“ Reportér z Wichity zase napsal: „Normální radar přece nezachycuje hvězdy a planety.“\n\nDalším kritizovaným případem je pronásledování UFO v Portage County. Začalo asi v 5 hodin ráno blízko města Ravenna v Ohiu 17. dubna 1966. Policisté Dale Spaur a Wilbur Neff zahlédli něco, co popsali jako diskovitý stříbrný objekt s jasným světlem vycházejícím z jeho spodku v asi 300 metrové výšce. Začali objekt sledovat (objekt různě měnil výšku, klesl až na 150 metrů) a do sledování se zapojila i policie z ostatních jurisdikcí. Pronásledování skončilo asi po 30 minutách u města Freedom v Pensylvánii o 136 km dál.\n\nPronásledování UFO se dostalo do televize a policisté podali podrobné zprávy projektu Blue Book. Za pět dnů, po krátkých rozhovorech s pouze jedním z policistů (a bez ostatních svědků), major Quintanilla vyhlásil výsledek vyšetřování: Policisté (jeden z nich byl veterán Války ve Vietnamu) nejdříve pronásledovali komunikační satelit a potom Venuši.\n\nTento závěr byl terčem výsměchu veřejnosti a policisté ho jasně odmítli. Ve svém nesouhlasném závěru Hynek popsal závěry Blue Book jako absurdní, protože ve svých zprávách policisté nevědomky popsali Měsíc, Venuši \"a\" UFO: poznamenali, že to ráno byla vedle Měsíce jasná hvězda - Venuše. Kongresman za Ohio William Stanton řekl, že „letectvo utrpělo velkou ztrátu prestiže v očích veřejnosti… Jakmile si lidé pověření veřejnou péčí přestanou myslet, že národ neunese pravdu, potom národ přestane věřit vládě.“\n\nV září 1968 obdržel Hynek dopis od plukovníka Raymonda Sleepera z Divize cizích technologií. Sleeper poznamenal, že Hynek veřejně obvinil Blue Book z chatrného výzkumu a dále ho požádal o radu, jak může Blue Book vylepšit své metody. Hynek později prohlásil, že to bylo poprvé za jeho 20 let spolupráce s letectvem, kdy byl oficiálně požádán o kritiku a radu o UFO.\n\nHynek napsal detailní odpověď, kde navrhl několik oblastí, kde se má Blue Book zlepšit:\nA. Ani dvě mise Blue Book (určení zda je UFO hrozbou pro národní bezpečnost a použití vědeckých dat získaných v projektu) nejsou správně provedené.\nB. Personál Blue Book je nedostačující jak v počtu tak vědeckém vzdělání.\nC. Blue Book trpí… tím, že je to uzavřený systém… neexistuje komunikace mezi Blue Book a vnějším vědeckým světem…\nD. Statistické metody používané v projektu jsou parodií.\nE. Důležitým případům o UFO se nevěnuje pozornost… příliš mnoho času s stráví u rutinních případů… a nedůležitých stycích s veřejností. Pozornost zaměřte na dvě až tři důležitá pozorování za měsíc místo 40 až 70 případy za měsíc.\nF. Informace zadávané do Blue Book jsou hrubě nepřesné. Blue Book je zatěžována neustálou neschopností získat adekvátní informace z místních leteckých základen\nG. Obecný přístup k projektu je nelogický a nevědecký.\nH. Nevyužit je i projektový vědecký poradce (Hynek sám). Jsou mu předkládány jen případy, které \"projektový dohled\" považuje za důležité. Jeho pracovní rozsah… je neustále omezován. O důležitých případech se dozví jeden až dva měsíce po jejich zapsání do projektu.\n\nI přes Sleeperovu žádost o radu, nebyla provedena ani jedna změna podle Hynkových doporučení.\n\nKritika Blue Book postupně narůstala. Počet členů NICAP se nafoukl na 15 000 a skupina obvinila vládu Spojených států z utajování informací o UFO.\n\nPo slyšeních v kongresu byla v roce 1966 založena Condonova komise jako neutrální vědecké výzkumné těleso. Komise se ale dostala do sporů, někteří členové totiž obviňovali jejího ředitele Edwarda U. Condona ze zaujatosti.\n\nNakonec komise prohlásila, že na UFO není nic podivného a že se nevyplatí UFO dále zkoumat.\n\nPodle prohlášení Condonské komise z 17. prosince 1969 tajemník letectva Robert C. Seamans uvedl, že projekt Blue Book bude brzy ukončen, protože další vyšetřování „se nedá oprávnit ani z hlediska národní bezpečnosti a ani z vědeckého hlediska.“\n\nZáznamy projektu Blue Book byly odeslány od archivů letectva na letecké základně Maxwell v Alabamě. Major David Shea později uvedl, že Maxwell byla vybrána protože byla „přístupná ale ne zvoucí.“\n\nNa závěr projekt Blue Book uvádí, že UFO je výsledkem:\n\nTyto oficiální závěry přímo popíraly \"Zvláštní zprávu číslo 14 projektu Blue Book\", kterou letectvo samo vydalo. Psychologické faktory a mystifikace tvořili jen 10% všech případů a 22% případů, konkrétně těch lépe zdokumentovaných, zůstalo nevyřešených.\n\nV dubnu 2003 americké letectvo veřejně naznačilo, že nemá v plánu obnovit oficiální vládní výzkum UFO.\n\nNásleduje přepis zprávy USAF o UFO.\n\nOd roku 1947 do roku 1969 letectvo vyšetřovalo UFO v projektu Blue Book. Projekt se sídlem na Letecké základně Wright-Patterson v Ohiu byl ukončen 17. prosince 1969. Bylo zaznamenáno 12 618 pozorování, z toho 701 zůstalo nevysvětlených.\n\nRozhodnutí nepokračovat ve vyšetřování UFO bylo založeno na zprávě připravené Univerzitou Colorado nazvanou \"Vědecká studie o neidentifikovaných létajících objektech; dále na zhodnocení zprávy Univerzity Colorado Národní akademií věd; a předchozích studiích o UFO a zkušenostech letectva z vyšetřování UFO během let 1940 až 1969.\n\nVýsledkem těchto pozorování, studií a zkušeností získaných z vyšetřování UFO od roku 1948 byly následující závěry projektu Blue Book:\n\nZrušením projektu Blue Book byla zrušena i nařízení letectva o zahájení a průběhu programu pro vyšetřovaní UFO. Dokumentace týkající se dřívějších vyšetřování byla permanentně převedena do Národních archivů, kde je k dispozici veřejnosti.\n\nOd zrušení Blue Book se neobjevilo nic, co by podpořilo obnovení vyšetřování UFO letectvem. Vzhledem ke klesajícímu rozpočtu na obranu je nepravděpodobné, že by se letectvo zapojilo do tak nákladného projektu v dohledné budoucnosti.\n\nExistuje mnoho univerzit a profesionálních vědeckých organizací, které se zabývají fenoménem UFO na svých pravidelných setkáních a seminářích. Zájem a občasné projednávání zpráv o UFO soukromými skupinami zajišťuje, že důkazy nejsou vědeckou společností přehlíženy. Osoby, které chtějí nahlásit pozorování UFO, by se měly obrátit na úřady místní správy.\n\nProhlášení letectva z 20. října 1969 podepsané brigádním generálem C. H. Bolanderem říká, že i po ukončení projektu Blue Book „se bude s hlášeními o UFO nakládat podle standardních postupů letectva navržených pro tyto záležitosti.“ Bolander dále napsal, že „Zprávy o neidentifikovaných létajících objektech, které mohou ovlivnit národní bezpečnost… nejsou součástí projektu Blue Book.“ Dodnes jsou takové vyšetřovací kanály, agentury nebo skupiny neznámé.\n\nKoncem prosince 1951 se Ruppelt setkal se členy institutu Batelle Memorial. Ruppelt žádal jeho experty, aby mu pomohli udělat výzkum UFO vědečtější. Byl to právě tento institut, který vymyslel standardní formulář o pozorování. Koncem března 1952 začal institut analyzovat existující zprávy o pozorování UFO a asi 30 různých pozorovaných charakteristik zakódoval na děrné pásky IBM pro pozdější počítačové zpracování.\n\nZvláštní zpráva Projektu Blue Book č. 14 byla masivní statistická analýza případů Blue Book. Do svého ukončení v roce 1954 obsahovala zpráva 3 200 případů. Dodnes je to největší zpráva svého druhu. Institut zaměstnal čtyři vědce, kteří se snažili případy rozdělit na „známé“, „neznámé“ a „nedostatek informací.“ Známé a neznámé dále rozdělili do čtyř skupin podle kvality, od excelentní pro špatné. Například excelentní zprávy pocházely od zkušených vědců jako jsou dopravní piloti, cvičení vojáci nebo skupiny lidí, nebo byly podloženy fotkami, radarovým pozorováním apod. Aby byla zpráva označena jako „známá“, museli se na vysvětlení shodnout dva vědci. Ale aby byla označena jako „neznámá“, museli se shodnout všichni čtyři vědci, čili toto kritérium bylo dosti přísné.\n\nPozorování byla dále rozdělena podle šesti kritérií: barvy, počtu, délky pozorování, jasu, tvaru a rychlosti. Tyto charakteristiky byly potom porovnávány s „známými“ a „neznámými“ případy pro odhalení případné statistické závislosti.\n\nHlavní výsledky statistické analýzy jsou následující:\n\n\nI přes tyto výsledky je v závěru zprávy uvedeno, že „je vysoce nepravděpodobné aby jakákoliv z těchto zpráv o UFO… skutečně znamenala přítomnost technických vynálezů mimo možnosti současných znalostí.“ Několik badatelů včetně Dr. Bruce Maccabeeho, který data důkladně kontroloval, poznamenalo, že závěry vědců jsou obvykle v souladu s pravděpodobnostmi jejich vlastních statistických výsledků prezentovaných v 240 tabulkách, grafech a mapách. Někteří se domnívají, že vědci prostě měli problémy s přijetím svých vlastních výsledků nebo napsali svoje závěry tak, aby odpovídaly politickému klimatu kolem projektu Blue Book po Robertsonově porotě.\n\nKdyž v říjnu 1955 letectvo konečně představilo Zvláštní zprávu č. 14 veřejnosti, tvrdilo, že zpráva vědecky potvrdila neexistenci UFO. Kritikové říkají, že zpráva naopak dokázala, že „neznámé“ jsou jasně statisticky odlišné od „známých“. Letectvo také nepřesně tvrdilo, že jen 3 % případů jsou nevysvětlené namísto 22 %. Dále tvrdí, že ta zbylá 3 % by odpadla, kdyby měli úplné informace. Kritikové odporují tím, že už při třídění zpráv byly takové případy zařazené do kategorie „nedostatečné informace“, přičemž jak „známé“ tak „neznámé“ byly případy s dostatkem informací pro rozhodnutí. A také „neznámé“ byly obvykle kvalitněji doložené případy (měli lepší informace i svědky).\n\nVýsledky monumentálního výzkumu Batelle Memorial zhodnotil v roce 1979 francouzský GEPAN zprávou, ve které prohlásil, že asi čtvrtina z 1 600 pečlivě studovaných případů UFO postrádala vysvětlení a prohlásila „Tyto případy… jsou opravdovou otázkou.“ Když v roce 2004 ukončila svou činnost SEPRA, následník GEPANu, bylo analyzováno už 5 800 zpráv a počet nevysvětlených klesl na 14 %. Hlava SEPRA, profesor Jean-Jacques Velasco, shledal ve zbylých nevysvětlených zprávách dostatek důkazů o mimozemském původu dostatečně přesvědčivých, že o tom napsal knihu.\n\nHynek byl spolupracující člen Robertsonovy poroty, která doporučila nadlehčování fenoménu UFO. O několik let později se ale jeho názor na UFO změnil a považoval jej za nevyřešenou záhadu, která zasluhuje vědeckou pozornost. Jako jediný vědec zapojený do vyšetřování UFO americkou vládou od začátku až do konce mohl nabídnou jedinečný pohled na Projekt Znamení, Grudge a Blue Book.\n\nHynek se zbavil iluzí o projektu Blue Book a začal ho obviňovat z lhostejnosti, neschopnosti a povrchního studia ze strany letectva. Hynek poznamenává, že během svojí existence kritikové nazývali Blue Book „společností pro vysvětlování nevyšetřeného.“\n\nProjekt vedl Ruppelt, potom kapitán Hardin, kapitán Gregory, Major Friend a nakonec major Hector Quintarilla. Hynek měl milá slova jen pro Ruppelta a Frienda. O Ruppeltovi napsal „Z mých setkání s ním jsem zjistil, že je čestný a vážně zaujatý celým fenoménem.“ O Friendovi napsal, že \"Ze všech důstojníků, se kterými jsem pracoval v Blue Book, si Friend získal můj respekt. Jakékoliv soukromé názory, které mohl mít, byl úplným a praktickým realistou. Uvědomoval si hranice svého úřadu, ale přesto se choval důstojně a bez nabubřelosti, která byla charakteristická pro několik jiných vedoucích Blue Book.\"\n\nProjekt Blue Book se stal inspirací pro TV show Projekt UFO z let 1978-1979, která se měla zakládat na případech z Projektu Blue Book. Přesto show často vystupovala proti aktuálním závěrům projektu a při mnoha příležitostech naznačovala, že mnoho pozorování bylo vidění skutečných mimozemšťanů.\n\n\n"}
{"id": "122069", "url": "https://cs.wikipedia.org/wiki?curid=122069", "title": "Uherčice", "text": "Uherčice\n\nJméno Uherčice nese více obcí:\n\n\n… a panské sídlo:\n\npodobný název má i:\n"}
{"id": "122070", "url": "https://cs.wikipedia.org/wiki?curid=122070", "title": "Vrbice", "text": "Vrbice\n\nJméno Vrbice nese více obcí:\n\n\n"}
{"id": "122072", "url": "https://cs.wikipedia.org/wiki?curid=122072", "title": "Těšovice", "text": "Těšovice\n\nJméno Těšovice nese více sídel:\n"}
{"id": "122075", "url": "https://cs.wikipedia.org/wiki?curid=122075", "title": "Jakuza", "text": "Jakuza\n\nJakuza (japonsky: やくざ nebo ヤクザ případně anglickou transkripcí Yakuza) nebo též Gokudó (極道) je japonská tradiční zločinecká organizace, jejíž charakter nejlépe odpovídá tomu, co známe pod pojmem mafie.\n\nSlovo \"jakuza\" pochází z japonské karetní hry Ojčokabu (hraje se s kartami hanafuda a kabufuda) a označovalo nejhorší kombinaci karet. Ojčokabu je vlastně takový japonský protějšek hry Black Jack. Hlavní rozdíl mezi zmíněnými hrami je v tom, že v Ojčokabu je pouze 19 karet, namísto 21 u druhé hry. Nejhorší kombinace karet v ruce pak je osmička, devítka a trojka. Ty dávají v součtu 20, což znamená nulové skóre. V tradičním japonském stylu počítání se tato tři čísla nazývají Ja (8), Ku (9) a Sa (3), odtud tedy původ slova jakuza.\n\nNeexistuje ovšem pouze jediný původ celé japonské jakuzy. Organizace (pl.) se etablovaly z různých částí tradiční japonské společnosti.\n\nPrvní stopy v pátrání po původu Jakuzy vedou do roku 1612, za muži kabukimono (傾き者) (\"šílenci\").\nJejich zvláštní styl oblékání, typický sestřih a špatné chování v kombinaci s jejich dlouhými meči dávalo všem okolo výstrahu, aby se měli na pozoru. Tito kabukimono byli známí jako samurajové bez pána, róninové, z nichž mnozí cestovali napříč Japonskem v loupeživých bandách. Pustošili vesnice a městečka. Mnoho z těchto „padlých“ samurajů nacházelo svůj smysl života v tomto pohnutém konání, mnoho z nich tak řešilo svoji situaci, kdy přišli o práci ve službách jiných samurajů nebo šóguna v období míru. Téměř celá jakuza tedy vykazuje podobné atributy - odpadlíky, kriminálníky a podivíny.\n\nSoučasná organizace ovšem jako své předky kabukimono rozhodně neshledává. Považuje za ně Nerima-Ku (町奴), služebníky nebo zachránce měst. Nerima-ku byli obyvatelstvem uznávaní hrdinové, kteří je naopak pomáhali chránit proti kabukimono. Proti nim však byli často slabší, daleko méně trénovaní a vyzbrojení. Byli to takoví „Robinové Hoodové“ Japonska.\n\nKabukimono zase působili jako hrubí nevychovanci, kteří terorizovali široké okolí, utlačovali lid jen pro své potěšení, dávali svým skupinám strašidelná jména a mluvili vulgárně.\n\nSoučasná Jakuza, resp. její členové, se dělí do tří hlavních kategorií:\nPřekupníci a gambleři mají své kořeny v 18. století, gangsteři začínají psát svoji historii až po 2. světové válce, s extrémním nárůstem černého trhu. Tradičně \"tekija\", původně středověcí podvodníci, obstarávali lup od prodavačů, \"bakuto\" zase loupili ve městech a přepadávali na cestách. \"Gurentai\" se vyprofilovali podle vzorů Al Caponeho. Po 2. světové válce, kdy byla úřední moc pod palcem amerických okupantů, gurentai velmi prosperovali a posilovali svoje společenské pozice. Podařilo se jim povýšit japonský zločin na další úroveň násilí. Svoje meče postupně vyměnili za palné zbraně.\n\nMezi členy organizace je populární tradiční japonské tetování. Nosí jím pokrytá záda i hruď, stejně jako ruce po zápěstí a nohy po kotníky. Nahý člen tak vypadá, jako by měl na sobě dlouhé spodní prádlo. Typickými znaky bývá drak, květ, horská krajina, vířící moře a podobně. Aplikace takového tetování bývá velice bolestivá a zabere stovky hodin, ale jeho dokončení pak znamená, že dotyčný se může považovat za opravdového muže.\n\nOdhaduje se, že současný počet členů se pohybuje někde okolo 110 tisíc, rozdělených do cca 2 500 rodin. V porovnání s USA, kde žije zhruba dvojnásobek populace, jsou odhady členů organizovaných skupin na 20 tisících, a to nejen v americké mafii, ale celkem.\n\nVliv Jakuzy sahá daleko za hranice Japonska, výjimkou nejsou ani Spojené státy. Jsou také na Evropském kontinentě, jako je Anglie, Rusko a další státy.\n\n"}
{"id": "122076", "url": "https://cs.wikipedia.org/wiki?curid=122076", "title": "Vlastiboř", "text": "Vlastiboř\n\nJméno Vlastiboř nese více obcí:\nPodobný název mají \n"}
{"id": "122078", "url": "https://cs.wikipedia.org/wiki?curid=122078", "title": "Újezdec", "text": "Újezdec\n\nJméno Újezdec nese více obcí:\n\n…nebo částí obcí:\n\nÚjezdec může být také:\n\nSlovo Újezdec též tvoří část jmen sídel:\n\nJméno Újezdec je odvozeno od slova újezd, což bylo označení území vymezeného objížďkou na koni. Újezdec bývá menší, než Újezd.\n\n"}
{"id": "122083", "url": "https://cs.wikipedia.org/wiki?curid=122083", "title": "Johann Georg Berger", "text": "Johann Georg Berger\n\nJohann Georg Berger (15. dubna 1739 Ladendorf – 17. února 1810 Praha) byl významný severočeský soukenický průmyslník.\n\nS podnikáním začínal v Praze, až později se přesunul do Liberce, kde působil jako obchodník s plátnem. Protože se mu obchody dařily, koupil v roce 1790 v Liberci pozemek, na němž postavil obytný dům a obchod s textilem, dováženým pivem, vínem a lihovinami. V dalších letech chtěl Berger přejít z prodeje textilu na jeho výrobu, ale z počátku mu to nebylo umožněno cechem libereckých soukeníků. Povolení dostal až v roce 1796 a to na výrobu i barvení textilu a dále usiloval o povolení k výstavbě továrny, které dostal roku 1798. \n\nNa jeho libereckém pozemku už nebyla možnost rozšiřování a proto se Berger přesunul do Starého Habendorfu (dnešní Stráže nad Nisou), kde už dříve koupil bělidlo a valchovnu. Tyto podniky zmodernizoval a koupil další pozemky okolo nich, aby zde mohl postavit továrnu. Pak se mu ale naskytla nabídka koupě jedné z budov panského dvora v centru obce a tam po její opravě přesunul veškerou výrobu i obchod z Liberce. Přitom stavěl i továrnu na pozemcích okolo bělidla, kam později nechal z Holandska dovézt první spřádací, postřihovací a mykací stroje. V roce 1804 pak byl v této továrně zapojen první parní kotel v Čechách, využívaný k parnímu barvení a úpravě látek. \n\nV dalších letech pak Berger zřídil průmyslovou výrobu suken v Praze a tam také 17. února 1810 zemřel. Jeho ostatky byly převezeny do Starého Habendorfu, kde byl pohřben na hřbitově u kostela sv. Kateřiny.\n"}
{"id": "122084", "url": "https://cs.wikipedia.org/wiki?curid=122084", "title": "Thor", "text": "Thor\n\nThor může být:\n\n\n\n\n"}
{"id": "122085", "url": "https://cs.wikipedia.org/wiki?curid=122085", "title": "Na Václavce", "text": "Na Václavce\n\nNa Václavce je ulice na Smíchově v Praze 5. Jmenuje se podle vily Václavky, č. 1079/32. Navazuje na ulici U Santošky v zatáčce u brány parku Santoška, na křižovatce s ulicí U Malvazinky, poblíž autobusové zastávky Santoška. Strmě stoupá do kopce a končí v lokalitě nazývané \"U Vesny\" (plácek, do kterého ústí šest ulic, kde je samoobsluha, původně nazývaná Vesna, později dvakrát přejmenována podle názvů obchodních řetězců) u autobusové zastávky \"Malvazinky\". Asi uprostřed délky ulice se nacházejí autobusové zastávky \"Václavka\". Ulicí projíždějí autobusové linky z terminálu Na Knížecí směrem do Jinonic, dlouhodobě je to denní linka 137 a noční linka 501.\n\n\n"}
{"id": "122086", "url": "https://cs.wikipedia.org/wiki?curid=122086", "title": "Eva Perónová", "text": "Eva Perónová\n\nEva María Duarte de Perón, známá také jako Evita (zdrobnělina pro Evu), (7. května 1919 Los Toldos, Argentina – 26. července 1952 Buenos Aires, Argentina) byla druhá manželka argentinského prezidenta Juana Dominga Peróna (1895–1974) a první dáma Argentiny od roku 1946 až do své smrti v roce 1952.\n\nNarodila se v rolnické oblasti Argentiny roku 1919. Když jí bylo 15 let, odešla do Buenos Aires, aby zde začala svoji kariéru v rozhlase a u filmu. Roku 1944 se poprvé setkala s Juanem Perónem na charitativní akci v San Juanu. Příštího roku se vzali. Její manžel se roku 1946 stal prezidentem. Poté získala vliv v Perónovi oddaném odborovém hnutí. Po určitou dobu vedla i ministerstva práce a zdravotnictví. Založila charitativní organizaci \"\"Fundación Eva Perón\" \"a ženskou perónistickou politickou stranu, jelikož se domnívala, že ženy nemají na politiku v Argentině dostatečný vliv. Roku 1951 byla navržena do funkce viceprezidentky, což odmítla z důvodu své nemoci a nátlaku ze strany vyšších kruhů a svého manžela. Podstoupila několik operací, její zdravotní stav se však rychle zhoršil. Zemřela roku 1952 na rakovinu děložního čípku. Po její smrti bylo na tři roky přejmenováno hlavní město provincie Buenos Aires La Plata na Ciudad Eva Perón.\n\nŘada odborníků se shoduje, že byla nejmocnější ženou v historii své země. Jiní dokonce tvrdí, že před svou smrtí byla jednou z nejmocnějších žen na světě.\n\nDnes je známa také díky muzikálu \"Evita\" Andrewa Lloyda Webbera a Tima Rice, který byl později pod stejným názvem zfilmován se zpěvačkou Madonnou v hlavní roli.\n\n\n"}
{"id": "122090", "url": "https://cs.wikipedia.org/wiki?curid=122090", "title": "Frigg", "text": "Frigg\n\nFrigg je severská bohyně, dcera Fjörgyna, manželka Ódina, matka Baldrova. Je známá svou moudrostí a také tím, že svá tajemství neříká nikomu, ani svému muži. Dopředu znala a marně se snažila zvrátit tragický osud svého syna. Jako jediná z bohů zná osudy všech a může do nich v určité míře zasahovat. Popisována je jako vysoká krásná žena, vznešeného zjevu, nosící bílé šaty s volavčím nebo sokolím peřím. Je patronkou mateřství, rodinného života i manželství. Mezi její atributy patří mj. přeslice a vřeteno, protože lidstvu darovala len a prostředky na jeho zpracování. Souhvězdí Orion je proto nazýváno „Friggina přeslice“, hvězda Polárka se pak jmenuje „Vůz dámy“.\n\n\n"}
{"id": "122092", "url": "https://cs.wikipedia.org/wiki?curid=122092", "title": "Dlouhá Brtnice", "text": "Dlouhá Brtnice\n\nObec Dlouhá Brtnice () se nachází v okrese Jihlava v Kraji Vysočina. Žije zde obyvatel. V blízkosti obce se nacházejí historické doly na stříbro, ve kterých se postupně těžilo od 13. do 17. století, kdy byly definitivně uzavřeny.\n\nNázev se vyvíjel od varianty Birtnycz Longo (1360), Longa Birthnicz (1365), Purnycz Longum (1368), Burtnicz Longo (1369), Puernycz (1371), z Dlúhé Brtnice (1408), Longa Brtnicz (1447), z Dlúhé Brtnice (1481), Dluhu Brtniczy (1490), Lang Pirtnicz (1532), Lang Birtnitz (1633), Lang Piernitz (1678), Lang Pürnitz (1718), Lang Pirnitz (1720, 1751), Lang Pirnitz a Dlauha Brtnice (1846) až k podobám Lang Pirnitz a Dlouhá Brtnice v roce 1872. Místní jméno je odvozeno od názvu řeky Brtnice (potok tekoucí brťovým lesem – podle včelařů) a vrchu Brtník. Přívlastek Dlouhá (německy lang) odkazuje na rozložení vsi podél silnice.\n\nPrvní písemná zmínka o obci pochází z roku 1349, i když samotná obec Dlouhá Brtnice vznikla zřejmě ve 2. polovině 13. století a vesnice byla opevněna. V polovině 14. století byla obec rytířským majetkem se zemanskou tvrzí a roku 1368 byla dočasně prohlášena za městečko. V roce 1444 tu byla postavena kaple svatého Václava. Obec často měnila majitele. Název obce pravděpodobně odkazuje na dlouhé cesty, které spojovaly Jihlavu a Želetavu a protínaly území obce. V roce 1532 vesnici koupilo město Jihlava. Od roku 1872 tu fungovala fara. Sbor dobrovolných hasičů vznikl v roce 1888, jeho zakladatelem se stal místní nadučitel František Křivánek.\n\nDlouhá Brtnice leží v okrese Jihlava v Kraji Vysočina. Nachází se 5,5 km jižně od Stonařova, 5 km západně od Opatova, 7,5 km severně od Staré Říše, 13 km severovýchodně od Telče, 3 km východně od Pavlova a 14 km jihovýchodně od Třeště. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Průměrná nadmořská výška činí 610 metrů. Nejvyšší bod o nadmořské výšce 660 metrů se nachází západně od obce. Kopec V Lísku (656 m n. m.) stojí severozápadně od Dlouhé Brtnice. Od západu do Dlouhé Brtnice přitékají potok Lísek, na němž leží stejnojmenný rybník, a Karlínský potok, na němž se rozkládá rybník Boroví. Z jihu přitéká potok Čimbordy, na němž se nalézá rybník Grošák. Všechny tři potoky se v obci vlévají do Mlýnského rybníka, a z něj vytéká Karlínský potok, do něhož se z jihu vlévá Dolnomlýnský potok. Severním okrajem katastru protéká řeka Jihlávka.\n\nPodle sčítání 1930 zde žilo v 118 domech 538 obyvatel. 538 obyvatel se hlásilo k československé národnosti. Žilo zde 538 římských katolíků.\n\nObec má sedmičlenné zastupitelstvo, v jehož čele stojí starosta Luboš Krátký.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 31. ledna 2002.\n\nZnak: V červeném štítě pod zlatou hlavou s červenou knížecí čepicí zlatá maršálská hůl mezi dvěma stříbrnými buvolími rohy. Vlajka: List tvoří dva vodorovné pruhy, žlutý s červenou knížecí čepicí se žlutou obroučkou a červený. Poměr šířky k délce listu je 2:3.\n\nV obci sídlí firmy SERVIS 38 a.s., AUTOCONTROL, spol. s r.o., KJF Vysočina, s.r.o., AQUA GOLD, spol. s.r.o., Flaga s. r. o., prodejce dřevěných pelet a briket BioEnergoVysočina, Penzion a restaurace Rafael, pobočka České pošty, Pohostinství Pod věží, dvě autodílny a kovářství. Obcí prochází silnice I. třídy č. 38 z Hladova do Stonařova a komunikace III. třídy č. 4036 z Pavlova do Brtničky. Dopravní obslužnost zajišťují dopravci ICOM transport a TRADO-BUS. Autobusy jezdí ve směrech Jihlava, Nová Říše, Stará Říše, Zadní Vydří, Třešť, Opatov, Želetava, Budeč, Znojmo, Třebíč a Předín. Obcí prochází cyklistická trasa č. 5216 z Pavlova do Brtničky.\n\nZákladní školu a mateřskou školu Dlouhá Brtnice zřizuje obec Dlouhá Brtnice. Základní škola měla ve školním roce 2014/2015 jednu třídu s 1.–4. ročníkem. Škola zde byla zřízena v roce 1776. Kapacita základní školy je 40 žáků, ve školním roce 2010/2011 zařízení navštěvovalo 14 dětí. Po 4. ročníku místní žáci navštěvují základní školu ve Stonařově. Mateřská škola byla v obci zřízena v zemědělském útulku v roce 1961, kdy ji navštěvovalo 22 dětí. Do zdejší školky docházejí také děti z Hladova a Brtničky. Mateřská škola má kapacitu 23 dětí, což byl i počet obsazených míst v roce 2010/2011.\n\nMístní knihovna Dlouhá Brtnice získala roku 2002 titul Knihovna Vysočiny. Sbor dobrovolných hasičů Dlouhá Brtnice byl založen v roce 1888. TJ Sokol Dlouhá Brtnice má dvacet členů a je součástí župy Plk. Švece.\n\n\n\n"}
{"id": "122094", "url": "https://cs.wikipedia.org/wiki?curid=122094", "title": "Karl Zimmermann", "text": "Karl Zimmermann\n\nKarl Zimmermann, šlechtic von Neissenau (7. listopadu 1863 – 23. října 1924), byl severočeský průmyslník.\n\nPůsobil v obci Habendorf (dnes Stráž nad Nisou), kde pokračoval s rodinným podnikem na výrobu jemného sukna založeným jeho otcem Josefem Zimmermannem. Karl Zimmermann továrnu výrazně rozšířil, získal nová odbytiště v Turecku, Egyptě, podunajských zemích a v Orientu a nechal zřídit sklady ve Vídni a v Brně. Za jeho působení továrna zpracovávala vlnu ze surového stavu až po hotová sukna, česané vlákno a jemné exportní zboží.\n\nMimo to Karl Zimmermann působil jako generální rada Rakousko-Uherské banky a na bankovkách se objevoval jeho podpis. Byl také v čele Vodního družstva k regulování říčních toků a ke stavbě přehrad v povodí Zhořelecké Nisy, které bylo založeno po katastrofálních povodních v roce 1897.\n\nZa jeho zásluhy v oblasti průmyslu a rozvoje Liberce a jeho okolí mu byl udělen řád Červené orlice, Rytířský řád sv. Jiří a Řád Františka Josefa. V roce 1903 pak byl povýšen do šlechtického stavu s přízviskem „von Neissenau“. Největší pocty se mu ale dostalo roku 1906, kdy jeho továrnu navštívil císař Rakouska-Uherska František Josef I.\n"}
{"id": "122096", "url": "https://cs.wikipedia.org/wiki?curid=122096", "title": "Chlumek", "text": "Chlumek\n\nChlumek () je obec v okrese Žďár nad Sázavou v kraji Vysočina. Žije zde obyvatel. Leží 12 km západně od Velkého Meziříčí\n\nPrvní písemná zmínka o vsi je z roku 1556.\n\n\n"}
{"id": "122097", "url": "https://cs.wikipedia.org/wiki?curid=122097", "title": "Hruška (okres Prostějov)", "text": "Hruška (okres Prostějov)\n\nObec Hruška se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci pochází z roku 1078.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nV centru obce stojí kostel svatého Jana Nepomuckého z 1. poloviny 19. století.\n\n\n"}
{"id": "122098", "url": "https://cs.wikipedia.org/wiki?curid=122098", "title": "Javor (okres Klatovy)", "text": "Javor (okres Klatovy)\n\nObec Javor se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1379.\n\n\n"}
{"id": "122099", "url": "https://cs.wikipedia.org/wiki?curid=122099", "title": "Dasnice", "text": "Dasnice\n\nObec Dasnice (něm. \"Daßnitz\") se nachází v okrese Sokolov, kraj Karlovarský. Žije zde obyvatel.\n\nPrvní písemná zmínka o obci pochází z roku 1370.\n\n\n"}
{"id": "122100", "url": "https://cs.wikipedia.org/wiki?curid=122100", "title": "Kopřivná", "text": "Kopřivná\n\nObec Kopřivná (německy \"Geppersdorf\") se nachází v okrese Šumperk v Olomouckém kraji. Žije zde obyvatel.\n\nPrvní písemná zmínka o obci pochází z roku 1414.\n\nV katastru obce jsou evidovány tyto kulturní památky:\n\n\n"}
{"id": "122101", "url": "https://cs.wikipedia.org/wiki?curid=122101", "title": "Koryta (okres Mladá Boleslav)", "text": "Koryta (okres Mladá Boleslav)\n\nObec Koryta se nachází v okrese Mladá Boleslav, kraj Středočeský. Rozkládá se asi dvacet dva kilometrů severovýchodně od Mladé Boleslavi a sedm kilometrů severovýchodně od města Mnichovo Hradiště. Žije zde obyvatel.\n\nPrvní písemná zmínka o obci pochází z roku 1225.\n\nDominantou dolení části obce je kaple zasvěcená Sedmi bratřím Machabejským, která byla postavena v roce 1885. Nedaleko od ní stával křížek z roku 1821, jenž byl zbořen nepozorným řidičem, ale již je opět opraven a zpět na svém místě. Horní části obce vévodí památná lípa.\n\nSbor dobrovolných hasičů byl v obci založen v roce 1890.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Koryta s 200 obyvateli v roce 1932 byly evidovány tyto živnosti a obchody: hostinec, klempíř, kolář, mlékárna, krejčí, obchod s ovocem a zeleninou, obchod se smíšeným zbožím, trafika.\n\nSilniční doprava\n\nObcí prochází silnice III. třídy.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice Loukov u Mnichova Hradiště ve vzdálenosti 4 km ležící na trati 070 v úseku z Mladé Boleslavi do Turnova.\n\nAutobusová doprava\n\nV obci zastavovaly v pracovních dnech května 2011 příměstské autobusové linky:\n\n"}
{"id": "122102", "url": "https://cs.wikipedia.org/wiki?curid=122102", "title": "Kluky (okres Mladá Boleslav)", "text": "Kluky (okres Mladá Boleslav)\n\nObec Kluky se nachází v okrese Mladá Boleslav, kraj Středočeský. Rozkládá se asi čtrnáct kilometrů západně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Kluky s 244 obyvateli v roce 1932 byly evidovány tyto živnosti a obchody: cihelna, 2 hostince, kovář, krejčí, 4 rolníci, trafika, velkostatek.\n\nSilniční doprava\n\nObcí prochází silnice II/259 Mladá Boleslav - Kluky - Mšeno - Dubá.\n\nŽelezniční doprava\n\nObec Kluky leží na železniční trati Mladá Boleslav – Mělník v úseku, který je v jízdním řádě uváděn v tabulce 064. Jedná se o jednokolejnou regionální trať, doprava byla v tomto úseku zahájena roku 1905. Přepravní zatížení trati mezi Mšenem a Mladou Boleslaví v roce 2011 činilo obousměrně 7 osobních vlaků. Na území obce leží mezilehlá železniční zastávka \"Trnová\".\n\nAutobusová doprava\n\nV obci měly zastávku v pracovních dnech května 2011 příměstské autobusové linky Mšeno-Mladá Boleslav \"(4 spoje tam i zpět)\" a Nosálov-Katusice \"(1 spoj zpět)\" .\n\n\n"}
{"id": "122103", "url": "https://cs.wikipedia.org/wiki?curid=122103", "title": "Klabava (okres Rokycany)", "text": "Klabava (okres Rokycany)\n\nObec Klabava se nachází v okrese Rokycany v Plzeňském kraji, na pravém břehu stejnojmenné řeky něco přes čtyři kilometry severozápadně od Rokycan a necelých dvanáct kilometrů východně od krajského města Plzně. Žije zde obyvatel.\n\nPrvní písemná zmínka o obci pochází z roku 1401. Bohužel se nedochovala v originále, ovšem pro svoji důležitost byla přepsána do Pamětní knihy města Rokycan z let 1532–1842. Původně to vypadalo, že první písemný materiál o obci pochází dokonce již z roku 1368, ale později se ukázalo, že jde o falzifikát.\n\nNázev obce je odvozen od obcí protékající řeky Klabavy, která bývá často označována jako Klabavka, ovšem oficiální název je řeka Klabava. Slovo \"Klabava\" pochází ze slovinského slova \"klabotina\" (tj. naplavenina), nebo ze slovesa \"klabati\" (tj. osekávati, přeneseně klábositi).\n\nS historií obce je nejvíce spjato železářství, v okolí obce se nacházela značná ložiska železné rudy.\n\nV roce 2006 se po volbách do zastupitelstev obcí stal starostou Jiří Vohradský, jeho předchůdcem byl Jindřich Maštálka. Mezi další polistopadové starosty patřili Josef Kletečka a Jan Rada. Do konce roku 2008 by měl být v obci Klabava aktivní vládní projekt Czech POINT.\n\nMístní knihovna nabízí v budově Obecního úřadu kromě půjčování knih a časopisů i veřejný internet zdarma. Knihovna si pravidelně poučí pro své čtenáře na delší dobu nové tituly z Městské knihovny v Rokycanech a díky tomu je nabídka půjčovaných knih pestřejší.\n\nTělovýchovná jednota Sokol Klabava patří mezi nejaktivnější spolky v obci. Sokol obec reprezentuje zejména ve stolním tenise. Místní jednota rovněž pro občany pořádá do roka několik kulturních akcí – bály, oslavy atp.\n\nKlub cyklistů Klabava pořádá kromě pravidelných vyjížděk jednou do roka cyklistický závod (Memoriál Miloslava Kozelky), který je součástí Becker Cupu Plzeňské amatérské ligy horských kol. Klub se může pochlubit řadou úspěchů, například Hana Kalčíková z KC Klabava již několikrát zvítězila v prestižním cyklistickém závodu Král Šumavy.\n\nDělnická tělovýchovná jednota v Klabavě patří v celorepublikovém měřítku z dosud existujících DTJ mezi úspěšné. Účastní se sportovních her DTJ (běh, šipky, futsal). Jednotu úspěšně reprezentuje v registrovaných soutěžích oddíl ledního hokeje a futsalu. V roce 2008 DTJ pomocí státní dotace zprovoznila nové víceúčelové hřiště.\n\n\n"}
{"id": "122104", "url": "https://cs.wikipedia.org/wiki?curid=122104", "title": "Kolová (okres Karlovy Vary)", "text": "Kolová (okres Karlovy Vary)\n\nObec Kolová () se nachází v okrese Karlovy Vary, kraj Karlovarský, 6 km jihovýchodně od Karlových Varů. Žije zde obyvatel.\n\nPrvní písemná zmínka o obci pochází z roku 1785.\n\n\n\n"}
{"id": "122105", "url": "https://cs.wikipedia.org/wiki?curid=122105", "title": "Košíky", "text": "Košíky\n\nKošíky jsou obec v okrese Uherské Hradiště ve Zlínském kraji, 10 km severozápadně od Uherského Hradiště v pohoří Chřiby. Obcí protéká Smitý potok. Žije zde obyvatel.\n\nPrvní písemná zmínka o obci pochází z roku 1618, archeologické nálezy však svědčí o mnohem ranějším osídlení v těchto místech. Z hlediska typu zástavby Košíky patří mezi lesně-lánové vsi.\n\n\nSamospráva obce od roku 2013 vyvěšuje 5. července moravskou vlajku.\n\n\n\n"}
{"id": "122106", "url": "https://cs.wikipedia.org/wiki?curid=122106", "title": "Socialistické strany v Česku", "text": "Socialistické strany v Česku\n\nTento článek je historickým přehledem českých socialistických stran. Omezuje se na socialistické strany, které mají větší voličskou podporu, tj. jsou nebo byly zastoupeny v parlamentu. Dále se věnuje stranám, které hrají v evropském prostředí důležitou roli (SDS).\n\nČeské dělnické hnutí vzniká postupně z obecného národního hnutí v druhé polovině šedesátých let 19. století, v období, kdy došlo k rozdělení Rakouska na Rakousko-Uhersko. Roku 1874 se konal první sjezd celorakouské sociálně demokratické strany, jejímž tiskovým orgánem pro české prostředí se stávají \"Dělnické listy\". Roku 1878 došlo v hostinci u Kaštanu v Břevnově k založení Sociálně demokratické strany českoslovanské v Rakousku, původně jedné z platforem rakouské sociální demokracie. Sociálně demokratická strana českoslovanská v Rakousku se roku 1889 podílela na založení Druhé internacionály.\n\nVztah českoslovanské platformy k mateřské celorakouské straně se postupně vyhraňoval, a tak roku 1893 vzniká Českoslovanská sociálně demokratická strana dělnická, od roku 1897 spojena s dalšími pěti národními socialistickými strana Předlitavska ve volnou federaci. ČSDSD se výrazně angažovala v boji za všeobecné hlasovací právo, za osmihodinovou pracovní dobu, zakládala odbory (roku 1897 založila Odborové sdružení českoslovanské OSČ), její slabinou však byl přístup k národní otázce - strana vyznávala austromarxistickou koncepci a otevřeně podporovala setrvání ve svazku zemí Rakouska-Uherska. To vedlo až k založení druhé české socialistické strany, tentokrát silně národovecky orientované České strany národně sociální.\n\nZe všech českých politických stran měla nejlepší organisovanost právě Českoslovanská sociálně demokratická strana dělnická. Kromě několika tiskovin (české Právo lidu, moravská Rovnost, vídeňské Dělnické listy) vedla vlastní tělovýchovnou organisaci: Dělnické tělovýchovné jednoty a vlastní vzdělávací instituci: Dělnickou akademii.\n\nZa 1. světové války sice sociální demokraté původně stáli na straně prorakouského aktivismu, roku 1918 se však obě strany připojují k Národní přísaze. Dva socialisté (František Soukup z ČSDSD a Jiří Stříbrný za ČSNS) se řadí k mužům 28. října.\n\nZa První republiky působily v nově vzniklém Československu tyto socialistické strany:\n\n\nČSDSD a ČSS patřily za První republiky ke skupině okolo presidenta Masaryka, byly oporou československé demokracie. V prvních letech republiky velice úzce spolupracovaly a uvažovalo se o sloučení, avšak nedošlo k němu kvůli některým programovým rozdílům a konfliktní situaci v ČSDSD. Tyto strany však společně s německými sociálními demokraty (jedna z prvních německých aktivistických stran) založily tzv. Rudý blok. Ten byl protipólem pravicového Zeleného bloku, tvořeného československými agrárníky, německými agrárníky a živnostníky.\n\nObě německé socialistické strany byly založeny roku 1919 a obě zpočátku praktikovaly negativistickou politiku - zatímco Německá sociálně demokratická strana dělnická v ČSR toto však později překonala, němečtí národní socialisté se stali pouze jakousi pátou kolonou německých nacistů na českém území.\n\nV komunálních volbách roku 1919 zvítězili sociální demokraté, na což reagovala politická representace vznikem nové vlády v čele se sociálním demokratem Vlastimil Tusarem. Výrazného úspěchu dosáhly socialistické strany v parlamentních volbách roku 1920, v nichž dosáhly společně 45 % hlasů. Československá sociální demokracie ve volbách zvítězila, následována německými sociálními demokraty. Vlastimil Tusar byl potvrzen jako premiér, pro jeho novou vládu se vžil název 2. vláda rudozelené koalice. Ta trvala pouze do září, kdy došlo k vyvrcholení vleklé krise v československé sociální demokracii. \n\n\nPo druhé světové válce, kde se socialisté výrazně podíleli na odboji, jsou obě strany obnoveny.Sociální demokracie pod novým názvem Československá sociální demokracie,národní socialisté si ponechali svůj předválečný název. Navíc je sociálními demokraty na Slovensku založena Strana práce,protože tamní sociální demokraté odmítli umělé sloučení s KSS v roce 1944.\nSociální demokraté (tedy také Strana práce) hovořili o demokratickém socialismu založeném na existenci společenského vlastnictví výroby a na drobném a středním podnikání vedle sebe, na pozemkové reformě a široké sociální péči a opírajícím se o zásady parlamentní demokracie. \nNárodní socialisté zdůrazňovali především zajištění základních občanských svobod a politických práv,stavěli se za zestátnění velkého průmyslu a přírodního bohatství,zároveň však trvali na ochraně individuálního soukromého vlastnictví a na podpoře podnikání. \nSociální demokracie ovšem ztrácela na popularitě v důsledku činností vedení (prokomunistická politika Z. Fierlingera). Proti Fierlingerově linii vystupovali obránci programové, ideové i politické samostatnosti sociální demokracie, reprezentovaní především Václavem Majerem, Václavem Holubem, Vilémem Bernardem, Vladimírem Görnerem a stranickými vůdci z meziválečného období – Rudolfem Bechyněm, Vojtěchem Dundrem, Ivanem Dérerem, Alfrédem Meissnerem, Vojtou Benešem aj.Tito členové ČSD sice neodmítali jakoukoliv spolupráci s KSČ, podmiňovali ji však vyloučením stalinistických praktik a důsledným oboustranným respektováním zásady „rovný s rovným“. \nNárodně socialistická strana sice nikdy nehodlala přejít do oficiální opozice,avšak rozdílné názory a kritika komunistických ministrů se objevovaly čím dál častěji. \n\n České země: \n Slovensko: \n\n\nNa neúspěch ve volbách reagovala Sociální demokracie zvolením Bohumila Laušmana (nepředstavoval \"fierlingerovskou\" linii) do vedení strany.Na témže sjezdu jasně odmítla sloučení s KSČ.\n\nV roce 1947 oficiálně splynula Strana práce s ČSD.\n\nStalinizující křídlo ČSD se však nevzdalo a dál pokračovalo s podporou KSČ ve své činnosti. Po únorových událostech (kdy ČSD zachovala neutralitu - nejdříve odmítla opakované nabídky KSČ k „čistokrevné“ koalici,následně však její ministři s výjimkou V. Majera odmítli podat demisi) roku 1948 byla strana násilně sloučena (přes odpor většiny členů i závěrů vyvozených na 21.sjezdu strany) s KSČ. Národní socialisté (už jako „loutková“ strana zbavená předválečného a poválečného vedení) se znovu přejmenovali na Československou socialistickou stranu a jako člen Národní fronty tak setrvali až do roku 1989.\n\n\n\n\n\n"}
{"id": "122107", "url": "https://cs.wikipedia.org/wiki?curid=122107", "title": "Jalovčinka", "text": "Jalovčinka\n\nJalovčinka nebo také jalovcová bobule (odborně galbula) je aromatický plod jalovce. Navzdory názvu se z botanického hlediska o bobule nejedná, jsou to šišky v nezvykle dužnatém obalu vzhledem pouze připomínající bobule. Nejznámější jsou jalovčinky z jalovce obecného, které nacházejí využití v kuchyni jako koření a při výrobě alkoholických nápojů. \n\nJsou vítanou přísadou jídel ze zvěřiny a ryb a jsou vhodné do těžších pokrmů. Dodávají také typickou vůni ginu nebo slovenské borovičce (slovenský název jalovce je ). \n\nJalovčinky jsou užívány už od starověku. Jalovec obecný je i v Česku domácí rostlinou a je chráněn. Je to jehličnan, často vysazovaný jako okrasný a vytváří samčí i samičí rostliny.\nJalovčinky jsou močopudné, prokrvují sliznici trávícího traktu a zlepšují trávení. Působí proti nadýmání. Ulehčují i dýchání.\n\n"}
{"id": "122109", "url": "https://cs.wikipedia.org/wiki?curid=122109", "title": "Dolní Kounice (zámek)", "text": "Dolní Kounice (zámek)\n\nZámek Dolní Kounice je renesanční zámek, který stojí na kopci nad řekou Jihlavou v Dolních Kounicích, nedaleko zříceniny kláštera Rosa Coeli. Je chráněn jako kulturní památka České republiky. Původně se jednalo o gotický hrad, jenž byl v 16. a 17. století přestavěn na reprezentativní šlechtické sídlo, jemuž však zůstaly pevnostní prvky.\n\nStejně jako u většiny starých šlechtických sídel v ČR jsou nejstarší zmínky pouze o majitelích a původu jejích erbů. Původní hrad zde patrně působil jako opevněné místo chránící brod přes řeku Jihlavu a obchodní cesty v této oblasti. První zmínka o majiteli uvádí jako vlastníka Viléma, původně z Pulína, který obdržel svůj erb, stříbrný leknín s kořeny v rudém poli, v roce 1162. Za jeho nájezdy do Rakous na něj uvalil papež klatbu. Té se Vilém zbavil až na základě závazku postavit na svém majetku klášter a vybavit ho. Tento závazek Vilém splnil až v roce 1181, kdy zde postavil premonstrátský klášter Rosa Coeli. Český panovník pak Vilémovi udělil jiné panství a Vilém své původní panství v Dolních Kounicích předal klášteru. Klášter postupně zbohatl a ve 20. letech 14. století postavil na místě původní pevnosti na svoji obranu gotický hrad (dokončen 1330). Po zrušení v 16. století kláštera připadl hrad markraběti a králi Ferdinandu I., který jej roku 1537 prodal místokancléři Českého království Jiřímu Žabkovi z Limberka. Ten potřeboval reprezentativní sídlo, a nechal proto hrad přestavět v renesančním slohu. Další renesanční přestavba proběhla na přelomu 16. a 17. století, kdy zámek vlastnili Drnovští z Drnovic.\nPo porážce stavovského povstání byl zámek Drnovským zabaven a roku 1622 jej koupili Dietrichštejnové. Zámek v následujícím období sloužil pouze jako sídlo správy dolnokounického panství. Roku 1862 zámek získali Herbersteinové, kteří jej využívali k hospodářským účelům, což poznamenalo některé prostory zámku.\n\nPo pozemkové reformě jej roku 1927 koupil bývalý správce Emil Tomec, ten jej 1937 prodal městskému tajemníkovi Karlu Rubešovi. Roku 1945 zámek zakoupil Václav Edl, od roku 1948 se spolumajitelem stal i místní státní statek. Zámek byl zestátněn v roce 1974, převzal jej Státní podnik památkové péče a ochrany přírody v Brně, který v něm hodlal zřídit své reprezentační centrum. Roku 1986 stavbu převzala Státní vědecká knihovna v Brně (dnešní Moravská zemská knihovna), jež v něm mínila umístit část svých depozitářů.\n\nV restituci v roce 1992 byl zámek vrácen rodině Edlů, která jej okamžitě prodala brněnské firmě L.V.P., v jejímž držení je dosud. Od roku 2006 začala tato společnost s rozsáhlou rekonstrukcí a využíváním hradu a zámku pro veřejnost.\n\nMajitel zámku, společnost L.V.P., realizuje obnovu zámku, ten je však zároveň zpřístupněn veřejnosti. Při postupné rekonstrukci jsou zachovány všech stavební historické památky (např. Žabkovo schodiště, zelená rytířská světnice, rozsáhlé podzemí…). Konají se tu jednorázové akce, firemní i soukromé, svatby, školní akce pro děti, aj. Majitel zároveň připravuje projekt přestavby zámku na turistický resort.\n\n\n"}
{"id": "122110", "url": "https://cs.wikipedia.org/wiki?curid=122110", "title": "Ledce (okres Mladá Boleslav)", "text": "Ledce (okres Mladá Boleslav)\n\nObec Ledce se nachází v okrese Mladá Boleslav, kraj Středočeský. Rozkládá se asi patnáct kilometrů jihovýchodně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1383.\n\n5. září 1858 se v obci narodil Alois Jiránek, český hudební skladatel, pedagog a výtvarník († 24. května 1950).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Ledce s 390 obyvateli v roce 1932 byly evidovány tyto živnosti a obchody: 3 hostince, 2 koláři, 2 kováři, krejčí, 2 mlýny, 2 obuvníci, 3 obchody se smíšeným zbožím, spořitelní a záložní spolek, trafika.\n\nSilniční doprava\n\nDo obce vedou silnice III. třídy.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice Dolní Bousov ve vzdálenosti 10 km ležící na trati 064 z Mladé Boleslavi do Staré Paky a na trati 063 z Bakova nad Jizerou do Dolního Bousova.\n\nAutobusová doprava\n\nV obci zastavovaly v pracovních dnech května 2011 autobusové linky Mladá Boleslav-Dobrovice-Prodašice \"(8 spojů tam, 7 spojů zpět)\" a Pecka-Nová Paka-Jičín -Dobrovice-Praha \"(1 spoj tam i zpět)\" .\n\n"}
{"id": "122111", "url": "https://cs.wikipedia.org/wiki?curid=122111", "title": "Nová Ves (okres Žďár nad Sázavou)", "text": "Nová Ves (okres Žďár nad Sázavou)\n\nNová Ves () je obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1364.\n\nV letech 2006–2010 působil jako starosta Josef Loup, od roku 2010 tuto funkci vykonává Jitka Chocholáčová.\n\n\n"}
{"id": "122112", "url": "https://cs.wikipedia.org/wiki?curid=122112", "title": "Holubice (okres Praha-západ)", "text": "Holubice (okres Praha-západ)\n\nObec Holubice se nachází v okrese Praha-západ, kraj Středočeský asi 17 km severozápadně od centra Prahy. Žije zde obyvatel. V Holubicích se nachází rotunda Narození Panny Marie z konce 12. století. Nejvyšším bodem obce je vrch Erz (345 m n. m.). Holubice se dělí na dvě části – Holubice a Kozinec.\n\nPrvní doložená písemná zmínka o obci pochází z roku 1204. Kapitula pražská tehdy dostala Holubice od krále Přemysla Otakara I. V následujících letech Holubice často měnily majitele, od roku 1426 patřily Vokovi z Valdštejna, poté Floriánu Gryspeku, a to až do roku 1622, kdy byly konfiskovány a přešly ke královské komoře. V roce 1623 koupili majetek Lobkovicové.\n\nHolubice nemají vlastní poštu a až do druhé poloviny 19. století neměly vlastní školu. Holubické děti dříve chodívaly do školy v Minicích (Minice jsou dnes částí Kralup nad Vltavou). V zimě děti zůstávaly v Holubicích a vyučoval je tamější krejčí. Kvůli vzrůstajícímu počtu žáků a kvůli délce a neschůdnosti cesty, která vedla přes Minický vrch, byla v Holubicích v roce 1868 škola zřízena. Dodnes stojí, i když v pozměněné podobě.\n\nV Holubicích se také nachází jezdecký areál se dvěma jezdeckými kluby, rybářský oddíl a fotbalový klub Sokol Holubice. Na Kozinci je pak Sbor dobrovolných hasičů.\n\nVes Kozinec vznikla v roce 1778. Před tím to býval dvůr, hájovna a ovčín. V polovině 19. století byl Kozinec spojen s obcí Tursko, kam také kozinecké děti chodily do školy. V roce 1875 se Kozinec od Turska oddělil a spojil se s Holubicemi.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Holubice \"(787 obyvatel)\" byly v roce 1932 evidovány tyto živnosti a obchody: nákladní autodoprava, cihelna, 7 hostinců, 2 koláři, kovář, krejčí, obuvník, pekař, 2 rolníci, 2 řezníci, 4 obchody se smíšeným zbožím, 2 trafiky, velkostatek Lobkowicz.\n\nPočet obyvatel je uváděn za Holubice podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcích Česka počet obyvatel v posledních letech roste. V celé holubické aglomeraci nicméně žije necelých 3 tisíce obyvatel.\n\nObec Holubice se skládá ze dvou částí na dvou katastrálních územích:\n\nHolubický znak a vlajka mají symbolizovat dlouhou historii obce. Jako základní barvy byly použity červená a bílá, resp. stříbrná. Znázorňují barvy Českého království a také Středočeského kraje. Bílý středový pruh s kvádrováním na vlajce (na znaku je to stříbrný kůl) představuje zdivo holubické rotundy Narození Panny Marie. Velké písmeno M, které je napsáno v unciální podobě (jako v románském období), značí Marii a zároveň Michala (sv. Michalovi je zasvěcena kaple na Kozinci). Plamenný meč je atributem sv. Michala. Stříbrná, resp. bílá, otka symbolizuje zemědělský charakter obce. Hroty meče a otky směřující vzhůru mají symbolizovat růst a prosperitu.\n\nZnak a vlajka byly obci Holubice-Kozinec přiděleny dne 7. dubna 2006. Autorem návrhu je PhDr. Zbyšek Svoboda, výtvarné zpracování provedl grafik Karel Gába.\n\n\n\n\nNejvýznamnější holubickou památkou je románská rotunda Narození Panny Marie, která byla postavena za vlády Přemysla Otakara I. Uvnitř se zachovaly zbytky původních románských fresek.\n\nDalší památkou je kostel sv. Michaela Archanděla z počátku 18. století, postavený na Kozinci řádem jezuitů.\n\nObcí prochází žlutá turistická trasa. Lze dojít na Turské pole, na kterém se podle pověsti měla odehrávat Lucká válka. V širším okolí se nachází Levý Hradec, starobylé hradiště Budeč nebo hrad Okoř.\n\nDopravní síť\n\nVeřejná doprava 2019\n\n"}
{"id": "122113", "url": "https://cs.wikipedia.org/wiki?curid=122113", "title": "Kyjov (okres Havlíčkův Brod)", "text": "Kyjov (okres Havlíčkův Brod)\n\nKyjov () je obec v okrese Havlíčkův Brod v Kraji Vysočina. Žije zde obyvatel. \n\nPrvní písemná zmínka o obci pochází z roku 1351. Od 30. dubna 1976 do 23. listopadu 1990 byla obec spolu se svou částí Dvorce součástí města Havlíčkův Brod.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\n\n\n"}
{"id": "122114", "url": "https://cs.wikipedia.org/wiki?curid=122114", "title": "Nová Ves (okres Domažlice)", "text": "Nová Ves (okres Domažlice)\n\nObec Nová Ves se nachází v okrese Domažlice v Plzeňském kraji. Žije v ní obyvatel.\n\nPrvní písemná zmínka o obci pochází z roku 1508.\n\n"}
{"id": "122115", "url": "https://cs.wikipedia.org/wiki?curid=122115", "title": "Libotenice", "text": "Libotenice\n\nObec Libotenice (německy \"Liboteinitz\") se nachází v okrese Litoměřice v Ústeckém kraji. Žije zde obyvatel. Název je odvozen od osobního jména \"Libota\".\n\nPrvní písemná zmínka o obci pochází z roku 1226, kdy král Přemysl Otakar I. potvrdil, že král Vladislav I. v roce 1150 daroval ves \"Lubothinicz\" včetně přívozu přes Labe klášteru v Doksanech. Klášter měl povolení k dovozu soli a dalšího zboží ze Saska bez cla. Klášter k tomuto účelu používal vlastní lodě, jejichž přístav byl právě v Libotenicích.\n\nSeverně od obce Libotenice se nacházela vesnice Chodžovice. Název obce je odvozen od jména \"Chodež\" či \"Chotimír\". První zmínka o ní je v listině z roku 1273, kde je obec uváděna jako majetek doksanského kláštera. Obec byla poničena během husitských válek a povodněmi řeky Labe, načež byla opuštěna. Zůstal z ní pouze kostel svaté Kateřiny.\n\n\n"}
{"id": "122116", "url": "https://cs.wikipedia.org/wiki?curid=122116", "title": "Niva (okres Prostějov)", "text": "Niva (okres Prostějov)\n\nObec Niva (dříve Hartmanice) se nachází v okrese Prostějov v Olomouckém kraji, v oblasti Drahanské vrchoviny západním směrem od města Prostějov. Žije zde obyvatel.\n\nVes Hartmanice vznikla kolem roku 1260, kdy tuto oblast dostal výsluhou od krále moravský šlechtic Crha z Ceblovic. Hartmanice dostaly název po jeho synu Hartmanovi z Holštejna. První písemná zmínka o obci však pochází až z roku 1347, kdy ji získal majitel plumlovského panství Beneš z Kravař a Strážnice. Součástí plumlovského panství byla až do roku 1592, kdy byla pány z Pernštejna nejprve zastavena a poté i prodána Bernardu Drnovskému z Drnovic a stala se součástí rájeckého panství. V roce 1618 koupil Otinoves majitel plumlovského panství Maxmilián z Lichtenštejna a připojil ji tak zpět k této državě.\n\nMístní obyvatelé se živili převážně zemědělstvím a krejčovstvím, přívydělek pak nabízela práce v lese. Roku 1725 byla na potoce Bílá voda zřízena pila a mezi roky 1808 – 1842 v obci fungovala potašovna.\n\nOd 19. století ve vsi fungovala škola.\n\nZa druhé světové války byla obec na seznamu k vystěhování. Byla zařazena do 2. etapy stěhování 33 obcí Drahanské vrchoviny. Termín byl 30. listopadu 1942. Obyvatelstvo bylo násilně vystěhováno a Němci používali obec jako cvičnou střelnici. Po druhé světové válce (roku 1949) byla ves přejmenována na Nivu.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nV katastru obce se nachází přírodní památky Návesní niva a Nivské louky.\n\nObcí protéká potok Bílá Voda, který pramení severně od vesnice na katastru obce Protivanov a poté protéká vesnicí, kde napájí všechny tři její rybníky na jeho toku u severního a jižního okraje. Oblast kolem Horního rybníka je chráněná jako přírodní rezervace Nivské louky. V jižní části obce se nachází přírodní památka Návesní niva, kterou tvoří zamokřené nivní louky. V nedalekém okolí obce se rozprostírají smíšené lesy.\n\n"}
{"id": "122118", "url": "https://cs.wikipedia.org/wiki?curid=122118", "title": "Olešná (okres Pelhřimov)", "text": "Olešná (okres Pelhřimov)\n\nObec Olešná () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1379. Nejstarším rodem zde byli Vítkové. Od 1. ledna 1980 do 23. listopadu 1990 byla obec spolu se svými částmi Chválov, Plevnice a Řemenov součástí města Pelhřimov.\n\n\n\n\n"}
{"id": "122120", "url": "https://cs.wikipedia.org/wiki?curid=122120", "title": "David Lafata", "text": "David Lafata\n\nDavid Lafata (* 18. září 1981, České Budějovice) je český fotbalový útočník a bývalý reprezentant. V současné době nastupuje v jihočeském krajském přeboru za FK Olešník. Mimo ČR prošel angažmá v Řecku a Rakousku. Je členem Klubu ligových kanonýrů a šestinásobným nejlepším střelcem první české ligy (v sezónách 2010/11, 2011/12, 2012/13, 2014/15, 2015/16, 2016/17), zároveň nejlepším kanonýrem v historii nejvyšší české ligy. Vítěz ankety Fotbalista roku ČR 2014 a Zlatého míče ČR 2015, mistr České republiky (2013/14) a vítěz českého poháru (2012/13, 2013/14). V A-mužstvu české reprezentace odehrál v letech 2006–2016 celkem 41 zápasů a vstřelil 9 gólů.\n\nSpolehlivý střelec s vynikající orientací v pokutovém území soupeře. V roce 2015 vyšel jeho autorizovaný životopis \"Kanonýr Lafi\".\nMimo ČR hrál v Řecku a Rakousku. Jeho zálibou je myslivost.\n\nDne 19.5.2018 odehrál svůj poslední zápas na Letné a ukončil tak svou profesionální kariéru.\nPo konci kariéry se hodlá věnovat trénování mládeže.\n\nS fotbalem začínal v Olešníku, ale již od jedenácti let hrál za SK České Budějovice.\n\nV sezoně 2002/03 se stal s 8 ligovými brankami nejlepším střelcem klubu. Tento individuální úspěch si zopakoval i v následující sezoně 2003/04, kdy se trefil celkem čtrnáctkrát.\n\nV lednu 2005 odmítl Lafata prodloužit smlouvu a podepsal od léta kontrakt s řeckou Škodou Xanthi. To se vedení Českých Budějovic nelíbilo, a proto ho přeřadilo do B-týmu, kde strávil většinu jarní části sezóny. V dresu Dynama nastřílel během 109 zápasů celkem 27 prvoligových gólů a je tak třetím nejlepším střelcem v historii klubu (za Karlem Váchou (55 gólů) a Ladislavem Fujdiarem (37 gólů)).\n\nKrátkou část sezóny 2001/02 (na jaře) hostoval v klubu FC Vysočina Jihlava. V Českých Budějovicích byl hlavním trenérem Milan Bokša, který sázel na jiné hráče. David Lafata využil nabídky na hostování a odešel do Jihlavy. I když v druholigové Jihlavě strávil pouze měsíc, začal zde pravidelně hrávat. Odehrál 5 zápasů a vstřelil 1 gól (v utkání proti domácímu Kolínu 9. března 2002, Jihlava vyhrála 3:2). Když byl v Českých Budějovicích Bokša odvolán z trenérské funkce, nahradil jej Pavel Tobiáš, který si Lafatu stáhl z hostování a začal jej pravidelně nasazovat.\n\nV řeckém prvoligovém klubu Škoda Xanthi debutoval 11. září 2005 v zápase proti domácímu celku OFI Kréta. Hrál do 62. minuty, kdy byl střídán záložníkem Demou. Utkání skončilo nerozhodně 1:1.\n\nV Xanthi vydržel jen půl roku a v lednu 2006 přestoupil do Jablonce.\n\nZa Jablonec nastoupil v lize poprvé v 17. kole 19. února 2006 v domácím utkání proti Slavii Praha, které Pražané vyhráli 2:0. První ligový gól v jabloneckém dresu zaznamenal již v dalším kole 25. února proti domácí Plzni, když v 6. minutě otevíral skóre utkání (skončilo vítězstvím Jablonce 2:1). Celkem vstřelil v jarní části sezóny 2005/06 3 góly.\n\nNásledující sezónu 2006/07 odehrál pro změnu pouze podzimní část, během 17 kol zaznamenal 7 gólů.\n\nV zimě 2007 přestoupil do vídeňské Austrie, v sezóně 2006/07 vyhrál s týmem rakouský pohár. 22. března 2008 zařídil 2 góly vítězství nad hostujícím Riedem, když se prosadil v 38. a 74. minutě. Austria vyhrála 2:0.\n\nV nové sezóně 2008/09 rakouské Bundesligy odehrál ještě jeden ligový zápas 9. července 2008 proti SK Austria Kärnten (1:1). Pak se po roce a půl působení v rakouské nejvyšší fotbalové soutěži vrátil do Jablonce, kde podepsal tříletou smlouvu a stihl start nového ročníku Gambrinus ligy 2008/09. Nabídku měl i z Českých Budějovic, ale upřednostnil Jablonec.\n\nV sezóně 2008/09 vstřelil celkem 10 branek a umístil se tak na dělené 4. příčce mezi ligovými střelci (vyhrál chorvatský útočník Andrej Kerić s 15 góly).\n\nSezónu 2009/10 zakončil s 11 vstřelenými góly, čímž zaostal pouze o jedinou branku za nejlepším ligovým střelcem sezóny Michalem Ordošem ze Sigmy Olomouc.\n\nRok 2011 se mu vydařil, na jaře vstřelil 14 branek, na podzim v jabloneckém dresu dalších 17 a tím se stal, po dosažení stovky nastřílených branek, členem prestižního Klubu ligových kanonýrů. Vstřelil v lize 3 hattricky, 27. února 2011 proti Liberci, 13. března proti Hradci Králové a 17. dubna proti Českým Budějovicím. V sezóně 2010/11 nastřílel celkem 19 branek, čímž se stal poprvé nejlepším kanonýrem české nejvyšší ligové soutěže.\nV dubnu roku 2012 dosáhl na metu 23 gólů v jedné sezóně (2011/12) a stal se nejlepším kanonýrem v historii samostatné české fotbalové ligy v počtu nastřílených gólů za jednu sezónu. Sezónní bilanci vylepšil na celkových 25 gólů a suverénně tak obhájil korunu krále střelců. Zároveň však dostal od disciplinární komise pokutu 30 000 Kč za nafilmování faulu v pokutovém území Viktorie Žižkov 25. září 2011. Nařízený pokutový kop sám proměnil a zápas skončil výhrou Jablonce 3:1. Během této ligové sezóny zaznamenal 2 hattricky, 19. srpna 2011 proti Baníku Ostrava a 28. srpna proti Českým Budějovicím.\n\nPřed startem nové sezóny o něj projevil eminentní zájem klub AC Sparta Praha, k přestupu nedošlo. V sezóně 2012/13 se trefil hned v prvním ligovém kole 27. července 2012 proti Baníku Ostrava, v 89. minutě zvyšoval na konečných 2:0 pro domácí Jablonec. V 8. ligovém kole 22. září 2012 rozhodl jediným gólem zápas proti domácímu 1. FC Slovácku a s 6 vstřelenými góly se dotáhl na jihlavského Stanislava Tecla na čele průběžné tabulky nejlepších ligových kanonýrů, Jablonec se zároveň posunul na první místo neúplné tabulky. V 10. ligovém kole zařídil dvěma góly výhru 2:1 nad Českými Budějovicemi a opět se dotáhl na devítigólového vedoucího střelce Gambrinus ligy Stanislava Tecla. 18. listopadu 2012 v předposledním ligovém kole podzimu zařídil jediným gólem vítězství Jablonce nad Olomoucí 1:0, když po hrubé chybě domácí defenzivy hlavičkoval naprosto neobsazený. Pikantní bylo, že v Olomouci nastoupil před 4 dny jako domácí hráč za českou reprezentaci proti Slovensku, kdy vstřelil 2 góly (výhra 3:0). Jablonec se po této výhře udržel ve špici tabulky o 2 body za vedoucí Plzní a o bod za druhou Spartou. 24. listopadu 2012 v posledním ligovém kole podzimu vstřelil hned v 6. minutě utkání gól do sítě Hradce Králové a Jablonec se tak ujal vedení 1:0. Ve 47. minutě rozhodl z pokutového kopu o vítězství Jablonce 3:2, připsal si tak dvanáctý a třináctý gól v sezóně a o gól předskočil vedoucího Michala Ordoše z Olomouce. V zimní přestávce se o něj opět zajímala Sparta Praha, za kterou by si mohl v jarní části sezóny zahrát vyřazovací fázi Evropského poháru proti anglickému velkoklubu Chelsea FC, jenž byl pražskému týmu přilosován. Tentokrát jej jablonecký šéf Miroslav Pelta uvolnil, Lafata tak posílil kádr konkurenta v boji o titul.\n\nSe Spartou podepsal David Lafata v lednu 2013 3½-roční kontrakt. První ostrý start absolvoval v úvodním zápase Sparty 14. února 2013 v jarní vyřazovací části Evropské ligy 2012/13 v šestnáctifinále proti anglickému velkoklubu Chelsea FC. V prvním poločase měl gólovou šanci po centru obránce Tomáše Zápotočného, ale v těžké pozici bránu českého brankáře Chelsea Petra Čecha přestřelil. Sparta podlehla doma soupeři 0:1 gólem mladého brazilského fotbalisty Oscara. O týden později v odvetě na Stamford Bridge vstřelil úvodní gól v 17. minutě po přihrávce Václava Kadlece. Sparta naději na prodloužení neudržela, ve druhé minutě nastavení inkasovala vyrovnávací gól na 1:1 a z Evropské ligy vypadla.\n\nV Gambrinus lize poprvé nastoupil v dresu Sparty 24. února 2013 v domácím utkání proti Slovácku, kde se ale ještě gólově neprosadil, branky dávali jiní útočníci a Sparta vyhrála 4:0. První dvě trefy si připsal v následujícím ligovém kole 1. března proti domácímu týmu SK Dynamo České Budějovice, v rozmezí tří minut po poločase zařídil vítězství Sparty 2:0. 30. března rozhodl svým gólem šlágr 21. kola mezi domácí Spartou a Viktorií Plzeň, když v 67. minutě překonal po centru Ladislava Krejčího hlavou plzeňského brankáře Matúše Kozáčika. Byl to jeho 16. gól sezóny. Po výhře 1:0 se pražský klub bodově dotáhl na vedoucí Plzeň. První hattrick za Spartu vstřelil 12. května 2013 v ligovém utkání proti Mladé Boleslavi, Sparta vyhrála 4:0 a po menším výpadku se opět přihlásila do boje o titul. 22. května se v zápase proti domácí Zbrojovce Brno ohnal za stavu 3:0 pro Brno loktem po protihráči Frejlachovi a byl vyloučen. Byla to jeho první červená karta v kariéře. Sparta dokázala snížit na konečných 2:3 a dvě kola před koncem ztrácela na vedoucí Plzeň 5 bodů. David Lafata dostal dodatečně od disciplinární komise trest zákazu startu ve 3 utkáních a chyběl tak v závěru ligového ročníku (měl stát i první kolo následujícího, ale zbytek trestu mu disciplinární komise podmínečně prominula). I tak se stal s 20 góly nejlepším ligovým střelcem (potřetí v řadě). Sparta Praha na titul nedosáhla, skončila s dvoubodovým mankem druhá za Plzní.\n\nPřed sezónou 2013/14 mu byla přidělena kapitánská páska, kterou před ním nosil Marek Matějovský. V prvním utkání druhého předkola Evropské ligy 2013/14 18. července 2013 otevřel střelou zpoza velkého vápna skóre proti hostujícímu švédskému celku BK Häcken (rána byla tečovaná protihráčem). Poté přidal i druhý gól dorážkou z blízkosti brány, ale Sparta dvoubrankové vedení neudržela a utkání skončilo remízou 2:2. Vstup do nového ročníku Gambrinus ligy 2013/14 si odbyl při zápase s domácí Vysočinou Jihlava dne 21. 7. 2013, během něhož dvakrát skóroval. Tento zápas neměl původně hrát kvůli trestu od disciplinární komise, ta mu jej ale zkrátila. Sparta vyhrála 4:1. 10. srpna 2013 se jednou vstřelenou brankou podílel na obratu na konečných 2:1 proti celku Bohemians Praha 1905, Sparta tak získala po čtyřech ligových kolech plný počet bodů (12). 23. srpna 2013 se jedním gólem podílel na výhře 4:0 v ligovém zápase proti hostující Příbrami. 28. října 2013 zařídil gólem „do šibenice“ dělbu bodů s domácím Slovanem Liberec (remíza 1:1). 30. listopadu 2013 vstřelil úvodní gól v ligovém utkání proti Jablonci (kam poprvé přijel po přestupu jako soupeř), zápas skončil výsledkem 3:2. V této sezoně opět bojoval o korunu nejlepšího střelce Gambrinus ligy, tu mohl získat i jeho spoluhráč Josef Hušbauer. Především ale v sezóně 2013/14 slavil se Spartou Praha zisk ligového titulu již ve 27. kole 4. května 2014, kvůli němu do Sparty přestoupil. 17. května 2014 získal se Spartou double po výhře 8:7 v penaltovém rozstřelu ve finále Poháru České pošty proti Viktorii Plzeň. Lafata svůj pokus proměnil. V tabulce nejlepších kanonýrů obsadil s 16 góly dělené druhé místo, za vítězným spoluhráčem Josefem Hušbauerem zaostal o dvě trefy.\n\nSezonu 2014/15 zahájil fantasticky, v prvním soutěžním duelu vstřelil 5 gólů (v utkání 2. předkola Ligy mistrů UEFA proti estonskému klubu FC Levadia Tallinn - výhra 7:0). Další gól z jeho zakončení si tečoval do vlastní brány obránce, byl tedy uveden jako vlastní. S pěti góly během jednoho utkání se dotáhl v této statistice v novodobé LM na Argentince Lionela Messiho, kterému se to povedlo v hlavní fázi v roce 2012, a Mihailse Miholapse, který pět gólů vstřelil za Skonto FC v předkole sezony 1999/00 proti Jeunesse Esch (rekord ve všech evropských pohárových soutěžích drží bosenský fotbalista Eldar Hadžimehmedović, který v dresu norského FK Lyn nasázel v utkání Poháru UEFA 2003/04 šest gólů do sítě faerského NSÍ Runavík). Trenér Vítězslav Lavička hráče v 73. minutě za stavu 6:0 stáhl ze hřiště, Lafata tak přišel o šanci tento rekord překonat. V grandiózním stylu pokračoval dál, v prvním utkání druhého předkola LM na Letné 29. července proti švédskému Malmö FF pomohl hattrickem k obratu na konečných 4:2. S osmi góly také vyrovnal rekord Brazilce Cléa v počtu gólů nastřílených jedním hráčem v kvalifikaci LM. Ani tento nepřekonal, neboť v odvetě v Malmö Sparta s Davidem Lafatou v sestavě prohrála 0:2 a z kvalifikace LM byla vyřazena. Se Spartou se však probojoval do základní skupiny I Evropské ligy 2014/15, kde číhali soupeři BSC Young Boys (Švýcarsko), SSC Neapol (Itálie) a ŠK Slovan Bratislava (Slovensko). Lafata dvakrát skóroval v zápase 2. října 2014 proti BSC Young Boys (výhra 3:1) a 6. listopadu 2014 proti Slovanu Bratislava (výhra 4:0).\n\n18. července 2014 vyhrál Superpohár FAČR, nastoupil proti týmu FC Viktoria Plzeň (výhra 3:0), v utkání vstřelil první branku. V šestém ligovém kole 31. srpna 2014 proti FK Baumit Jablonec (2:0) rozhodl zápas dvěma góly, přičemž první zavěsil pod břevno nůžkami (kop přes hlavu). Dvěma góly zařídil 27. září 2014 i vítězství v 9. kole nad městským rivalem SK Slavia Praha (2:0), navíc neproměnil pokutový kop.\n21. března 2015 hrála Sparta doma proti Teplicím, ztrácela 5 bodů na vedoucí Plzeň a potřebovala vyhrát, jakákoliv bodová ztráta by značně komplikovala vidinu obhajoby titulu. V utkání měla velkou převahu, kterou však nedokázala zúročit gólově, stav byl až do konce zápasu vyrovnaný. Lafata vstřelil v 65. minutě regulérní gól, který nebyl chybně uznán pro domnělý ofsajd. Zlomová situace přišla v 89. minutě, kdy kapitán Lafata v pokutovém území v souboji s obráncem Janem Krobem nafilmoval pád, za který rozhodčí nařídil pokutový kop. Ten proměnil Bořek Dočkal, Sparta brala 3 body za výhru 1:0 a odstup od prvního mužstva ligové tabulky zůstal po 21. kole pětibodový. David Lafata okomentoval situaci ve vápně v přímém přenosu před kamerami ČT: \"„Sáhl na mě, tak jsem spadnul.“\" Protagonisté David Lafata a sudí Libor Kovařík se stali terčem kritiky diváků a jiných fotbalistů, Teplice žádaly prošetření disciplinární komisí. Za simulování dostal později od disciplinární komise pokutu 50 000 Kč, o trestu zákazu startu komise nehlasovala.\nKrátce poté 29. března se stal osobností ligy a českým fotbalistou roku 2014 (v anketě FAČR).\n26. 4. 2015 v 25. ligovém kole přispěl hattrickem k výhře 4:0 nad FC Zbrojovka Brno, Sparta využila zaváhání Plzně a stáhla náskok na rozdíl tří bodů. Zároveň se vyšvihl do čela tabulky ligových kanonýrů o dva góly před Milana Škodu ze Slavie Praha. V sezóně 2014/15 se stal s dvaceti góly počtvrté nejlepším kanonýrem české nejvyšší ligy, jeho gólová palba stačila Spartě na konečné druhé místo. Gólové zásahy během sezony 2014/15 vedly k tomu, že se Lafata stal 31. května vůbec prvním hráčem z české ligy, který zvítězil v anketě Zlatý míč ČR.\n\nSe Spartou vypadl v předkole Ligy mistrů UEFA 2015/16 s PFK CSKA Moskva.\n23. srpna 2015 v 5. ligovém kole proti FK Dukla Praha vstřelil branku na konečných 2:0 netypicky zadnicí. Se Spartou postoupil do základní skupiny Evropské ligy. Tam také sázel góly. Do zápasu s FC Schalke 04 (remíza 2:2) nastoupil jako střídající hráč a po prvním doteku s míčem dal gól. O týden později nastoupil v lize proti Bohemians 1905 a vstřelil také gól (výhra 3:0), čímž se dostal do čela kanonýrů. Přišlo další zranění a musel vynechat bitvu s Plzní, Sparta ji prohrála 1:2. V odvetě se Schalke už Lafata nastoupil a vstřelil na začátku zápasu gól. Proti silnému soupeři i díky Bičíkovi Sparta uhrála remízu 1:1. Během tří dní se musela Sparta připravit na Teplice. David i přes zdravotní potíže nastoupil a pomohl k výhře 3:1. Branku sice nedal, ale připsal si asistenci. V únoru roku 2016 se Lafata zranil a Sparta musela hrát vyřazovací část Evropské ligy bez něho. Spartě se povedlo vyhrát v prvním domácím zápase šestnáctifinále i bez jeho přítomnosti 1:0 nad ruským FK Krasnodar.\n\nPo ligovém zápase 20. 4. 2016 s FK Dukla Praha (výhra 2:1), kdy Dukla přišla o body po kontroverzním závěru, se opět stal terčem kritiky kvůli přifilmování situace. V posledním zápase sezóny 14. 5. 2016 proti FC Vysočina Jihlava (výhra 5:0) svými 5 zásahy stanovil nový rekord v počtu vstřelených gólů v jednom zápase ve statistikách samostatné české ligy a zároveň si tím zajistil opětovnou korunu krále střelců české ligy (celkem nastřílel 20 branek).\n\nSkóroval hned v prvním ligovém kole ročníku v domácím zápase proti Bohemians (z pokutového kopu), které se hrálo v neděli 30. července 2017 a skončilo nerozhodně 1:1. Byl to Lafatův dvoustý prvoligový gól (6 z nich dal v Rakousku). V úvodním zápase čtvrtého ligového kola, které se hrálo v pátek 18. srpna 2017 na Letné, si proti Slovácku připsal svůj 400. prvoligový start. Tento zápas rozhodl svým 196. gólem v domácí nejvyšší soutěži (výhra 1:0).\n\nV roce 2018 se rozhodl ukončit profesionální kariéru, s fotbalem ale neskončil úplně. Od podzimu toho roku nastupuje za tým jihočeského krajského přeboru FK Olešník.\n\nV I. lize docílil 10 hattricků. Prvního dosáhl v roce 2004 v dresu Českých Budějovic, dalších pět bylo za Jablonec (všechny v kalendářním roce 2011, z toho 2 proti Českým Budějovicím) a poslední 4 dal za Spartu (2013–2016).\n\n\nDavid Lafata prošel několika mládežnickými reprezentacemi České republiky. V roce 1996 začínal v reprezentaci do 15 let, pak následovaly U16, U17, U18, U20 a U21. Bilance:\n\nZúčastnil se Mistrovství světa ve fotbale hráčů do 20 let 2001 v Argentině, kde ČR prohrála ve čtvrtfinále 0:1 s Paraguayí.\n\nVstup do sezóny 2006/07 se mu povedl a trenér Karel Brückner ho povolal do českého reprezentačního týmu. Svůj debut si odbyl 2. září 2006 v domácím kvalifikačním zápase na EURO 2008 proti Walesu. V utkání vstřelil dva góly a rozhodl zápas, přestože nastoupil až v 75. minutě.(Lafata střídal Marka Kuliče, utkání skončilo výhrou ČR 2:1). Svůj premiérový gól přitom vstřelil během první minuty od nástupu na hřiště.\n\nDalší gól přidal až ve svém osmnáctém reprezentačním zápase (26. května 2012 - po necelých šesti letech), když v přípravném utkání na EURO 2012 (hrálo se na neutrální půdě v Rakousku) rozhodl zápas proti Izraeli brankou na 2:1 v 90. minutě.\n\nPo evropském šampionátu 2012 nastoupil v prvním přátelském utkání nového reprezentačního cyklu 15. srpna 2012 ve Lvově proti domácí Ukrajině (0:0). 8. září v Kodani proti Dánsku (kvalifikační zápas o MS 2014 v Brazílii, opět 0:0) nehrál. V dalším přátelském utkání v Teplicích proti Finsku 11. září odehrál druhý poločas (prohra 0:1). Objevil se i v kvalifikačním zápase 12. října proti Maltě, v 82. minutě střídal na hřišti Tomáše Pekharta. Po čtyřzápasovém střeleckém trápení českého týmu bez vstřeleného gólu (mimo tří výše zmíněných zápasů i prohra 0:1 z evropského šampionátu s Portugalskem) zvítězila ČR 3:1, v nastaveném čase chytil ještě Petr Čech přísně nařízený pokutový kop. 16. října 2012 nastoupil Lafata v Praze v kvalifikačním zápasu s Bulharskem (0:0). 14. listopadu 2012 vstřelil úvodní 2 branky v přátelském utkání v Olomouci se Slovenskem. Ve 3. minutě přetavil zblízka hlavou v gól centr Theodora Gebre Selassieho z pravé strany a v 6. minutě se prosadil kolenem po nahrávce Ladislava Krejčího, který vybojoval míč v pokutovém území. Měl možnost vstřelit i hattrick, ale v dalších šancích mířil vedle brány. České reprezentační mužstvo porazilo soupeře 3:0. Trefil se i v dalším reprezentačním utkání 6. února 2013 v Manise proti domácímu Turecku. Ve 28. minutě chytře vložil nohu do střely Vladimíra Daridy a míč skončil v síti tureckého brankáře Kivraka. Lafata zvyšoval na 2:0 pro hosty, tímto výsledkem utkání skončilo. 22. března odehrál na Andrově stadionu v Olomouci kvalifikační zápas s Dánskem, český výběr podlehl soupeři 0:3. Sedmý gól v seniorské reprezentaci vstřelil 11. října 2013 proti domácí Maltě, v 33. minutě zvyšoval na průběžných 2:0 pro ČR (konečný výsledek 4:1).\n\nDavid Lafata se zúčastnil Mistrovství Evropy ve fotbale 2012 , kde český tým vypadl ve čtvrtfinále s Portugalskem po výsledku 0:1. Do tohoto ani do zápasů základní skupiny A (prohra 1:4 s Ruskem, výhra 2:1 s Řeckem a výhra 1:0 s Polskem) však nezasáhl.\n\nPavel Vrba v září roku 2014 nominoval Lafatu do reprezentace na dvojutkání proti Nizozemsku a Turecku v kvalifikaci na EURO 2016. David nastoupil v obou zápasech, které Češi vyhráli shodně 2:1. Proti Kazachstánu vstřelil svou první branku v této kvalifikaci (výhra 4:2). Český tým vedl tabulku a v následujícím střetnutí s Islandem šlo o to, kdo povede skupinu.\nČeši znovu uspěli (2:1) a byli blízko postupu. Lafata nechyběl ani v duelu s Lotyšskem, v němž se zrodila remíza 1:1. Tímto započaly komplikace, přišla porážka na Islandu. Ale Vrbův tým bojoval a dokázal si zajistit účast na EURO jako druhý tým celkově (po Anglii).\n\nTrenér Pavel Vrba jej zařadil do závěrečné 23členné nominace na EURO 2016 ve Francii. V úvodním zápase českého týmu proti favorizovanému Španělsku (porážka 0:1) se Lafata gólově neprosadil. Ve druhém utkání 17. června proti Chorvatsku také nastoupil, Češi remizovali se soupeřem 2:2. Ve třetím zápase 21. června proti Turecku již nehrál, český tým prohrál 0:2 a v základní skupině D obsadil se ziskem jediného bodu poslední čtvrté místo, do osmifinále nepostoupil. Po skončení šampionátu ohlásil hráč konec reprezentační kariéry. Celkem odehrál v letech 2006–2016 za český národní tým 41 zápasů a vstřelil 9 gólů.\n\nGóly Davida Lafaty v české reprezentaci do 21 let \nGóly Davida Lafaty v A-týmu české reprezentace \n\n\n\n"}
{"id": "122121", "url": "https://cs.wikipedia.org/wiki?curid=122121", "title": "Michal Špit", "text": "Michal Špit\n\nMichal Špit (* 9. dubna 1975) je bývalý český fotbalový brankář. Kariéru ukončil po sezóně 2015/16 Synot ligy v FK Jablonec, kde po podzimní části sezóny přijal roli trenéra brankářů. Díky vysoké postavě dobře ovládal vzdušný prostor před brankou, byl pohyblivý. Mezi jeho nejlepší fotbalové atributy patřily také jeho dlouhé, přesné a konstruktivní výhozy. Je členem Klubu ligových brankářů, který sdružuje brankáře s více než sty čistými vychytanými konty v prvních ligách.\n\nŠpit je odchovanec Sparty, kde dlouhá léta dělal brankářskou trojku a chytal za rezervu, marně čekal na ligovou šanci jak ve Spartě, tak i při krátkém působení v Jablonci. Tu dostal až v roce 2000 na hostování v Příbrami.\n\nPřed letním návratem do Sparty dokonce nahlédl i do české reprezentace. Celou sezonu byl náhradníkem Petra Čecha, po jeho přestupu do Rennes byl jedničkou, ale v sestavě se dlouho neudržel. Po neúspěšné kvalifikaci o Ligu mistrů s belgickým Genkem usedl opět na lavičku. Náhradníkem na Letné byl až do ledna 2004, kdy přestoupil do Jablonce.\n\n17. května 2013 se podílel na vítězství ve finále Poháru České pošty 2012/13 proti Mladé Boleslavi, odchytal celý zápas i následný penaltový rozstřel, který skončil poměrem 5:4 pro Jablonec (po konci řádné hrací doby byl stav 2:2). V 19. minutě založil rychlý protiútok, který skončil vstřelením první a vedoucí branky Jablonce.\n\nV odvetě třetího předkola Evropské ligy 2013/14 8. srpna 2013 podal výborný výkon a měl velký podíl na výhře 3:1 proti domácímu norskému týmu Strømsgodset IF, Jablonec po vítězství 2:1 z prvního utkání doma postoupil do 4. předkola (resp. play-off).\n\n28. dubna 2014 vychytal v dresu Jablonce výhru 3:0 nad FC Vysočina Jihlava, což bylo jeho 100. čisté konto v nejvyšších fotbalových ligách (85 za Jablonec, 12 za Příbram a 3 za Spartu Praha). Vstoupil tak do Klubu ligových brankářů.\n\nV prosinci 2015 se stal trenérem brankářů v FK Jablonec. V květnu 2016 po sezóně 2015/16 Synot ligy ukončil profesionální hráčskou kariéru. V posledním ligovém kole proti 1. FK Příbram nastoupil v závěru utkání a zaokrouhlil počet ligových startů na 300.\n\n"}
{"id": "122122", "url": "https://cs.wikipedia.org/wiki?curid=122122", "title": "Van de Graaffův generátor", "text": "Van de Graaffův generátor\n\nVan de Graaffův generátor je elektrostatický stroj umožňující nabíjet kovovou kouli na velmi vysoké napětí. Vynalezl jej americký fyzik nizozemského původu R. J. Van de Graaff, první model sestrojil v roce 1929, v roce 1931 získal patent na zlepšenou verzi. Do konce 30. let 20. století byly sestrojeny obří generátory vyrábějící až 5 MV. Stroj má využití při fyzikálních experimentech, ale i pro urychlování elektronů pro sterilizaci.\n\nPrincip van de Graaffova generátoru je založen na tom, že pokud se uvnitř vodiče nachází dutina, v níž nejsou žádné makroskopické náboje, zůstává v této dutině intenzita elektrického pole nulová. Někdy se mluví o \"stínícím účinku vodičů\", což není přesné, protože pole v dutině není odstíněno, ale vykompenzováno polem povrchových nábojů. Pole uvnitř dutiny zůstává nulové i při změně celkového náboje vodiče. Náboj, přivedený dovnitř vodiče se okamžitě přemístí na vnější povrch a pole uvnitř dutiny se nezmění. Nemění se tok intenzity elektrostatického pole plochou formula_1. Opakovaným přiváděním náboje do vnitřku vodiče jej lze nabít téměř neomezeně velkým nábojem. Uvedený princip využívá Van de Graaffův generátor. Pomocí pohyblivého pásu z nevodivého materiálu přenáší kladný náboj, který získá bud třením o kartáč nebo z externího zdroje. Tento náboj je pásem unášen do nitra kovové koule. Tam je odebrán a odveden na povrch této koule. Vybitá část pásu se pak vrací k novému nabití.\n\nRychlý vývoj prodělaly tyto generátory ve 30. letech 20. století. V té době se hledaly cesty, jak urychlit částice na rychlosti, které by překonaly energie částic, vzniklých rozpadem přírodních radionuklidů (zvláště drahého radia). Jedním ze způsobů bylo využití elektrostatického pole vysokého napětí k urychlení v iontové trubici. A jednou z cest, jak toto napětí získat, byl právě Van de Graaffův generátor. Měl se stát levnější náhradou kaskádových generátorů, budovaných v té době v Anglii a Holandsku.\n\nVan de Graaffův generátor vycházel z principů známých už od 17. století. S vývojem začal Van de Graaff v roce 1929, kdy také dokončil první malý prototyp. V roce 1931, ve kterém získal patent, byl jeho generátor schopen produkovat napětí přibližně milion voltů, přičemž byl vyroben z materiálu za 90 dolarů.\n\nDalší vývoj však vyžadoval zvětšovat rozměry celého zařízení a největší generátory byly nákladné mnohapatrové stavby.\n\n"}
{"id": "122123", "url": "https://cs.wikipedia.org/wiki?curid=122123", "title": "Eurokomunismus", "text": "Eurokomunismus\n\nEurokomunismus je politická ideologie, ovlivněná principy marxismu, socialismu a pluralismu, která se snažila prosadit komunismus v západní Evropě 70. let 20. století.\n\nNa přelomu 60. a 70. let se v řadě západoevropských komunistických stran rozpoutala diskuse na téma stranických hodnot, vyvolaná snahou některých západoevropských komunistů zbavit se spojení s na Západě zkompromitovanou východoevropskou levicí (díky likvidaci Stalinova kultu v SSSR a potlačení maďarského povstání roku 1956, dále pak díky invazi do Československa roku 1968). Nad konzervativním (starolevicovým) křídlem zvítězilo křídlo novolevicové (ovlivněné myšlenkami A. Gramsciho), které odmítalo nedemokratickou praxi Sovětského svazu a dalších zemí východního bloku, které se dle eurokomunistů nedostatečně destalinizovaly a nedodržovaly lidská práva. V důsledku diskusí eurokomunistů došlo k prohloubení krize v celosvětovém komunistickém hnutí. Eurokomunismus byl východoevropskými komunistickými stranami odmítnut.\n\nZákladním principem eurokomunismu je vzdání se leninské ideje revoluce a přijetí teze o postupném pokojném přechodu k socialismu za pomoci parlamentních změn, které by respektovaly odlišnosti, specifika dané země. Eurokumunismus dále zavrhl ideu diktatury proletariátu. Přehodnocena rovněž byla idea avantgardní strany – západoevropské komunistické strany se přestaly považovat za výhradního reprezentanta dělnické třídy a respektovaly politický pluralismus. Ve svých programech též vyjádřily omezenou podporu malému a střednímu podnikání.\n\nV Československu se díky vlivu SSSR eurokomunismus neprosadil nikdy, i když podle některých výkladů k němu mělo směřovat hnutí pražského jara, na jehož podporu po sovětské okupaci vystoupila komunistická strana Itálie (kde měli eurokomunisté nejsilnější pozici), Francie, Španělska atd.\nEurokomunismus ztratil část svého vlivu rozpadem východního bloku a celkovým příklonem evropské levice k jiným ideologiím. V současných západoevropských komunistických stranách přetrvávají jak příznivci sovětského komunismu, tak eurokomunismu. Zástupcům eurokomunistů ze západoevropských komunistických stran se i na evropské úrovni podařilo prosadit zřeknutí se stalinismu. Proto je současná Strana evropské levice považována za eurokomunistickou evropskou stranou, sdružující socialistické, západoevropské komunistické a některé (rudo)zelené strany.\n\nČeským zástupcem eurokomunismu je SDS, která nemá na české politické scéně významnější postavení. O místo se ucházela také KSČM, ta ale nakonec odmítla podepsat stranické stanovy (pro některé neshody s formulacemi ve Stanovách SEL, kritici tvrdí, že kvůli své obhajobě stalinismu, který SEL odmítá) a získala tak pouze status pozorovatele, což jí ovšem dává téměř stejná práva, jako řádným členům. Podle některých názorů se tímto KSČM přiklonila k podpoře starého sovětského modelu nepřijatelného pro současnou evropskou komunistickou levici.\n\nhttp://www.marxists.org/archive/bauer/index.htm Otto Bauer Archive]\nOtto Bauer und Die Mühen des Dritten Wegs Die Linke, Michael R. Krätke\n"}
{"id": "122125", "url": "https://cs.wikipedia.org/wiki?curid=122125", "title": "Stavební lavička", "text": "Stavební lavička\n\nStavební lavička je pomůcka pro zajištění vytyčovacích prvků na staveništi. Rohy stavby, které geodet před zahájením stavby vytyčí pomocí kolíků, jsou totiž většinou po zahájení výkopových prací zničeny. Lavičky se tudíž zřizují před zahájením vlastních výkopových prací ve vzdálenosti minimálně 1,5 až 2 metry od líce budoucí stavby nebo výkopů.\n\nLavička musí být postavena kolmo k vytyčovacímu směru, výškově by měly být všechny lavičky v jedné rovině (pokud možno ve výšce podlahy prvního nadzemního podlaží).\n\nLavičky se zhotovují ze dřeva a skládají se z kůlů dobře zaražených do půdy, na které se pak z vrchu přibíjí prkno zhruba 26 mm silné a 180 mm široké na plocho (na ležato). V současnosti se však častěji prkna přibíjejí na stojato (pak stačí šířka prkna 80 – 120 mm) a na kolíky se tak připevňují ze strany. Samozřejmostí je, že prkna musí být přibita na kolíky tak, aby byla vodorovná.\n\nStavební čára se dříve na lavičky přenášela pomocí dvou olovnic, které byly vyváženy přesně nad body na stavební čáře a poté se k nim posunoval přes lavičky napjatý drát nebo šňůra. Ve chvíli, kdy se drát nebo šňůra dotkly olovnic, se na lavičkách vyznačila drátěnkou, hřebíkem, barvou či zářezem jejich poloha. V současnosti se pro přenášení jednotlivých stavebních linií používají většinou teodolity nebo totální stanice.\n\nNa lavičkách se kromě stavební čáry vyznačují značkami (drátěnky, hřebíky) šířky základů, šířky suterénních případně i přízemních zdí. Při vytyčování skeletové (sloupové) stavby se na lavičce vyznačí pouze osy pilířů nebo sloupů.\n\nU rohu budoucího objektu stavíme zpravidla tzv. rohovou lavičku, pro střední zdi nebo střední řady sloupů se zřizuje lavička samostatná.\n"}
{"id": "122128", "url": "https://cs.wikipedia.org/wiki?curid=122128", "title": "Sýkořice", "text": "Sýkořice\n\nObec Sýkořice (německy \"Sikorschitz\") se nachází v okrese Rakovník, kraj Středočeský, na návrší nad obcí Zbečno nad levým břehem řeky Berounky, po směru toku nedaleko za Roztoky u Křivoklátu, zhruba 16 km jihovýchodně od Rakovníka, 13 km severozápadně od Berouna a 18 km jihozápadně od Kladna. Žije zde obyvatel (v roce 2006 jich bylo 442). Počet domů činí 226, bytů je celkem 248. Rozloha obce dosahuje 1585,28 ha a hustota osídlení 25 obyvatel na km².\n\nObec leží ve střední nadmořské výšce v členitém terénu Křivoklátské vrchoviny, uprostřed CHKO Křivoklátsko, která představuje jednu z nejkrásnějších přírodních oblastí v České republice. Na východním okraji území obce se nachází část národní přírodní rezervace Vůznice kolem stejnojmenného potoka, který tvoří hranici území obce.\n\nPrvní písemná zmínka o obci pochází z roku 1581. Někde tudy však již dříve procházela středověká královská cesta mezi Prahou a Křivoklátem, její poloha ale není přesně známa. Dá se předpokládat, že byla takřka totožná s dnešní silnicí č. 201. Oblast ovšem zcela jistě byla osídlena už v pravěku – potvrzují to archeologické nálezy v okolí (např. hradiště v Nižboru, které je odtud asi 10 km na jihovýchod). Pravěký člověk přetvářel krajinu pro své zemědělské potřeby a polnosti získával vypalováním zdejších hlubokých lesů. Vznikl tak například bezlesý pás, táhnoucí se od Sýkořice na severovýchod směrem k Unhošti, široký až několik km, v němž jsou úrodná pole.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Sýkořice \"(376 obyvatel)\" byly v roce 1932 evidovány tyto živnosti a obchody: 2 obchody s dřívím, 2 hostince, 2 kováři, mlýn, obuvník, pekař, 2 rolníci, 2 řezníci, 2 obchody se smíšeným zbožím, trafika, velkostatek Fürstenberg.\n\nHorní část Sýkořice se nazývá \"Senecká\", její nejvýše položená lokalita má název \"Vrška\". Zde v současnosti probíhá nová výstavba domů, obec se tak rozrůstá. K obci patří i samoty či osady Podřeže, Luby, Dřevíč atd. K území obce patří též lom naproti zbečenskému nádraží a pás chatových osad táhnoucích se podél Berounky od lomu až k Vůznici.\n\nÚdolí bezejmenného potoka tekoucího od osady Podřeže na jih k Berounce vymezuje rozsáhlou zalesněnou východní část Sýkořice, která vede až na jihovýchod k potoku Vůznici, jehož údolí je součástí stejnojmenné národní přírodní rezervace. Bezejmenné nejvyšší kótě tohoto území bývá udávána nadmořská výška 437 nebo 446 m n. m. Dalším vrcholem je Skalka (345 m n. m.) u stejnojmenné myslivny. Skalnatý pás u zákruty Berounky, na jihozápadě kopce, naproti Žloukovicím, je vyhlášen jako přírodní rezervace Kabečnice. Východním úbočím tohoto kopce vede silnice II/116 z Nižboru na severoseverozápad kolem loveckého zámečku Dřevíč k myslivně Skalka a osadě Luby (a dále směrem na Lány). U Lubů se křižuje se silnicí II/201, která ze Zbečna vede přes Sýkořici, kolem vrcholu Koza (452 m n. m.) a kolem sýkořických osad Podřeže a Luby na východoseverovýchod k Unhošti.\n\nJihozápadní hranice území obce vede Berounkou bezprostředně od Zbečna (jež se Sýkořicí sousedí na západě a severozápadě) a kolem Račice, u Žloukovic (části obce Nižbor) vede hranice podél železniční trati, která zde sice přechází na sýkořický břeh, ale k území Sýkořice nepatří. Východní hranice Sýkořice s Nižborem v berounském okrese vede severojižním směrem klikatě údolím Vůznice, navazuje severozápadním směrem hranice s Bělčí v kladenském okrese.\n\nV obci je obecní úřad a nalézá se zde i několik podnikatelských subjektů, zejména z oblasti služeb. Větším podnikem je nedaleký kamenolom firmy Kámen Zbraslav, kde se těží spilit a vyrábí drcené kamenivo pro stavební účely a silniční stavby. Ve spodní části obce se nachází fotbalové hřiště. Malebné okolí vsi zaznamenalo po druhé světové válce mohutný rozmach rekreace a dnes patří k velmi výrazným rekreačním oblastem, zejména v blízkosti řeky Berounky.\n\n\nPřes území Sýkořice procházejí dvě pěší turistické značené cesty. Žlutá č. 6132 vede ze Zbečna na Seneckou a dále k myslivně Kaly (patřící k obci Běleč). V Senecké lze podle obecních směrovek odbočit k nedaleké vyhlídce Pěnčina (vrchol 416 m n. m.). Ta již leží na katastrálním území Zbečna a je z ní výhled na Zbečno, zákrutu Berounky kolem Újezda nad Zbečnem i na sýkořický lom. Červená č. 0030 vede ze Zbečna přes dolní Sýkořici k myslivně Skalka a dále k Berounu. Údolím Vůznice z ní vede odbočka ke zřícenině Jinčov, stojící na ostrohu na bělečské straně Vůznice.\n\nNa území obce Sýkořice nezasahují žádné vyznačené cyklotrasy.\n\nDopravní síť\n\nVeřejná doprava 2011\n\n"}
{"id": "122129", "url": "https://cs.wikipedia.org/wiki?curid=122129", "title": "Polom (okres Rychnov nad Kněžnou)", "text": "Polom (okres Rychnov nad Kněžnou)\n\nObec Polom () se nachází v okrese Rychnov nad Kněžnou, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1495.\n\n"}
{"id": "122131", "url": "https://cs.wikipedia.org/wiki?curid=122131", "title": "Pavlov (okres Havlíčkův Brod)", "text": "Pavlov (okres Havlíčkův Brod)\n\nPavlov () je obec v okrese Havlíčkův Brod v Kraji Vysočina. Žije zde obyvatel. V obci se nachází záchranná stanice zvířat.\n\nPrvní písemná zmínka o obci pochází z roku 1289.\n\nStanice Pavlov je záchranná stanice pro hendikepované živočichy. Součástí je i přírodní zahrada, která slouží jako inspirace pro budování přírodních zahrad.\n\n\n"}
{"id": "122132", "url": "https://cs.wikipedia.org/wiki?curid=122132", "title": "Podhradí (okres Cheb)", "text": "Podhradí (okres Cheb)\n\nObec Podhradí (německy \"Neuberg\" nebo také \"Neuberg bei Asch\") se nachází v okrese Cheb, kraj Karlovarský. Žije zde  obyvatel. Obec má vlastní znak i vlajku.\n\nPodhradí leží po levé straně Ašského potoka přibližně 5 kilometrů severně od Aše, v nadmořské výšce 562 metrů. Obec se rozkládá pod ostrohem, na němž stojí zbytky hradu Neuberg ze 13. století.\n\nPodhradí bylo před druhou světovou válkou samostatnou obcí, poté tvořilo jednotnou obec spolu s vesnicemi Doubrava a Kopaniny. V roce 1975 bylo připojeno k Aši, a od roku 1990 je opět samostatnou obcí.\n\nK Podhradí patří samota Marak, ve které stojí 12 domů. V minulosti patřily k Podhradí také usedlost se zámkem Smrčina a vesnice Elfhausen a Kamenná, z nichž Elfhausen již samostatně neexistuje a Kamenná dnes spadá pod obec Krásná.\n\nPrvní zmínka o obci pochází z roku 1288, kdy císař Rudolf Habsburský předává hrad Neuberg jako léno pánům z Plavna poté, co jeho majitel, Albrecht z Neubergu umírá. Plavenští léno obratem převádějí na Neubergy příbuzné se zemřelým Albrechtem. Za vlády Karla IV. byl hrad napaden a rozbořen. Později byl však opraven. V roce 1392 zdědil Podhradí Konrád ze Zedtwitz, jenž byl manželem Hedviky z Neubergu. Podhradí se stává centrem vlády Zedtwitzů na Ašsku. Ti postupně skupují většinu ašského území. V roce 1422 vyjímá císař Zikmund Lucemburský všechna Zedtwitzká území ze soudních pravomocí města Chebu. Vyjadřuje tím vděčnost za to, že se Zedtwitzové neúčastnili husitských válek.\n\nV roce 1470–1490 Zedtwitzové staví v Podhradí kostel Dobrého pastýře, který je 16. století přestavěn.\n\nV roce 1610, po velkém požárů přestává být Podhradí centrem Zedtwitzkého ašského panství. Rodina se v té době rozděluje na několik částí, které se přesouvají do nově vzniklých zámků v Kopaninách, Smrčině, Doubravě, Aši a dvou zámků v Podhradí. Tento stav zůstává víceméně ustáleným až do roku 1945.\n\nV roce 1717 je v Podhradí postavena nová škola, jejíž budova již nestojí. V dnešní době v Podhradí škola není, kvůli nedostatku žáků. V roce 1902 je při požáru zničen Horní zámek včetně pivovaru, a již není nikdy obnoven. Spodní zámek je zničen o pár let později. Zbytky z obou zámků a hradu dlouhou dobu chátraly, od 21. století se obec snaží zachraňovat alespoň tyto ruiny.\n\nV 18. a 19. století nabývá Podhradí na síle. V polovině 19. století zde žije skoro dva tisíce obyvatel, kteří se živí především v textilních továrnách, papírnách a v zemědělství. Druhá světová válka je však pro Podhradí osudná. Vysídlení německých obyvatel má za následek téměř vylidnění obce, a roli zde hraje také velmi špatná dosidlovací politika. Od roku 1947 do roku 2001 počet obyvatel stále jen klesal.\n\nV roce 2009 se kvůli velmi tíživé finanční situaci mluvilo na podhradském obecním úřadě o možném spojení se sousední obcí Krásná. K tomu nakonec nedošlo a situace se zlepšila. V roce 2011 obec dokonce požádala o zhotovení vlastního znaku a vlajky, které byly občany vybrány a jsou již v současné době v platnosti.\n\nV Podhradí se každoročně koná \"Podhradské posvícení\", slavnosti pořádané místními občany a německými rodáky. Podhradské posvícení se koná v okolí prostor hradu Neuberg. V roce 2012 mají tyto slavnosti již jednadvacetiletou tradici.\n\nObcí prochází silnice 216 z Aše, která dále pokračuje do Kopanin a Doubravy, kde končí na státní hranici s německým Saskem. Železniční zastávka Podhradí se nachází na trati č. 148 (Cheb-Hranice v Čechách), ale je umístěna poněkud \"z ruky\", ve vesnici Kamenná.\n\nPodhradím prochází cyklistické trasy 2059 a 2061, a také modře a zeleně značená turistická trasa. V blízkosti se nachází přehrada Bílý Halštrov, která je vyhledávaným místem během turistické sezóny.\n\nV roce 2011 obec realizovala projekt Naučné stezky, které vede okolo zřícenin hradu, zámků a kostela a v deseti bodech seznamuje návštěvníka s historií i současností obce. Za tímto účelem bylo také revitalizováno okolí hradu, které probíhá již několik let.\n\nPři návštěvě toho nádherného místa nesmíte vynechat i soukromou kavárnu na začátku vesnice. LP Vintage Coffee Bartákovi.\n\n\n\n"}
{"id": "122133", "url": "https://cs.wikipedia.org/wiki?curid=122133", "title": "Svojkovice (okres Rokycany)", "text": "Svojkovice (okres Rokycany)\n\nObec Svojkovice se nachází v okrese Rokycany, kraj Plzeňský, nad pravým břehem Holoubkovského potoka zhruba 4,5 km vsv. od Rokycan. Žije zde obyvatel.\n\nSvojkovice leží na hlavních spojnicích Prahy a Plzně: osu obce tvoří stará silnice II/605, ze severní strany Svojkovice míjí její nástupkyně, dálnice D5 (je zde situován služební exit a středisko správy a údržby dálnice), z jižní strany pak železniční trať 170 (zastávka \"Svojkovice\"). Jižně od obce se vypíná dominanta Rokycanska, hora \"Žďár\" (629 m), z lesů severovýchodně od Svojkovic vystupuje protáhlé návrší \"Vydřiduch\" (513 m).\n\nPrvní písemná zmínka o obci pochází z roku 1379. Od 1. ledna 1980 do 23. listopadu 1990 byla obec součástí města Rokycany.\n\nDne 19. března 1982 došlo na silnici II/605 k tragické dopravní nehodě, při níž zahynulo sedm osob. Neštěstí se věnuje jeden z dílů televizního pořadu \"Osudové okamžiky\".\n\n\n"}
{"id": "122134", "url": "https://cs.wikipedia.org/wiki?curid=122134", "title": "Sudice (okres Blansko)", "text": "Sudice (okres Blansko)\n\nObec Sudice se nachází v okrese Blansko v Jihomoravském kraji. Žije zde obyvatel.\n\nPrvní písemná zmínka o obci pochází z roku 1238.\n\nV době druhé světové války se v Sudicích u místních obyvatel ukrývali partyzáni hledaní gestapem, které sídlilo v nedalekých Boskovicích, a působili zde rovněž Vlasovci, kteří byli na konci války postupující Rudou armádou pochytáni a popraveni. Sudice jsou obklopeny zalesněnými kopci, kolem Sudic a kolem okolních obcí došlo k mnoha archeologickým nálezům z nejstarších období lidstva.\n\nOd 1. července 1980 do 31. prosince 1991 byla obec součástí města Boskovice.\n\n\n\n"}
{"id": "122135", "url": "https://cs.wikipedia.org/wiki?curid=122135", "title": "Svojkovice (okres Jihlava)", "text": "Svojkovice (okres Jihlava)\n\nObec Svojkovice () se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Woykowicz (1257), Swoycowycz (1353), v Svojkovicích (1460), Weissenegel (1718), Weiser Engel (1720, 1751), Swogkowitz (1798), Swoikowitz a Swogkowice (1846), Swoykowitz a Svojkowice (1850), Swoikowitz a Svojkovice (1872) až k podobě Svojkovice v letech 1881 a 1924. Místní jméno vzniklo přidáním přípony -ovice k osobnímu jménu Svojek a znamenalo ves lidí Svojkových. Starší německý název Weissenengel (Bílý anděl) odkazuje na název hostince U Bílého anděla, který byl postaven u silnice na Vídeň a měl ve znaku bílého anděla. Pojmenování je rodu ženského, čísla pomnožného, genitiv zní Svojkovic.\n\nPrvní písemná zmínka o obci pochází z roku 1257.\n\nSvojkovice leží v okrese Jihlava v Kraji Vysočina. Nachází se 4 km jihozápadně od Předína, 3 km západně od Lesné, 4 km severozápadně od Želetavy, 3 km severně od Jindřichovic, 6 km severovýchodně od Nové Říše a 2 km od Rozseče, 2,5 km jihovýchodně od Staré Říše a 1,5 km od Markvartic.\n\nGeomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Markvartická pahorkatina. Průměrná nadmořská výška činí 628 metrů. Nejvyšší bod, Hrachová hora (683 m n. m.), leží severovýchodně od obce. Severozápadně od Svojkovic protéká Otvrňský potok, na němž se nacházejí rybníky U Anděla a Svojkovický rybník, část východní hranice tvoří Želetavka\n\nPodle sčítání 1930 zde žilo v 40 domech 179 obyvatel. 177 obyvatel se hlásilo k československé národnosti. Žilo zde 178 římských katolíků.\n\nObec leží na katastrálním území Svojkovice na Moravě.\n\nObec má pětičlenné zastupitelstvo, v jehož čele stojí starosta Michal Bartoň.\n\nSvojkovice jsou členem Mikroregionu Telčsko a místní akční skupiny Mikroregionu Telčsko.\n\nObcí prochází silnice III. třídy č. 4073 z Rozseče ke komunikaci II. třídy č. 38. Dopravní obslužnost zajišťují dopravci ICOM transport, TRADO-BUS a ČSAD Jindřichův Hradec . Autobusy jezdí ve směrech Dačice, Budeč, Želetava, Markvartice, Nová Říše, Stará Říše, Telč, Jihlava, Znojmo, Hrotovice a Moravské Budějovice.\n\nMístní děti dojíždějí do základní školy v Nové Říši.\n\n\n"}
{"id": "122136", "url": "https://cs.wikipedia.org/wiki?curid=122136", "title": "Salaš (okres Uherské Hradiště)", "text": "Salaš (okres Uherské Hradiště)\n\nObec Salaš se nachází v okrese Uherské Hradiště ve Zlínském kraji. Žije zde obyvatel.\n\nPrvní písemná zmínka o obci pochází z roku 1750.\n\nPřed koncem druhé světové války se obec stala důležitou základnou partyzánského oddílu Jana Žižky – Olga. Dne 29. dubna 1945, tedy těsně před osvobozením Rudou armádou, došlo v trati Vápenice nedaleko od obce k tragédii. Zvěrsky mučeno a zastřeleno příslušníky protipartyzánského \"ZbV-Kommanda 43\" pod velením Wernera Brandta bylo 19 mužů a jedna žena, většinou obyvatelé Salaše. Na tomto místě, asi jeden a půl kilometru od obce, byl vybudován památník obětem salašské tragédie. Součástí památníku jsou i pomníčky se jmény obětí.\n\nV katastru obce se nacházejí tato chráněná území, která jsou součástí evropsky významné lokality Chřiby:\n\n\n\n"}
{"id": "122137", "url": "https://cs.wikipedia.org/wiki?curid=122137", "title": "Suchomasty", "text": "Suchomasty\n\nObec Suchomasty se nachází v okrese Beroun, kraj Středočeský, asi 8 km jižně od Berouna. Žije zde obyvatel.\n\nPrvní písemná zmínka o obci pochází z roku 1088.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Suchomasty \"(přísl. Borek, 753 obyvatel, poštovní úřad, četnická stanice, katol. kostel)\" byly v roce 1932 evidovány tyto živnosti a obchody: biograf Sokol, obchod s dobytkem, holič, 2 hostince, kolář, konsum Včela, kovář, krejčí, 2 mlýny (Elbogen, Maleček), obchod s obuví Baťa, obuvník, pekař, 2 obchody s lahvovým pivem, stáčírna piva, pivovar (Mareš), řezník, sedlář, 3 obchody se smíšeným zbožím, trafika, truhlář, velkostatkář Elbogen.\n\nZvony v Suchomastech byly větší a zvučnější než zvony v Tmani. Tmaňští je chtěli pro sebe, a proto je z kostela sv. Mikuláše odcizili a zavěsili na svou věž. Zvony se však přes noc vrátily zpět domů. Na vrchu Lejškové jsou prý dodnes k vidění zelené kruhy v trávě, které tam zanechaly odpočívající zvony.\n\nObec Suchomasty se skládá ze dvou částí, které leží v katastrálním území \"Suchomasty\":\n\nDopravní síť\n\nVeřejná doprava 2011\n\n\n\n\n"}
{"id": "122142", "url": "https://cs.wikipedia.org/wiki?curid=122142", "title": "Vír (okres Žďár nad Sázavou)", "text": "Vír (okres Žďár nad Sázavou)\n\nVír () je obec v okrese Žďár nad Sázavou v Kraji Vysočina. Žije zde obyvatel. Obec leží na soutoku řeky Svratky a říčky Bystřice.\n\nNázev obce Vír je odvozen od místní skály Vířiny, kde se na řece tvořily nebezpečné víry.\nObec se skládá ze dvou katastrálních území (zároveň ZSJ), jimiž jsou:\n\nPrvní písemné zmínky o obci spadají k roku 1047, později je zmiňována až v roce 1243 a následně roku 1364. V té době patřila Pernštejnům, respektive Vojtěchu z Pernštejna. Od 16. století ji trvale vlastnili páni z Kunštátu.\n\nObec Vír v roce 2008 obdržela ocenění v soutěži Vesnice Vysočiny, konkrétně získala ocenění zelený diplom, tj. diplom za rozvíjení lidových tradic. Obec Vír v roce 2009 obdržela ocenění v soutěži Vesnice Vysočiny, konkrétně získala ocenění modrá stuha, tj. ocenění za společenský život. Obec Vír v roce 2010 obdržela ocenění v soutěži Vesnice Vysočiny, konkrétně získala ocenění zlatá stuha, tj. vítěz, který postoupil do celostátního kola a obec se stala Vesnicí Vysočiny. V roce 2019 získala obec ocenění v soutěži Vesnice Vysočiny 2019, konkrétně obdržela Diplom za vzorné vedení kroniky. V roce 2019 získala obec ocenění v soutěži Vesnice Vysočiny 2019, konkrétně obdržela ocenění Inovativní obec.\n\n\n\n\n\n\n\n"}
{"id": "122145", "url": "https://cs.wikipedia.org/wiki?curid=122145", "title": "Uherčice (okres Břeclav)", "text": "Uherčice (okres Břeclav)\n\nObec Uherčice (německy \"Auertschitz\") se nachází v okrese Břeclav v Jihomoravském kraji. Žije zde obyvatel.\n\nNázev se vyvíjel od varianty Vhricic a Vrsciz (1220), Auverchitz (1297)), Aurcicz (1340), Aurzicz (1365), Aurčice (1459), Urcžitz (1633), Auertschitz (1673, 1718, 1720, 1751), Auerschitz a Uherczice (1846), auerschitz a Uherčice (1872) až k podobě Uherčice v letech 1881 a 1924. Místní jméno je odvozeno od některého z osobních jmen Uherec či Uhřek. Pojmenování je rodu ženského, čísla pomnožného a genitiv zní Uherčic.\n\nPrvní zmínka o obci pochází z počátku 13. století. V roce 1220 se můžeme setkat s jejich jménem v podobě „ad Vhricic“ nebo v jiném prameni jsou uvedeny jako „villam Vrsciz“. Německou podobu jejich úředního jména Auerschitz máme doloženu poprvé k roku 1297. Ve 14. století ves držel vilémovský benediktinský klášter. V roce 1565 byly Uherčice v majetku mocného rodu Žerotínů. Ti je v roce 1610 odprodali Františku kardinálu z Ditrichštejna. Tak byla ves až do roku 1848 spojena s mikulovským panstvím. Od roku 1850 náležely Uherčice k soudnímu okresu Hustopeče. Protože však ty byly 8. října 1938 okupovány a odtrženy od republiky, přešla jejich správa na sousední okres Židlochovice a později na politický okres Brno. Po osvobození 16. dubna 1945 a po obnově okresu Hustopeče se politická správa opět vrátila. Se zánikem tohoto okresu v roce 1960 se Uherčice staly součástí okresu Břeclav.\n\nPodle sčítání 1930 zde žilo v 280 domech 1210 obyvatel. 1197 obyvatel se hlásilo k československé národnosti a 6 k německé. Žilo zde 1208 římských katolíků a 1 příslušník Církve československé husitské.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "122147", "url": "https://cs.wikipedia.org/wiki?curid=122147", "title": "Vřesovice (okres Prostějov)", "text": "Vřesovice (okres Prostějov)\n\nObec Vřesovice se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci pochází z roku 1356.\n\nHeraldické symboly udělil Vřesovicím na základě doporučení podvýboru pro heraldiku ze dne 17. května 2000 předseda Poslanecké sněmovny Parlamentu ČR 20. června 2000. Dekret o symbolech převzal z rukou tehdejšího předsedy Poslanecké sněmovny Václava Klause starosta Vřesovic František Fica. Slavnost svěcení obecních symbolů a hasičského praporu se konala 28. září 2000. Symboly posvětil generální vikář olomoucké arcidiecéze mons. Milán Kouba. K této příležitosti vydal obecní úřad pamětní tisk zároveň s připomínkou 25 let od založení dechové hudby Vřesovanky.\n\nModrá barva štítu je symbolem potoka Vřesůvky (modrý je i štít premonstrátského řádu). Jelen ve skoku je převzat ze znaku Pavla z Kralic, opata premonstrátského kláštera Hradiska u Olomouce, z pečeti obce, datované rokem 1523. Tento symbol připomíná více než 700 let svazku Vřesovic s klášterem Hradisko u Olomouce. Jelen je také připomínkou výsad a práv Vřesovic spojených s užíváním pečeti. Klíč a meč – hlavní znakové symboly – jsou atributy patronů zdejšího kostela sv. Petra a Pavla, o němž je první písemnou zmínku z roku 1453 (ovšem kostel zde stál už dříve).\n\nV návrhu praporu byla použita barevná kombinace ze znaku a praporu s tím, že zlato je nahrazeno žlutou barvou. V modrém čtvercovém poli listu praporu jsou zobrazeny jen hlavní symboly znaku, tj. klíč a meč.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "122148", "url": "https://cs.wikipedia.org/wiki?curid=122148", "title": "Vlastiboř (okres Jablonec nad Nisou)", "text": "Vlastiboř (okres Jablonec nad Nisou)\n\nObec Vlastiboř se nachází v okrese Jablonec nad Nisou, kraj Liberecký. Leží asi 6 km SV od Železného Brodu v členité krajině Železnobrodské vrchoviny v nadmořská výšce 680 m n. m.\n\nŽije zde  obyvatel. Nachází se zde nejvyšší strom v ČR, který měří 64 metrů a 10 centimetrů. Je to douglaska tisolistá a pamatuje 168 let.\n\nPrvní písemné zmínky o Vlastiboři pochází z roku 1627. Během 2. světové války, konkrétně od roku 1943, působila v obci i v okolí partyzánská skupina Konstantin. Na jihovýchodním okraji obce je umístěn památník věnovaný těmto událostem. V lese na úbočí Hvězdy vysoké 511 m je zachován partyzánský úkryt () s pamětní deskou, ke kterému vede zeleně značená turistická stezka.\n\n\n"}
{"id": "122150", "url": "https://cs.wikipedia.org/wiki?curid=122150", "title": "Jindřichov (okres Šumperk)", "text": "Jindřichov (okres Šumperk)\n\nObec Jindřichov () se nachází v okrese Šumperk v Olomouckém kraji. Žije zde obyvatel.\n\nPrvní písemná zmínka o Habarticích, nejstarší doložené vesnici dnešní obce, pochází z roku 1351. Samotný Jindřichov vznikl na katastrálním území Pustých Žibřidovic po roce 1862, kdy byla z tamějšího mlýna vybudována papírna. Obcí se stal Jindřichov v roce 1949, kdy k němu byly připojeny Pusté Žibřidovice s částmi Sklená a Potůčník a vesnice Pleče, která byla součástí Habartic. V roce 1953 byl Potůčník připojen k Hanušovicím. V roce 1976 byly k Jindřichovu připojeny Nové Losiny s osadami Labe a Josefová (tato osada po válce v podstatě zanikla) a Habartice s osadou Rudkov, dále byl připojen Pekařov, do té doby část obce Bukovice, které byly v tomto roce připojeny k Velkým Losinám.\n\n\nNa jižním okraji vesnice se na ostrožně nad soutokem potoka Staříče s řekou Brannou dochovala zřícenina hradu Pleče postaveného ve čtrnáctém století.\n\n"}
{"id": "122152", "url": "https://cs.wikipedia.org/wiki?curid=122152", "title": "Malečov", "text": "Malečov\n\nObec Malečov () se nachází v okrese Ústí nad Labem v Ústeckém kraji. Žije v ní obyvatel.\n\n\nPrvní písemná zmínka pochází z roku 1057. Ke dni 26. 3. 2011 zde žilo 765 obyvatel.\n\nKostel z roku 1936. V průčelní jižní věži empírový zvon z roku 1815 od Andrease Padersena, původně pochází z kostela sv. Prokopa v Touchořinách (okres Litoměřice).\n\nKostel doložený roku 1352 stojí na návrší nad obcí. V kostelní věži zvon není, poslední byl před lety odcizen. Doloženy jsou zde tři zvony – zvon z roku 1524 od Tomáše z Litoměřic, zvon z roku 1749 od Jakuba Konráda Löhnera a zvon z roku 1867 od Františka Herolda.\n\n\n"}
{"id": "122153", "url": "https://cs.wikipedia.org/wiki?curid=122153", "title": "Lovečkovice", "text": "Lovečkovice\n\nObec Lovečkovice se nachází v okrese Litoměřice v Ústeckém kraji. Žije v ní obyvatel.\n\nPrvní písemná zmínka o obci vesnici z roku 1396.\n\n\n\n\n"}
{"id": "122154", "url": "https://cs.wikipedia.org/wiki?curid=122154", "title": "Strážiště (okres Mladá Boleslav)", "text": "Strážiště (okres Mladá Boleslav)\n\nObec Strážiště ( \"\") se nachází v okrese Mladá Boleslav, kraj Středočeský. Rozkládá se asi deset kilometrů severozápadně od města Mnichovo Hradiště. Žije zde obyvatel. Součástí obce je i vesnice Kozmice.\n\nPrvní písemná zmínka o obci pochází z roku 1400.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Strážiště \"(přísl. Kozmice, 320 obyvatel)\" byly v roce 1932 evidovány tyto živnosti a obchody: bednář, cihelna, družstvo pro rozvod elektrické energie v Kozmicích, 3 hostince, 2 obchody se smíšeným zbožím, spořitelní a záložní spolek pro Strážiště, 2 trafiky.\n\n\nSilniční doprava\n\nDo obce vede silnice III. třídy.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice Mnichovo Hradiště ve vzdálenosti 9 km ležící na trati 070 v úseku z Mladé Boleslavi do Turnova.\n\nAutobusová doprava\n\nV obci měla zastávku v pracovních dnech června 2011 autobusová linka Mnichovo Hradiště-Jivina-Cetenov,Hrubý Lesnov \"(4 spoje tam i zpět)\" .\n\n"}
{"id": "122155", "url": "https://cs.wikipedia.org/wiki?curid=122155", "title": "Přepychy (okres Rychnov nad Kněžnou)", "text": "Přepychy (okres Rychnov nad Kněžnou)\n\nObec Přepychy () se nachází v okrese Rychnov nad Kněžnou, kraj Královéhradecký, zhruba 3,5 km jižně od Opočna a 20 km východně od Hradce Králové. Žije zde  obyvatel.\n\nPrvní písemná zmínka o obci pochází z roku 1355.\n\n\n\n"}
{"id": "122157", "url": "https://cs.wikipedia.org/wiki?curid=122157", "title": "Nezdice na Šumavě", "text": "Nezdice na Šumavě\n\nObec Nezdice na Šumavě se nachází v okrese Klatovy v Plzeňském kraji. Žije zde obyvatel.\n\nPrvní písemná zmínka o obci pochází z roku 1396. Název vznikl zřejmě podle původních nezděných domků.\n\nObec se nachází pod vrcholem Ždánova na rozhraní Šumavy a Šumavského podhůří, a její katastrální území proto dosahuje velkých relativních výškových rozdílů: od asi 600 m n. m. do 1 064 m n. m. Část obce leží v přírodním parku Kašperská vrchovina.\n\nAsi 700 m severně od středu obce se nachází opuštěný lom, ve kterém se těžil mramor. Kromě něj se v lomu setkávají výchozy biotitické ruly, lamprofyru a pegmatitu.\n\n\nNa severním svahu Ždánova se nachází skiareál s lyžařským vlekem. Okolo hory vedou také běžecké tratě, které ji spojují s Kašperskými Horami a lyžařskými areály na Javorníku a na Zadově.\n\n\n"}
{"id": "122159", "url": "https://cs.wikipedia.org/wiki?curid=122159", "title": "Zlámanec", "text": "Zlámanec\n\nObec Zlámanec se nachází v okrese Uherské Hradiště ve Zlínském kraji. Žije zde obyvatel.\n\nPrvní písemná zmínka o obci pochází z roku 1392.\n\nVe Zlámanci se zachovalo několik zajímavých dokladů vývoje lidové architektury. Komora, která se nachází u č. p. 5, vznikla kolem poloviny 19. století. Ve spodní části má sklep, v horní (přístupné po schodech a pavláčce) místnost na ukládání potravin. Podobných komor stálo ve vesnici několik, zachovala se však jenom tato.\n\nUsedlost č.p. 37 na návsi je příkladem několika etap vývoje lidového domu v oblasti Luhačovského Zálesí. Základ domu vznikl pravděpodobně na konci 18. století – v pravé části obsahoval světnici, uprostřed chodbu se vstupem do kuchyňky, odkud se obsluhovala pec, která stála z velké části v sousední světnici, a vlevo potom komoru. Volně stojící komory se postupem času začleňovaly do budov a už nestály samostatně před okny. Dům č.p. 37 má navíc také komorové polopatro nad všemi místnostmi, které také sloužilo jako spižírna. Nádvoří usedlosti je obklopeno ještě novodobou stodolou, která vznikla na počátku 20. století, budovou chlévů – také novější, z pálených cihel a vpravo na hraně parcely malým domkem – výměnkem. Výměnek ve svahu měl dole klenutý sklep z lomového kamene s dispozici podobnou obytnému domu – s jizbou v čele, vstupní síní s topeništěm a komorou či chlívkem v zadní části domku, přístupné ze zápraží vlastními dveřmi.\n\nVe vsi stojí také jeden z posledních příkladů dřevěných křížů na masivním trámu s malovaným plechovým tělem Krista. Až do konce 19. století byly takové kříže součástí všech moravských vesnic, postupně ale uhnívaly a nahrazovaly je novější kamenné výrobky. Zlámanský kříž je pokryt vyřezávanými reliéfy a podle knihy Antonína Václavíka \"Luhačovské Zálesí\" vznikl v roce 1874. Zdobí jej reliéfy nástrojů Kristova umučení a součástí velikonočního příběhu – kohout, který zakokrhal poté, co Petr zapřel Krista, monstrance s hostií, třicet stříbrných vyplacených Jidáši za udání Pána nebo žebřík, který byl použit při sundávání Kristova mrtvého těla z kříže.\n\nMezi zajímavé památky patří také sušárna ovoce, seník na kraji vesnice nebo sloupková boží muka u polní cesty nedaleko areálu zemědělského družstva. Jednoduchá architektura čtverhranného pilíře s kaplicí, ve které je umístěn svatý obrázek, vznikla už během 18. století.\n\nFotbalisté Zlámance hrají krajskou soutěž I. B. třídu skupiny C. V obci je jedno asfaltové hřiště (taneční zábavy, hokejbal) a jedno hřiště s umělou trávou (tenis, malá kopaná, volejbal…).\n\nSamospráva obce od roku 2016 vyvěšuje 5. července moravskou vlajku.\n\n\n"}
{"id": "122160", "url": "https://cs.wikipedia.org/wiki?curid=122160", "title": "Lubenec", "text": "Lubenec\n\nObec Lubenec () se nachází v okrese Louny v Ústeckém kraji. Žije v ní obyvatel. Obcí vede silnice I/6 z Prahy do Karlových Varů.\n\nPůvodní název Luben byl odvozen ze slovanského slova \"lub\" s významem stromová kůra a vztahoval se nejspíše ke dvoru nebo rybníku (pokrytém kůrou). Příponou -ec později vznikla jeho zdrobnělina. V historických pramenech se jméno objevuje ve tvarech: Luben (1115), in Lubenec (1356), in Lubencz (1361), Lubenecz (1369), in Libenczi (1415), in Lubencz (1437), in Lubenczi (1447), u Lubence (1474), ve vsi Lubenczy (1542), v městečko Lubenecz (1579), Lubentz a Liebentz (1651), Libenz a Lubenc (1785) nebo Lubenz a Lubenec (1847).\n\nPrvní písemná zmínka o obci pochází z roku 1115, kdy zde byla zastávka na obchodní stezce.\n\nNarodil se tu Franz Tobisch (1868–1917), lékař a politik německé národnosti, na počátku 20. století poslanec Českého zemského sněmu a Říšské rady.\n\nSpráva úložišť radioaktivního odpadu hledá místo pro ukládání vyhořelého vysoce radioaktivního odpadu z jaderných elektráren a jako jedna z potenciálních lokalit byla vybrána oblast \"Čertovka\" zasahující území obcí Blatno, Lubenec, Tis u Blatna a Žihle. Koncem června 2012 proběhlo v Lubenci referendum, ve kterém většina obyvatel odmítla byť i jen geologický průzkum příštího úložiště.\n\n\n"}
{"id": "122161", "url": "https://cs.wikipedia.org/wiki?curid=122161", "title": "Janov nad Nisou", "text": "Janov nad Nisou\n\nObec Janov nad Nisou (do roku 1947 Honsberk, německy \"Johannesberg\") se nachází v okrese Jablonec nad Nisou, v Libereckém kraji, něco přes 5 km severně od Jablonce nad Nisou. Žije zde  obyvatel.\n\nPrvní písemná zmínka o obci se objevuje roku 1645 v liberecké matrice. Jako první se zde prý usadil kolem roku 1630 uprchlý rekrut Johan Wolfganf Reckziegel. Lidé z okolí mu přezdívali Jan z hor - Hans vom Berge. Z toho vznikl název Honsberg, později Johannesberg.\n\nV Janově nad Nisou stejně jako v celém Jablonecku se lidé živili broušením skleněných perel, knoflíků, později i vyráběli textil. První brusírna vznikla roku 1750, na počátku 20. století jich bylo již 40, navíc zde bylo provozováno 47 mačkáren skla.\n\nDne 19. června 1909 byl Janov nad Nisou povýšen na městys, roku 1922 na město. V této době byl Janov na vrcholu rozkvětu. Žilo zde 3200 obyvatel, měl všechny náležitosti moderního města první republiky a byl spojen s Libercem tramvajovou linkou. V červenci roku 1927 byla započata stavba radnice, dokončena byla o dva roky později. Stavba byla prodloužena i díky zřícení radniční věže v listopadu 1927. \nNyní v Janově funguje poslední brusírna na Velkém Semerinku a sklárna poblíž centra Janova. V Hraničné se těží žulové bloky.\n\n\n\n"}
{"id": "122162", "url": "https://cs.wikipedia.org/wiki?curid=122162", "title": "Lužec nad Vltavou", "text": "Lužec nad Vltavou\n\nObec Lužec nad Vltavou se nachází v okrese Mělník, kraj Středočeský. Rozkládá se asi sedm kilometrů jihozápadně od Mělníka a žije zde obyvatel. Součástí obce je i vesnice Chramostek.\n\nLužec leží na břehu řeky Vltavy. Od roku 1907, kdy byl vybudován kanál mezi Hořínem a Vraňany, je však jedinou obcí v České republice, která se celá nachází na ostrově. Současně je zde také jediná ostrovní škola, stadion či kulturní dům a restaurace v zemi.\n\nPrvní písemná zmínka o Lužci nad Vltavou, jako o dvoře poplužním kapituly mělnické, pochází z roku 1223. Lužec má své jméno po Luhu, který se dosud rozkládá na levém břehu Vltavy. Za vlády Boleslava II. náležela část Lužce panenskému klášteru u sv. Jiří v Praze.\n\n18. září 1760 vznikl v obci požár, který v krátké době zachvátil celou obec. Žárem vyschly i všechny prameny vody. Zrušení nevolnictví v roce 1781 přineslo uvolnění lidu a vliv snah osvobozeneckých. V roce 1784 byla v Lužci vystavěna škola. Jsou zakládány četné spolky. Roku 1869 byl založen Sokol, v roce 1881 byl založen dělnický podporující spolek Vltavan s humánním cílem podpůrným zejména v nemoci. Dále byla založena Matice školská, Společenstvo smíšených živností, Řemeslnicko-živnostenská beseda, Sbor dobrovolných hasičů a Okrášlovací spolek. V Lužci byl postaven v roce 1862 cukrovar a parní mlýn byl postaven roku 1870. Narodil se zde výpravný český malíř Miloš Jiránek. Místní dráha z Lužce do Jenšovic byla zahájena dne 26. září 1886. Zdejší telegrafní a poštovní úřad byl otevřen 12. srpna 1888. Laterální plavební kanál z Vraňan do Mělníka přes Lužec byl dokončen v roce 1907.\n\nV šedesátých letech 20. století se v Lužci rozvinul stavební průmysl v továrnách Prefa a Průmstav na výrobu panelů a betonových rour. V obci se rovněž rozšířil průmysl dřevařský firmy Delta. Obec měla v roce 1993 základní a mateřskou školu, kulturní dům s tělocvičnou, dům služeb, řadu obchodů, čtyři průmyslové závody a rozvíjející se živnostenské podnikání v různých odvětvích. V Lužci se také hrál hokej. Od roku 2005 má obec výjezdovou jednotku hasičů.\n\nVáclav Horák začal v roce 1898 provozovat strojírenskou živnost a roku 1911 zahájil v Lužci nad Vltavou výstavbu vlastní strojírny a slévárny. V roce 1929 zkonstruoval funkční «Ledotvor». V roce 1932 převzali firmu synové zakladatele. Firma «Bratři Horákové, továrna na chladicí stroje», patřila brzy ke špičce čs. průmyslových podniků. Mezi nejúspěšnější výrobky patřily chladírenské boxy, skříně a dveře, výčepní pulty, výrobníky zmrzliny« Zimotvor», domácí ledničky «Eskymáček» a kompresory. V době 2. světové války měla firma až 200 zaměstnanců.\n\nPoválečný rozmach zastavilo znárodnění v roce 1948, kdy továrnu řídily n.p. Frigera, Kovoslužba, SPP, Strojobal a změnil se i výrobní program (v roce 1971 nářezové stroje, v osmdesátých letech zmrazovací tunely). V roce 1992 byla továrna odkoupena do vlastnictví rodiny původních majitelů a nese název «Bratři Horákové s.r.o.» Sídlo firmy o rozloze 25 000 m² se nachází v Lužci nad Vltavou, styk se zákazníky zajišťuje obchodně-technické oddělení se sídlem na Praze 5 a síť smluvních prodejních zástupců. V roce 1997 byla založena dceřiná společnost «HORÁK AXETT s.r.o.» se sídlem v Banské Bystrici.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Lužec nad Vltavou \"(1010 obyvatel, poštovní úřad, telegrafní úřad, telefonní úřad, četnická stanice, katolický kostel, společenstvo smíšených živností, sbor dobrovolných hasičů)\" byly v roce 1932 evidovány tyto živnosti a obchody: lékař, biograf Sokol, výroba cementového zboží, cihelna, cukrář, obchod s dobytkem, drogerie, elektrotechnický závod, 2 hodináři, 2 holiči, hospodářské družstvo, 4 hostince, 2 instalatéři, kolář, 2 kováři, 4 krejčí, 2 malíři, mlýn, obchod s obuví Baťa, 2 obuvníci, 3 paliva, pekař obchod s lahvovým pivem, 3 pokrývači, 4 rolníci, 3 řezníci, sedlář, 8 obchodů se smíšeným zbožím, lidová záložna, výroba chladicích strojů, studnař, švadlena, tesařský mistr, 2 trafiky, včelařství, 3 truhláři, zámečník, zubní ateliér.\n\nVe vsi Chramostek \"(164 obyvatel, samostatná obec se později stala součástí Lužce nad Vltavou)\" byly v roce 1932 evidovány tyto živnosti a obchody: hostinec, kovář, 3 rolníci, trafika.\n\nŘímskokatolická farnost Lužec nad Vltavou patří do pražského arcibiskupství, vikariát Podřipsko. Kromě Lužce zahrnuje ještě další obce: Chramostek, Spomyšl a Vraňany. Podle sčítání v roce 1991 měla 2181 obyvatele, ke katolické církvi se přihlásilo 541 obyvatel.\n\nFarním kostelem je kostel sv. Jiljí v Lužci. Kostel byl postaven v roce 1762 na místě gotického kostela, který jako farní kotel byl uváděn již v roce 1344. Tento původní gotický kostel byl zničen při velkém požáru Lužce v roce 1760.\n\nNynější kostel je jednolodní barokní obdélníková stavba se čtvercovým presbytářem a polokruhovou sakristií na východní straně a hranolovitou věží na straně západní. Vnější fasády jsou členěny opěráky a okny, s klenutým polokruhovým obloukem. Presbytář i loď jsou sklenuty plackami a obdélníkovými pásy na svazek pilastrů, okna jsou ozdobena štukovými rokaji. Podvěží je sklenuto valeně, sakristie konchou. Na klenbě presbytáře je rokoková freska iluzivní kopule, na klenbách lodi výjevy ze života sv. Jiljí a na závěrové straně presbytáře iluzivní malba oltářní architektury s obrazem oslavení sv. Jiljí (tato freska byla v současné době restaurována). Mobiliář kostela tvoří ucelený rokokový soubor oltářů, kazatelny a zařízení kruchty.\n\n\n\nNavíc je Lužec nad Vltavou jednou z mála obcí v České republice, která nebyla nikdy povýšena na město ani městys, kde je koncová stanice železniční trati s dodnes pravidelnou dopravou.\n\n\n\nObcí prochází Vltavská cyklotrasa č. 2 Praha - Mělník, přes Vltavu se dostane přívozem od obce Bukol.\n\n"}
{"id": "122163", "url": "https://cs.wikipedia.org/wiki?curid=122163", "title": "Kasejovice", "text": "Kasejovice\n\nMěsto Kasejovice se nachází v okrese Plzeň-jih, kraj Plzeňský. Dříve bylo město součástí Prácheňského kraje s hlavním městem v Písku. V Kasejovicích včetně místních částí žije obyvatel.\n\nPrvní písemná zmínka o Kasejovicích je z roku 1264. Městečkem jsou od roku 1350. V této době se v okolí těžilo zlato a byl postaven kostel sv. Jakuba. Městečko bohatlo díky poloze na hlavní zemské silnici Plzeň-Písek-České Budějovice.\n\nOd roku 1465 až do roku 1848, čili téměř 400 let, patřilo městečko pod blízkou obec Lnáře. Od 17. století je v obci malá židovská populace, jež žila do 30. let 18. století volně mezi ostatními a v létech 1730–1848 byli Židé nuceni žít zvlášť ve své vlastní čtvrti – ghettu blízko dnešní školy. Zde se soustředili kolem místní synagogy, jež od druhé světové války slouží díky Václavu Mentbergerovi jako muzeum se soustředěnými zachráněnými exponáty. Ghetto je z velké části nepoškozeno, mnoho domů je stále původních. Počet Židů v obci byl většinou kolem 150 obyvatel; tvořili v některých dobách až přes 11 procent populace.\n\nMěstečko bylo v 19. století postiženo silným vystěhovalectvím do Ameriky a do velkých měst. I místní židovstvo stagnovalo a v roce 1890 byla židovská obec zrušena a komunita zahrnuta pod město Březnici. Přesto v roce 1878 dostává městys statut města. Od této doby přímo městem prochází lokální železnice Blatná - Nepomuk. Od roku 1897 je ve městě děkanství místo farnosti.\n\nVe své historii byly Kasejovice mnohokrát postiženy nepřízní osudu, jako například silnými morovými epidemiemi (např. 1680) a zničujícími požáry. V městě je mnoho památkově chráněných a cenných domů. Nad městem je židovský hřbitov, nepoškozený dodnes. S účinností od 1. prosince 2006 byl 10. listopadu 2006 obci vrácen status města.\n\n\n\n"}
{"id": "122164", "url": "https://cs.wikipedia.org/wiki?curid=122164", "title": "Libeř", "text": "Libeř\n\nObec Libeř (\"ta Libeř, do Libře, v Libři\") se nachází ve Středočeském kraji v okrese Praha-západ 18 km jižně od Prahy a 4 km severně od Jílového u Prahy. Žije zde obyvatel.\n\nLibeř se skládá ze dvou přibližně stejně velkých částí na dvou katastrálních územích.\n\nAčkoli se zdejší souvislé osídlení předpokládá od 11.–12. století, první písemná zpráva pochází až z roku 1320, kdy se připomíná Jan, syn Štěpána z Libře (\"Johannes, filius Stephani de Lubers\"). Nevelkou ves rozloženou na březích Zahořanského potoka mělo ve středověku rozděleno více majitelů – s tím souvisí i existence dvou tvrzí, dodnes nedochovaných. Ves od středověku vlastnily převážně drobné rytířské rody (Kolmanové z Křikavy, Mladotové ze Solopysk, Slepotičtí ze Sulic, až se kvůli dluhům dostala v roce 1586 do rukou Viléma z Rožmberka, jež ji následně prodal Edwardu Kelleymu. Jeho zkonfiskované statky obdržel český místokancléř Kryštof Želinský ze Sebuzína a Libeř se stala součástí panství Dolní Břežany, které následně roku 1716 získalo pražské arcibiskupství.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nV obci Libeř \"(275 obyvatel)\" byly v roce 1932 evidovány tyto živnosti a obchody: 3 hostince, kovář, krejčí, 2 mlýny, pilníkář, řezník, 2 obchody se smíšeným zbožím, trafika, truhlář.\n\nV obci Libeň \"(279 obyvatel, samostatná obec se později stala součástí Libře)\" byly v roce 1932 evidovány tyto živnosti a obchody: 3 hostince, kovář, 2 krejčí, obuvník, 2 obchody se smíšeným zbožím, 2 trafiky, arcibiskupský velkostatek.\n\nGotický kostel sv. Jiljí ze 14. století leží na jižním okraji obce. Jeho zvláštností je umístění věže mezi loď a presbytář, v čemž je podobný kostelu v Jílovém. Na pozdně renesanční dřevěné kazatelně jsou vyobrazeny postavy evangelistů, tři oltáře pochází z baroka. Ve věži bývaly dva zvony, oba patrně z 15. století. Při renovaci kostelní dlažby byl roku 1890 nalezen náhrobní kámen Viléma Křineckého z Ronova. Kostel nedotčený slohovými přestavbami obklopuje malý hřbitov, na který se kdysi pochovávalo i ze vzdálenějších vesnic (Petrov, Luka pod Medníkem, Okrouhlo, Zahořany atd.).\n\nMost přes Zahořanský potok pochází z roku 1855. Vznikl současně se stavbou nové cesty spojující Libeř s Jílovým. Most ochraňuje plastika sv. Jana Nepomuckého. Původní socha z doby vzniku mostu byla během převratu roku 1948 zničena. Její kopii se podařilo zaplatit díky obecní sbírce v roce 2008. Na jařa a v létě 2013 proběhla kompletní rekonstrukce mostu a byl vedle něj postaven menší dřevěný most pro chodce a cyklisty.\n\nPanská sídla se v pramenech objevují ve 40. letech 16. století – jedna tvrz již jako pustá. Roku 1597 se uvádí „tvrz v Libři a tvrziště staré v Libři“. Starší ze staveb se podle všeho nalézala na tehdejším severním okraji obce, v místě dnešních domů čp. 20, 23 a 31. V místech, kde se říká „Na Valech“. Druhá tvrz zatím nebyla archeologicky lokalizována.\n\nK tvrzím patřily rovněž poplužní dvory. Bývalý mlýn (čp. 14) prokazatelně existoval již před rokem 1601, druhý mlýn – zvaný „Karel“ nebo „Pod Libří“ – byl postaven až v roce 1743. Nad obcí při cestě na Dolní Břežany stával velký ovčín, ve kterém mohla vrchnost na konci 16. století chovat až 1000 kusů dobytka. Samozřejmostí byly krčmy (až tři najednou), dosud funguje hospoda „Na Staré“ čp. 13. Kovárnu se nachází v dnešním čp. 10.\n\nDopravní síť\n\nVeřejná doprava 2019\n\nLibeř sousedí\n\n\n"}
{"id": "122165", "url": "https://cs.wikipedia.org/wiki?curid=122165", "title": "Dolní Libochová", "text": "Dolní Libochová\n\nDolní Libochová () je obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1350.\n\nV letech 2006–2010 působila jako starostka Olga Válková, od roku 2010 tuto funkci vykonává Jana Lukášková.\n\n\n\n\n"}
{"id": "122166", "url": "https://cs.wikipedia.org/wiki?curid=122166", "title": "Botaničeskij sad (stanice metra v Moskvě)", "text": "Botaničeskij sad (stanice metra v Moskvě)\n\nBotaničeskij sad () je stanice moskevského metra.\n\nBotaničeskij sad se nachází v severní části Kalužsko-Rižské linky. Pojmenován je po hlavní botanické zahradě ve městě, ač samotná zahrada je od stanice relativně vzdálená a blíže stanici Vladykino. Název Botaničeskij sad se používal ještě před vybudováním stanice; toto jméno nesl Prospekt Mira mezi lety 1958 a 1966. Dnešní stanici byla otevřena 30. září 1978 jako součást prodloužení oranžové linky na sever metropole; obsluhuje čtvrť Rostokino, podle níž se původně měla jmenovat.\n\nStanice je podzemní, mělce založená – hloubená. Její nástupiště leží 7 m pod zemí, sloupy v rozestupech 6,5 m tvoří dvě řady. Stanice má ostrovní nástupiště a dva výstupy, z nichž každý má vlastní vestibul. Jižní vestibul je povrchový, kruhového půdorysu a nachází se na \"Leonově ulici\", s nástupištěm je spojen eskalátory. Naopak vestibul severní, umístěný nedaleko přilehlé železniční stanice, je mělce založený, podpovrchový. Na nástupiště se napojuje chodbou, která z něj vychází v jeho ose a de facto jej tak prodlužuje (podobný koncept je použit například u stanice Můstek B v Praze).\n\nUnikátním prvkem je obklad stropu, který tvoří mříž ze segmentů z eloxovaného hliníku. Stěny za nástupištěm a sloupy jsou obložené bílým mramorem; na stěnách pak jsou umístěny i malé hliníkové reliéfy s přírodními tématy. Podlahu tvoří žula a labradorit. Osvětlení je umístěné nad mříží na stropě, je však relativně slabé a díky tomu je tato stanice jednou z nejméně osvětlených v celé síti metra.\n\nBotaničeskij sad denně využije 28 650 cestujících.\n\n"}
{"id": "122167", "url": "https://cs.wikipedia.org/wiki?curid=122167", "title": "Stachy", "text": "Stachy\n\nObec Stachy (; 6. p \"ve/na Staších, Stachách\"; dříve \"Stachov\") se nachází v okrese Prachatice, kraj Jihočeský. Leží zhruba 10 km severozápadně od Vimperka, 26 km sz. od Prachatic a 60 km zsz. od Českých Budějovic. Žije zde  obyvatel.\n\nVlastní Stachy leží na úpatí Šumavy: jihozápadně od Stach se vypíná Popelná hora (1095 m), jihozápadně Churáňovský vrch (1118 m) a jižně Hrb (1074 m). Protéká jimi Jáchymovský potok, který se za vesnicí stéká s říčkou Spůlkou, přítokem Volyňky.\n\nNa území obce – 5 km na jihozápad od centra – leží na úbočí Churáňovskáho vrchu lyžařský areál Zadov, jedno ze dvou největších středisek zimních sportů v Jihočeském kraji.. Je zde několik lanovek, vleků a sjezdovek a těsně pod Churáňovským vrchem na Churáňově stadion pro běžecké lyžování.\n\nPrvní písemná zmínka o obci pochází z roku 1578. Vznikla jako osada \"Stachov\" kolem tehdejší sklárny. Stachy byly králováckou rychtou, jednou z osmi na Šumavě. Její obyvatelé byli poddanými přímo krále, kromě sklářství se živili i obchodem a výrobou dřevěného zboží (např. stachovské dřeváky a šindele). Stachy tvořily jednu z hlavních obcí šumavského Podlesí a zejména v 19. století se mnoho jejich obyvatel živilo světáctvím (prací ve světě).\n\nV roce 1905 zahájil činnost \"Spořitelní a záložní spolek pro politickou svobodnou obec Král.Hvozd-Stachy a okolí ve Staších\".\n\nV roce 1910 byl založen \"Hospodářsko-lesní spolek okresu kašperskohorského ve Stachách\".\n\n\nVe znaku obce je v zeleném poli zlatý jednoocasý lev ve skoku držící žezlo.\n\nZvláštností Stach jsou dva kostely postavené jen 100 m od sebe.\n\nStachy byly v roce 1995 vyhlášeny vesnickou památkovou rezervací.\n\nV katastrálním území Stachy se nalézá několik dalších maloplošných chráněných území a stromů:\n\nPříznivci mykologie zde nacházejí hříbky v parku, který se nachází uprostřed obce. Počátkem 60. let 20. století pracovníci z místní benzínové pumpy nechali navézt do parčíku na náměstí lesní zeminu. První exempláře hřibů smrkových (Boletus edulis) se zde objevily v roce 1963, později přibyl i hřib koloděj (Boletus lurdis). Výskyt hřibů je každoročně sledován a evidován, podle místních záznamů rekordní sezónou byl rok 1995, kdy na stašském náměstí vyrostlo celkem 379 hřibů.\n\n\nV povídce Karla Klostermanna \"Odysea soudního sluhy\" je zmíněna cesta soudního sluhy Mastílka na Stachy a do všech okolních osad, které pod stachovskou obec patří. Účelem jeho cesty bylo nalezení Josefa Voldřicha, osob s tímto jménem však v celé obci žilo velké množství.\n\n"}
{"id": "122168", "url": "https://cs.wikipedia.org/wiki?curid=122168", "title": "Nové Strašecí", "text": "Nové Strašecí\n\nMěsto Nové Strašecí (německy: \"Neustraschitz\" nebo \"Neu Straschitz\") se nachází v okrese Rakovník ve Středočeském kraji. Žije zde obyvatel.\n\nArcheologické nálezy na území města poukazují na osídlení už v mladší době kamenné. Vlastní obec byla založena pravděpodobně v době vlády Jana Lucemburského v souvislosti s osidlováním Křivoklátska emfyteutickými sídlišti. První písemná zmínka o osadě \"Strašice\", coby o obci náležící k panství královského hradu Křivoklát, pochází z roku 1334. Vznik názvu obce (původně \"Strašice\") není zcela jasný: buď je odvozen od výrazu strach/strašit, nebo od vlastního jména \"Strašata\".\n\nV 15. století získaly Strašice některá privilegia a roku 1480 byly povýšeny na městečko. Po skončení husitských válek o některá z nich přišly, ale v roce 1503 propůjčil král Vladislav Jagellonský Strašicím městská práva a také městský znak. Ten který je tvořen královou bustou, českým lvem a stříbrnou případně zlatou iniciálou „W“ v červeném poli. Od motivu znaku je odvozena také podoba městského praporu. Kolem roku 1500 získali řemeslníci a obchodníci ve městě právo svobodné činnosti. Roku 1553 bylo celé město zničeno požárem. Po požáru bylo město nově vybudováno, jeho výstavba byla dokončena pravděpodobně k počátku 17. století, a od té doby nese název \"Nové Strašecí\".\n\nV roce 1610 byla založena městská kronika. Jelikož rada města byla evangelického vyznání, došlo ke sporům s pražským arcibiskupem. Během třicetileté války bylo město s asi pěti sty obyvatel několikrát vypleněno a roku 1639 zapáleno švédskými vojáky. Následkem prodeje královskou komorou roku 1685 se novými správci panství Křivoklát a tím i města Nového Strašecí stali hrabata z Valdštejna a po nich roku 1734 Fürstenberkové. V letech 1811 a 1812 byly části města zničeny dvěma požáry.\n\nPo zrušení patrimoniální správy roku 1848 se Nové Strašecí (\"Neu Straschitz\") stalo sídlem okresního soudu a v roce 1850 součástí správního okresu Slaný. Ve městě, k němuž již náležela i část Pecínov Strašecký, žilo v té době asi 2200 lidí. V roce 1871 byla uvedena do provozu trať Buštěhradské dráhy směřující z Prahy do podkrušnohorských uhelných pánví.\nV roce 1864 byl založen čtenářský spolek, jehož stanovy byly schváleny 4. prosince 1864 a heslem spolku bylo „V práci a vědění je naše spasení“ a „Pokrok k lepšímu“. Spolková knihovna se později stala veřejnou obecní knihovnou, kterou v roce 1920 zakoupilo město. V letech 1951–1960 byla Okresní lidovou knihovnou a od roku 1960 je znovu Městskou knihovnou, která je od roku 2004 automatizována systémem Lanius (od roku 1998 sídlí v budově v majetku města v Havlíčkově ulici, v roce 2017 měla ve svém fondu 41 763 svazků knih a periodik a navštěvovalo ji 969 čtenářů). Roku 1869 byla založena místní jednota Sokola a v roce 1894 muzejní spolek. Po první světové válce, která jinak znamenala zastavení hospodářského růstu (škrobárna, později továrna Hamiro na dřevěné hračky), zde vznikl divadelní ochotnický spolek Dalibor a fotbalový klub Viktorie.\n\nRoku 1949 se Nové Strašecí stalo samostatným okresem. V té době bylo poblíž Pecínova započato s těžbou lupku a někdejší ves sestávající ze dvou částí (Pecínov Strašecký a Pecínov Rynholecký) byla zbourána. Zachována zůstala jen osada Vobíralka (něm. \"Ober Petzinov\"). Roku 1960 byl okres Nové Strašecí opět zrušen a město bylo přiřazeno k rakovnickému okresu.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nVe městě Nové Strašecí \"(přísl. Pecínov, 3257 obyvatel)\" byly v roce 1932 evidovány tyto živnosti a obchody:\n\nNové Strašecí leží v nadmořské výšce 470 m na jihovýchodní straně přírodního parku Džbán, který dále přechází do Křivoklátských lesů, po levé straně údolí Klíčavy (samotná říčka je od města vzdálená cca 4 km). Ve městě pramení Strašecký potok, na jehož výtoku z města se nachází městská čistička odpadních vod a dále po proudu několik rybníků. Město plánuje revitalizaci Strašeckého potoka, kde hrozí sesuvy půdy, obnovu rybníka Na Konopasu, stejně jako ČOV. Na severovýchodě se zvedá Mackova hora (488 m) a Žalý (506 m), na západě Louštín (537 m). \n\nS Novým Strašecím sousedí na severu Mšec a Mšecké Žehrovice, na severovýchodě Čelechovice, na východě Stochov, na jihovýchodě Vašírov a Rynholec, na jihu Pecínov (součást Nového Strašecí), na jihozápadě Ruda, na západě „U Nádraží“ a na severozápadě Řevničov a Třtice.\n\nNa jihozápadním okraji města leží přírodní rezervace Podhůrka. Druhé chráněné území, přírodní památka Na Novém rybníce, se nachází poblíž nádraží na západním okraji města.\n\nMěsto Nové Strašecí se skládá ze dvou částí v katastrálním území \"Nové Strašecí\":\n\nNa severu města končí dálnice D6 / E 48 (exit 32) od Prahy a odtud pokračuje jako státní silnice I/6 ve směru na Karlovy Vary. Městem prochází také silnice II/237 Rakovník – Nové Strašecí – Mšec a končí zde silnice II/606 Pletený Újezd – Stochov – Nové Strašecí.\n\nNa jižní straně města vede železniční trať Praha – Kladno – Rakovník. Je to jednokolejná celostátní trať, doprava byla zahájena roku 1870. Nádraží se nachází na jihozápadním okraji města pod Mackovou horou.\n\nV západní části katastru města je zemědělské letiště.\n\nVe městě v roce 2011 zastavovaly autobusové linky jedoucí např. do těchto cílů: Kadaň, Kladno, Klášterec nad Ohří, Podbořany, Praha, Rakovník, Slaný, Žatec. V železniční stanici Nové Strašecí stavělo 7 párů rychlíků, 1 pár spěšných a 10 párů osobních vlaků.\n\n\nKaždoročně v srpnu se v Novém Strašecí koná mezinárodní soutěž ve hře na lesní roh „Hornclass“.\n\n\n\n\nGeografickým i společenským a kulturním středem města je Komenského náměstí, kde se nachází městský úřad a také budova někdejší radnice s věží a hodinami, která je dominantou celého náměstí. Je zde množství obchodů, restauračních zařízení apod.\n\nV jižní části obce (Pecínov) se nachází plošně rozsáhlé důlní dílo na zpracování a výrobu lupku (firma ČLUZ – České lupkové závody).\n\n\n\n\n"}
{"id": "122169", "url": "https://cs.wikipedia.org/wiki?curid=122169", "title": "Libštát", "text": "Libštát\n\nMěstys Libštát (německy \"Liebstadtl\") se nachází v okrese Semily, kraj Liberecký. Je členem Mikroregionu Pojizeří. Žije zde  obyvatel.\n\nPrvní písemná zmínka o obci pochází z roku 1322, od roku 1525 je městečkem. V obci byl 20. března 2014 obnoven status městyse.\n\n\n\n"}
{"id": "122170", "url": "https://cs.wikipedia.org/wiki?curid=122170", "title": "Srby (okres Plzeň-jih)", "text": "Srby (okres Plzeň-jih)\n\nObec Srby se nachází v okrese Plzeň-jih, kraj Plzeňský. Žije zde obyvatel.\n\nNad soutokem Úslavy a Čížkovského potoka se nachází lomem z velké části odtěžená skála, na které se v pravěku nacházelo eneolitické výšinné sídliště. Archeologický výzkum z počátku šedesátých let dvacátého století zde odhalil ohniště, množství keramických zlomků, přeslenů, paličku z jeleního parohu a drtidla na obilí, které patřily lidu chamské kultury.\n\nPrvní písemná zmínka o obci pochází z roku 1558.\n\n"}
{"id": "122171", "url": "https://cs.wikipedia.org/wiki?curid=122171", "title": "Černošín", "text": "Černošín\n\nMěsto Černošín () se nachází v okrese Tachov v Plzeňském kraji. Žije zde  obyvatel.\n\nPrvní písemná zmínka o Černošínu je z roku 1290, kdy patřila k panství blízkého hradu Volfštejn.\n\nObec povýšil na město císař František Josef I. roku 1873. Začátkem druhé poloviny 20. století jí byl tento status odebrán, obnoven byl 10. listopadu 2006 s účinností od 1. prosince 2006.\n\n\n\n\n"}
{"id": "122172", "url": "https://cs.wikipedia.org/wiki?curid=122172", "title": "Tleskač", "text": "Tleskač\n\nTleskač byla česká kapela aktivní v letech 2000 až 2013.\n\nKapela vznikla 1. 1. 2000 pět minut po půlnoci v plzeňském hudebním klubu Divadlo pod lampou. Po přípitku tří členů punkové kapely Požár mlýna – baskytaristy Jiřího „Friga“ Sýkory, bubeníka Petra „Bejdžána“ Bejlka a zpěváka Miroslava „Prasopsa“ Cislera se začal rozvíjet jejich nápad založit kapelu, která bude podle jejich představ hrát ska.\n\nNa podzim 2000 začaly první zkoušky a trio se rozšířilo o kytaristu Jiřího Kyliše, tenorsaxofonistu Štěpána Slezáčka, pozounistu Michala Sloupa a klávesistu Jana Mráze. Záhy se k zúčastněným přidal altsaxofonista Pavel Halík a teprve patnáctiletá zpěvačka Olga Konopíková.\n\nPo deseti měsících zkoušek se v Divadle pod lampou konal první koncert pro 200 osob. V létě příchodem trumpetisty Karla Kolesy stoupl počet členů kapely na deset. \n\nV zimě roku 2002 se rozloučil kytarista Jiří Kyliš a na jeho místo nastoupil Vladimír Bareš. V tomto složení byl odehrán pro kapelu zásadní koncert na Litoměřickém kořenu v létě 2003, kde začala spolupráce s hudebním vydavatelstvím Black Point. Pod jeho křídly na jaře 2004 vydal Tleskač své debutové album Ska z Česka. \n\nV listopadu 2006 vydala kapela své druhé CD s názvem Na předměstí Bory.\n\nV roce 2010 opustila kapelu zpěvačka Olga Konopíková. Nahradila ji Karolína Jägerová; s ní také kapela nahrála v roce 2011 své třetí CD Never Die Songs.\n\nV září 2012 oznámili tři členové kapely, včetně frontmana Miroslava Cislera, odchod ze skupiny, v prosinci se kapela prakticky rozpadá odchodem dalších pěti členů. Během ledna 2013 vyhledá kapelník Jiří Sýkora nové členy na všech postech a od února kapela opět funguje, ovšem 29. listopadu 2013 kapela opět ukončuje aktivní činnost\n\n\n"}
{"id": "122174", "url": "https://cs.wikipedia.org/wiki?curid=122174", "title": "Lestkov (okres Tachov)", "text": "Lestkov (okres Tachov)\n\nObec Lestkov se nachází v okrese Tachov, kraj Plzeňský. Žije zde  obyvatel. V obci funguje pobočka České pošty, obchod se smíšeným zbožím a hospoda.\n\nPrvní písemná zmínka o vesnici pochází z roku 1257. V roce 1456 je v Lestkově zmiňována tvrz a již v té době měl Lestkov s největší pravděpodobností charakter městečka. O necelé dvě desítky let poté, roku 1473, přisoudil obyvatelům Lestkova Bohuslav ze Švamberka právo volného nakládání s majetkem a svobodu stěhování. Již v roce 1595 měl Lestkov městskou pečeť se znakem odkazujícím na švamberský rod. Od roku 1659 byl součástí bezdružického panství. Od počátku 18. století zde existovala židovská čtvrť. Po roce 1877 stále zmiňován jako město. Elektrifikace města Lestkov proběhla v roce 1927.\n\nLestkov poznamenal odsun německého obyvatelstva. Ve městě žilo v roce 1930 celkem 873 obyvatel ve 176 domech. Do roku 2001 se počet domů snížil o 101, přestože byly postaveny nové domy – bytovky, rodinné domy pak především v posledním desetiletí v západní části náměstí. Radnice byla zbořena ještě před sametovou revolucí, budova základní školy přeměněna na byty – nově zrekonstruované. Současné místní části byly připojeny v šedesátých letech 20. století.\n\nVesnicí vede jihozápadní hranice přírodního parku Hadovka. Jihovýchodně od vesnice leží přírodní rezervace U rybníčků.\n\n\nV obci je také modlitebna Českobratrské církve evangelické (čp. 79).\n\n\n"}
{"id": "122175", "url": "https://cs.wikipedia.org/wiki?curid=122175", "title": "Vlastějovice", "text": "Vlastějovice\n\nObec Vlastějovice () se nachází v okrese Kutná Hora ve Středočeském kraji, asi 27 km jižně od Kutné Hory a 5 km jihovýchodně od Zruče nad Sázavou. Žije v ní obyvatel. Součástí obce jsou i vesnice Březina, Budčice, Kounice, Milošovice, Pavlovice, Skala a Volavá Lhota.\n\nPrvní písemná zmínka o obci pochází z roku 1305.\n\nVe 2. polovině 18. století se v obci narodil Ignác Loubal, pražský měšťan a zakladatel železných hamrů v Jesenném. Podle záznamu v kancionále Vincence Dolenského z Bozkova se Ignác Loubal narodil v obci Hamrštadt (v současnosti Vlastějovice).\n\nNa počátku 20. století zde působil statkář a politik Josef Prášek (1861–1925), poslanec zemského sněmu.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Vlastějovice \"(přísl. Březina, Budčice, Laziště, 580 obyvatel, četnická stanice)\" byly v roce 1932 evidovány tyto živnosti a obchody: výroba cementového zboží, družstvo pro rozvod elektrické energie ve Vlastějovicích, 4 hostince, kolář, 2 kováři, 2 krejčí, 3 mlýny, obuvník, povozník, rolník, 2 řezníci, 5 obchodů se smíšeným zbožím, spořitelní a záložní spolek pro Vlastějovice, stavební družstvo, 3 trafiky.\n\n\nDopravní síť\n\nVeřejná doprava 2011\n\n"}
{"id": "122177", "url": "https://cs.wikipedia.org/wiki?curid=122177", "title": "Vroutek", "text": "Vroutek\n\nVroutek ( nebo také ) je město v okrese Louny v Ústeckém kraji, pět kilometrů jižně od Podbořan. Žije zde obyvatel, z toho ve Vroutku samotném asi 1600 obyvatel.\n\nNázev města je odvozen ze slova vrutice, které vzniklo zpodstatněním přídavného jména \"vruta\" ve významu divoká, prudká nebo dravá voda. V historických pramenech se vyskytuje ve tvarech: Wrutek (1227–1408), Wrútek (1441), na Vroutek (1513, 1543), Wrauek (1628) nebo Rudig (1787).\n\nPrvní písemná zmínka o obci pochází z roku 1227. Nejstarším písemným dokladem o existenci Vroutku je závěť Kojaty z tehdy mocného rodu Hrabišiců z roku 1227. Poté se stal Vroutek majetkem Zderazského kláštera křižovníků v Praze a v roce 1393 přešel do majetku benediktinského kláštera v Postoloprtech. Brzy poté, co byl tento klášter v roce 1420 vypálen husity, zmocnil se Vroutku husitský hejtman Jakoubek z Vřesovic. Pravděpodobně někdy v této době získal Vroutek statut městečka a byl vybaven některými právy. Roku 1441 obsadili Žatečtí ze msty Jakoubkovi Vroutek a zdejší tvrz vypálili. V průběhu 16. století se v držení vystřídali: Jiřík Údrčský z Údrče, Šebestián z Veitmile, Jindřich mladší Údrčský, Jan Valdeman z Lobkovic a ten roku 1588 přenechal Vroutek svému věřiteli Radoslavu z Vchynic. Roku 1589 koupili Vroutek Hrobčičtí z Hrobčic. Rod Hrobčických se do dějin Vroutku zapsal rozsáhlou opravou románského kostela původem z přelomu 12. a 13. století. Protože se roku 1618 zúčastnili v řadách nekatolické šlechty stavovského povstání proti císaři, byli po Bílé hoře potrestáni konfiskací majetku. Vroutek získal od císaře Ferdinanda II. někdy po roce 1630 velmi výhodně Heřman Černín z Chudenic, který jej připojil k petrohradskému panství\n\nVroutek postihly krátce po sobě dvě katastrofy: při požáru roku 1599 lehla popelem velká část městečka, Během třicetileté války, roku 1645 vydrancovali Vroutek Švédové. Ještě o deset let později byla většina domů pustá. Po čase městečko osídlilo nové, převážně německé obyvatelstvo.\n\nV polovině 18. století se ve Vroutku nacházel pivovar, dva mlýny, škola. První škola byla pro německy mluví obyvatelstvo založena roku 1721. Od roku 1802 ve Vroutku působila vojenská posádka. Černínové drželi Vroutek do roku 1848, kdy bylo poddanství definitivně zrušeno a Vroutek se stal svobodným městečkem. K rozvoji obce také významně přispělo otevření železnice Plzeň–Žatec v roce 1873. Panský velkostatek ve Vroutku vlastnili Černínové až do roku 1918.\n\nBěhem První republiky se vroutecký lesní revír rozkládal na 270 ha. Až roku 1922 byla založena česká škola, protože 95 % obyvatel bylo německé národnosti. Roku 1926 byl vztyčen pomník padlým z první světové války. Po Mnichovské dohodě byl Vroutek, jako součást Sudet, připojen k Třetí říši. Vroutek byl osvobozen začátkem května 1945 Rudou armádou. Jelikož většina obyvatelstva byla německé národnosti došlo i zde k tragickým událostem. Pod místním fotbalovým hřištěm byla zastřelana celá německá rodina včetně tří dětí ve věku jednoho roku až dvanácti let. Po odsunu Němců přicházeli do Vroutku dosídlenci z českého vnitrozemí, zejména z Plzeňska, Rakovnicka a Berounska, ale také z Volyně. V sedmdesátých letech dvacátého století došlo ve Vroutku k demolicím mnoha domů a stavení. Což mělo za následek radikální změnu genia loci. Na uvolněných prostranstvích bylo postaveno kino, zdravotní středisko, nákupní středisko či prodejna SD Jednota. Avšak některá prostranství zůstala prázdná. V roce 1975 byl Pomník padlých z první světové války přesunut ze svého původního místa před kostelem svatého Jana Křtitele k hlavní křižovatce. Brzy po válce byly odstraněny původní německé nápisy, části žulových bloků a místo německé přilbice dodána pěticípá rudá hvězda, která byla po sametové revoluci opět odstraněna.\n\nStatus města byl Vroutku navrácen 23. ledna 2007. V současnosti (2019) je město Vroutek členem Svazku obcí Podbořansko, v územní působnosti MAS Vladař.\n\nBěhem divokého období po skončení druhé světové války se stalo ve Vroutku několik kontroverzních incidentů. Největší počet obětí měla poprava celé rodiny českých Němců včetně dětí. Podle zápisu StB z roku 1947, byl 19. června 1945 ubodán na Hlavní ulici ve Vroutku František Zelenka. Zelenka byl dosídlencem, který měl převzít do národní správy zdejší strojírenskou dílnu po místním Němci, který během války narukoval do Werhmachtu a jeho osud nebyl znám. Tchán tohoto muže, Vincenc Hertl, bodl Zelenku obuvnickým nožem a smrtelně ho zranil. Hertlovi, podle vyšetřovacího spisu, manželka a dcera pomáhaly tak, že Františka Zelenku držely.\n\nIncident vyšetřovali četníci a ozbrojenci z jednotky Černý lev, na místo se dostavil i okresní četnický velitel s pohotovostním oddílem, vedoucí úřadu Okresní správní komise v Podbořanech dr. Krása, okresní soudce JUDr. Ježek a úřední lékař Walter Zimmermann. Dr. Krása nařídil pro odstrašení a za nenávist vůči Čechům zastřelení útočníka Vincence Hertla (70 let), jeho manželky Marie Hertlové (65 let), dcery Gabriely Polákové (39 let) a jejích tří dětí: Manfréda Poláka (12 let), Ferdinanda Poláka (6 let) a Bernharda Poláka (1 rok). Popravu provedli ozbrojenci z jednotky Černý lev u starých kabin vedle fotbalového hřiště. Mrtvoly byly vloženy do hrobu v přilehlém pískovém lomu.\n\nV červnu byl zastřelen řezník Alois Šauer. Zabit byl zřejmě kvůli majetku a nebyl zapsán ani do knihy zemřelých. Bydlel v čp. 101 (dnes Domov pro seniory). Na jeho poněmčené jméno byl vystaven konfiskační dekret místním národním výborem. \n\nV létě byl zastřelen u hřbitovní zdi Heinrich Panhans (58 let). Další vroutečtí občané byli zastřeleni 7. června při masové popravě 70 Němců u Valovského lesa poblíž Očihova, kteří byli vybráni z internace v táboře pro Němce v Podbořanech. Zavražděni byli Anton Eisenkolb (53 let), Rudolf Lifka, a Otto Tittelbach (27 let) – sekretář města. Dále byli zavražděni či zmizeli tito vroutečtí občané: Anton Kraus-učitel, Anton Lenz a Josef Urbanek. Ve Vroutku byl dále zastřelen policista Fritz Scheufler z Jesenice.\n\n13. června (nebo 12. května) 1945 zemřel v zajetí ve Vroutku německý novinář a politik NSDAP Karl Viererbl.\n\nVroutek se nachází na horním toku potoka Podhora u jihovýchodního úpatí Doupovských hor v Rakovnické pahorkatině. Přes město vede silnice č. 226 mezi Podbořany a Chýšemi. Sousední města jsou Buškovice a Podbořany na severu, Valov na severovýchodě, Mukoděly na jihovýchodě, Vidhostice na jihu, Drahonice, Vesce a Lužec na jihozápadě, Dětaň na západě a Kružín na severozápadě.\n\nJižně od města vyvěrá poblíž hranice s katastrálním území Mukoděly slabý minerální pramen s hydrogenuhličitanovou, sodno-vápenato-hořečnatou vodou. Voda obsahuje 1400 mg.l oxidu uhličitého a má celkovou mineralizace asi 2 g.l.\n\n\nV obci sídlí podniky Vodest Vroutek, opravna vysokozdvižných vozíků značky Desta, dále vepřín ANIMO Žatec, či Pila Vroutek, Vroutex, gumárna, laminátovna a řada dalších drobných živnostníků.\n\nV letním období je Vroutek dějištěm několika hudebních a kulturních akcí pod širým nebem. K největším akcím patří open air festival Rock for Churchill, dále také Motorkářský sraz, Jakubské léto a Noc kostelů. Dále mezi tradiční kulturní akce patří Staročeské máje a Masopust.\n\nVroutek má vybudovanou kompletní infrastrukturu, včetně zdravotního zařízení. Ve městě je základní škola s kapacitou 400 žáků a mateřská škola pro 75 dětí.\n\nVe Vroutku funguje množství spolků a organizací: dobrovolní hasiči, fotbalový klub, myslivci, chovatelé, včelaři, rybáři, volejbalisté, zahrádkáři, Okrašlovací spolek Budíček či Vroutek lidem.\n\n\n\n"}
{"id": "122178", "url": "https://cs.wikipedia.org/wiki?curid=122178", "title": "Kbel (okres Plzeň-jih)", "text": "Kbel (okres Plzeň-jih)\n\nObec Kbel se nachází v okrese Plzeň-jih, kraj Plzeňský. Žije zde obyvatel.\n\nPrvní písemná zmínka o obci pochází z roku 1352.\n\n\n\n"}
{"id": "122179", "url": "https://cs.wikipedia.org/wiki?curid=122179", "title": "Koloveč", "text": "Koloveč\n\nMěstys Koloveč se nachází v okrese Domažlice v Plzeňském kraji. Žije zde obyvatel.\n\nPrvní písemná zmínka o obci pochází z roku 1226. 23. dubna 2009 byl obci obnoven status městyse. V 16. ročníku soutěže Vesnice roku v roce 2010 získal Koloveč druhé místo v celostátním kole.\n\nV obci působí Zemědělská akciová společnost Koloveč, dříve JZD Koloveč, mimo jiné významný výrobce dopravních značek, turistického značení, drážních návěstidel, domovních a uličních tabulek a dalších podobných zařízení, který dodával například jednotyčové zastávkové sloupky pro Dopravní podnik hl. m. Prahy.\n\n\n\n\n\n"}
{"id": "122180", "url": "https://cs.wikipedia.org/wiki?curid=122180", "title": "Určice", "text": "Určice\n\nObec Určice se nachází v okrese Prostějov v Olomouckém kraji. Stojí v západní části Hané, 12 km jižně od Prostějova. Žije zde obyvatel.\n\nNa území obce bylo učiněno několik archeologických nálezů, západně od ní se nachází paleontologická lokalita. První písemná zmínka o obci pochází z roku 1288. V roce 1480 byly Určice povýšeny na městečko se všemi výhodami, jež z toho plynuly, městysem byly do roku 1954.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "122182", "url": "https://cs.wikipedia.org/wiki?curid=122182", "title": "Měděnec", "text": "Měděnec\n\nMěděnec () je obec v okrese Chomutov v Ústeckém kraji. Má obyvatel, z nichž většina žije v samotném Měděnci. Vesnice stojí v Krušných horách v nadmořské výšce 845 metrů. Založena byla v první čtvrtině šestnáctého století a roku 1588 byla povýšena na horní město. Obyvatelé se živili hornictvím, ale významnou roli hrálo také zemědělství a od devatenáctého století, kdy byly uzavřeny poslední historické doly, také výroba krajek a jiného textilního zboží. Ve druhé polovině dvacátého století byl Důl Měděnec posledním místem v Česku, kde se těžila železná ruda.\n\nK Měděnci patří další čtyři části obce: Horní Halže, Kamenné, Kotlina a Mýtinka a v jeho správním území dříve stávaly zaniklé vesnice Dolní Halže a Venkov.\n\nNázev vesnice je odvozen z původního německého jména (měděná hora), které osada dostala podle dolů na měď. V historických pramenech se název vesnice vyskytuje ve tvarech: Kupperspergk (1449), Kuppersperg (1466), na Marie Kupperbercze (1545), na Kuperpergku (1548), na Kuprberce (1560), polovice Kupfferperku (1577), Marye Kupffrbergk (1602), na Marie Kuperberce (1645), Kupferberg (1785) nebo Měděnec a Kupferberg (1854).\n\nVznik Měděnce byl od počátku spojen s hornickou činností. První doložené zprávy o těžbě pocházejí z roku 1449, avšak důlní činnost zde probíhala pravděpodobně od desátého století. V místech, kde severně od vesnice stojí několik větrných elektráren, byly nalezeny pozůstatky dvou pecí, které dokládají zdejší hornické aktivity již na počátku třináctého století.\n\nVesnice byla založena roku 1520 Hanušem z Fictumu. Od roku 1544 byla rozdělena mezi dva majitele. Část patřila k hauenštejnskému panství Jindřicha Šlika, zatímco druhou vlastnili nadále Fictumové, jejichž správa sídlila přímo v Měděnci.\n\nRoku 1568 se majitelkou stala vdova Uršula z Fictumu. Výsledky dolování se ve druhé polovině šestnáctého století začaly zhoršovat, a proto Kašpar z Fictumu požádal císaře Rudolfa II., aby Měděnec povýšil na horní město. Císař mu roku 1588 vyhověl s tím, že se nové město bude řídit jáchymovským horním právem. Kašpar, aby udržel význam města, povolil měšťanům společný výsek masa a pekařský krám, pořádat týdenní trhy, vařit a čepovat pivo, zřídit obecní lázně a solnou komoru, svobodně se stěhovat a nakládat s majetkem. Tato práva fictumské části roku 1605 potvrdil nový majitel, kterým se v roce 1597 stal jáchymovský mincmistr a císařský major Kryštof z Taubenreuthu. Přikázal však, že měšťané musí kupovat jen panský slad a smí vařit nejvíce sedm várek piva ročně. Když zemřel, prodala vdova Uršula, rozená ze Zettelbergu, roku 1628 svůj podíl Jindřichu Šlikovi. Od té doby celé město až do roku 1663 patřilo k hauenštejnskému panství.\n\nTřicetiletá válka město těžce poznamenala. Roku 1633 zemřelo mnoho lidí při morové epidemii, ale zničující byl zejména požár způsobený švédskými vojáky roku 1640. Po něm se Měděnec změnil na obyčejnou vesnici. Šlikové potvrdili stará městská práva až roku 1644. Některé doly sice fungovaly, ale jejich výnos se snižoval. Ubývalo také obyvatel, kteří odcházeli v souvislosti rekatolizací kraje. V roce 1641 ve městě žilo 115 protestantů a pouze 27 katolíků. Městský kostel býval v té době dřevěný a až do roku 1641 jej spravoval protestantský pastor.\n\nPodle berní ruly z roku 1654 mělo město jen 49 obydlených domů. Ze specializovaných řemeslníků zde pracovali jen řezník a dva krejčí. Dalších deset řemeslníků zároveň obdělávalo půdu a 27 obyvatel se živilo výhradně zemědělstvím. Dobytka se chovalo jen málo, chyběla řada řemesel a stříbrné doly nic nevynášely. Aby zabránil odlivu obyvatel, omezil František Arnošt Šlik práva obyvatel. Zakázal jim stěhování a nakládání s majetkem, prodej vlastního piva, a nákup soli umožnil jen od vrchnosti. Tato omezení po čtyřech letech platnosti roku 1560 zrušil a ustanovil jen povinnost odebírat ročně čtyři várky piva od vrchnosti.\n\nRoku 1663 Měděnec koupil vévoda Julius Jindřich Sasko-Lauenburský, který jej připojil k ostrovskému panství. V době jeho syna Julia Františka se zvýšil výnos měděneckých dolů, jejichž produkty se v té době používaly pouze k výrobě skalic. Po Juliově smrti panství zdědila jeho dcera Františka Sibyla Augusta provdaná za markraběte Ludvíka Viléma I. Bádenského. Jejich potomkům Měděnec zůstal až do roku 1783, kdy celé ostrovské panství převzala do správy královská komora. Od ní si je vzápětí pronajal Jan Nepomuk I. ze Schwarzenbergu. V letech 1799–1839 majetek spravovala přímo císařská komora, která jej prodala hraběnce Gabriele Buquoyové. Po zrušení poddanství se roku 1850 stala z Měděnce samostatná obec, ale Buquoyové zde stále vlastnili velkostatek.\n\nV první polovině devatenáctého století si obyvatelé města hledali náhradu příjmů za uzavírané doly. Stalo se jí paličkování krajek a od čtyřicátých let také výroba dřevěných hodin, hraček a pozamentů. Přesto nebyla hospodářská situace dobrá a zlepšovat se začala až koncem století. Tehdy se začalo rozvíjet zimní lyžování. Po roce 1918 zde vznikla továrna na výrobu pleteného zboží a fungovalo tu také 24 výroben prýmků, ozdobných předmětů a tašek. Většina z nich zanikla během hospodářské krize. Ze zbývajících šesti byly v roce 1946 ustanoveny Spojené závody prýmkařské v Měděnci, ale zanikly už o dva roky později. Továrna na pletené zboží fungovala jako závod vejprtské firmy TOSTA až do roku 1961 a vyrábělo se v něm chlapecké prádlo. V letech 1945–1950 byly uzavřen také kamenolom, výrobna pletených tašek a továrna na výrobu nití, která ještě v roce 1943 zaměstnávala 260 lidí.\n\nVe druhé polovině dvacátého století se významným zaměstnavatelem stal Důl Měděnec, ve kterém se v letech 1968–1992 těžilo ložisko magnetitu a poté až do roku 1997 granáty a slídy. V roce 1970 byla při stavbě silnice zbořena řada domů na severní straně náměstí včetně bývalého poplužního dvora, jehož součástí byla stará fictumovská tvrz. V noci z 1. na 2. listopadu 1984 vyhořel zdejší Ústav sociální péče. Při požáru zahynulo 26 lidí. Tato událost se později stala námětem filmu Requiem pro panenku. Na místě budovy ústavu stojí malý pomníček. Při privatizaci v devadesátých letech dvacátého století zanikl místní státní statek. Ve stejné době se z vesnice začalo stávat regionální turistické centrum s terény pro běžkaře, lyžařskými vleky v Horní Halži a na blízkém Klínovci a v létě pro cyklisty.\n\nV nejstarších dolech se na Mědníku těžilo zejména stříbro. V letech 1540 až 1860 v Horní Halži fungovala vitriolová huť, ve které se zpracováním měděneckého pyritu a chalkopyritu vyráběly zelená a modrá skalice. Rudy byly dobývány v těsném sousedství vesnice velkým počtem dolů. K jejich odvodňování sloužily dvě dědičné štoly \"Boží tělo\" a \"Marie pomocná,\" která byla již v roce 1910 vyčištěna a zpřístupněna turistům. V padesátých letech dvacátého století ve štole proběhl uranový průzkum s negativními výsledky. V osmnáctém a devatenáctém století bylo částečně těženo hlouběji uložené ložisko magnetitu. Štola Boží tělo (původně ), která ústila v prostoru nad hřbitovem, slouží jako zdroj pitné vody.\n\nNa Mědníku se nacházelo více než osmdesát důlních děl, jejichž pozůstatky v podobě zavalených ústí a odvalů se dochovaly zejména na severovýchodním a východním úbočí vrchu. Další doly se nacházely směrem k Dolní i Horní Halži a k Mezilesí, kde se těžila železná ruda. K významnějším dolům v této oblasti patřil Důl , kde se v letech 1799–1845 těžilo v průměru 180–300 tun hematitu ročně. Nacházel se severozápadně od vesnice, měl 410 metrů dlouhou odvodňovací štolu a 27 metrů hlubokou šachtu.\nPři sčítání lidu v roce 1921 zde žilo 1011 obyvatel (z toho 484 mužů), z nichž byli dva Čechoslováci, 1002 Němců a sedm cizinců. Kromě deseti evangelíků a jednoho člověka bez vyznání byli římskými katolíky. Podle sčítání lidu z roku 1930 měla vesnice 1113 obyvatel: dvacet Čechoslováků, 1085 Němců, dva obyvatele jiné národnosti a šest cizinců. S výjimkou pěti evangelíků, čtyř příslušníků nezjišťovaných církví a devíti lidí bez vyznání se hlásili k římskokatolické církvi.\n\nMěděnec leží v Ústeckém kraji v okrese Chomutov a patří k ORP Kadaň. Příslušnou obcí s pověřeným obecním úřadem jsou Vejprty. Kromě samotného Měděnce k obci patří sídla Horní Halže, Kamenné, Kotlina a Mýtinka a v jeho správním území dříve také stávaly zaniklé vesnice Dolní Halže a Venkov.\n\nPo zrušení poddanství se Měděnec stal obcí v okrese Kadaň. Při sčítání lidu v letech 1900–1930 byl součástí okresu Přísečnice a v roce 1950 v okrese Karlovy Vary-okolí. Do okresu Chomutov patří od roku 1961.\n\n\nVrch Mědník je jednou z pěti lokalit v Česku, které byly spolu s dalšími 17 oblastmi v Sasku zapsány pod souhrnným názvem Hornický region Erzgebirge/Krušnohoří 6. července 2019 na Seznam světového dědictví UNESCO.\n\n\n"}
{"id": "122183", "url": "https://cs.wikipedia.org/wiki?curid=122183", "title": "Stará Voda (okres Cheb)", "text": "Stará Voda (okres Cheb)\n\nObec Stará Voda se nachází v okrese Cheb, kraj Karlovarský. Žije zde  obyvatel.\n\nPrvní písemná zmínka o obci pochází z roku 1380.\n\n\n\n"}
{"id": "122184", "url": "https://cs.wikipedia.org/wiki?curid=122184", "title": "Ambermoon", "text": "Ambermoon\n\nAmbermoon je v pořadí druhá hra z Amber trilogy. Po porážce démona prostřednictvím sestavení 13 kousků artefaktu jménem Amberstar se země Lyramion srazila se svým třetím měsícem, načež se rozpadla na množství malých ostrůvků. Po devadesáti letech od událostí okolo Amberstaru začíná příběh hlavního hrdiny, vnuka hlavní postavy z prvního dílu.\n\n\n"}
{"id": "122185", "url": "https://cs.wikipedia.org/wiki?curid=122185", "title": "Zbečno", "text": "Zbečno\n\nObec Zbečno se nachází v okrese Rakovník ve Středočeském kraji, v údolí řeky Berounky zhruba 15 km jihovýchodně od Rakovníka, 14 km severozápadně od Berouna a 18 km jihozápadně od Kladna. Žije zde obyvatel.\n\nPrvní písemná zmínka o osídlení pochází z roku 1003 (tedy nedlouho po první zmínce o přemyslovském hradišti na Křivoklátu). V Kosmově kronice je ves zmíněna v pověsti o knížeti Krokovi.\n\nV prosinci roku 1100 zde byl spáchán atentát na českého knížete Břetislava II., jehož osnovateli byli pravděpodobně členové rodu Vršovců.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Zbečno \"(875 obyvatel, poštovní úřad, telegrafní úřad, četnická stanice, katol. kostel)\" byly v roce 1932 evidovány tyto živnosti a obchody: výroba cementového zboží, holič, 4 hostince, kapelník, kolář, 2 košíkáři, kovář, 4 krejčí, 3 mlýny, 4 obuvníci, pekař, pokrývač, 2 porodní asistentky, 2 povozníci, 12 rolníků, 4 řezníci, 4 obchody se smíšeným zbožím, spořitelní a záložní spolek pro Zbečno, obchod se střižním zbožím, 3 trafiky, 3 truhláři, obchod s uhlím, obchod s uzenářským zbožím, zahradnictví, obchod se zemskými plodinami.\n\nV obci Újezd nad Zbečnem \"(přísl. Pohořelec, 397 obyvatel)\" byly v roce 1932 evidovány tyto živnosti a obchody: 2 cihelny, 2 hostince, kovář, 6 rolníků, 2 obchody se smíšeným zbožím, trafika.\n\n\nObec Zbečno se skládá ze dvou částí na dvou stejnojmenných katastrálních územích:\n\nDopravní síť\nVeřejná doprava 2011\n\n"}
{"id": "122187", "url": "https://cs.wikipedia.org/wiki?curid=122187", "title": "Krásněves", "text": "Krásněves\n\nKrásněves () je obec v okrese Žďár nad Sázavou v kraji Vysočina, asi 11 km severně od Velkého Meziříčí. Žije zde obyvatel.\n\nObec původně patřila k hradu Tasov. Roku 1350 přenechal Jan z Tasova obec svému synovci Václavovi, který ji 1358 spojil s panstvím svého bratra Ratibora. Václavův syn Zikmund ji 1387 oddělil od panství Tasov a předal dědičně Benešovi a Hedvice z Vlašimi, Jindřichovi z Jevišovic a Archlebovi z Myslibořic. Patřila pak k panství Radostín. Název obce se v průběhu let měnil, vyskytuje se jako Krasynives, Krasnioves a Krásnoves. Roku 1732 byla postavena socha sv. Jana Nepomuckého.\n\nKolem 1830 byla ve mlýně zřízena přádelna lnu. Po zrušení panství patřila od roku 1850 k obci Radostín. Od roku 1878 patřila přádelna anglické rodině Fosterů, kteří zde tiskli falešné bankovky. Roku 1880 za to byli odsouzeni a v přádelně vznikla parní pila. Po roce 1890 vznikla politická obec Krásnoves, od roku 1921 Krásněves, roku 1893 vznikl sbor dobrovolných hasičů a 1907 postavena škola. V roce 1930 byla postavena kaple Panny Marie, roku 1963 zahájena stavba kulturního domu s hasičskou zbrojnicí a úřadovnou MNV. V letech 1993–1996 byl postaven vodovod a kanalizace, do roku 1997 byla obec plynofikována a do roku 1999 revitalizován potok pod vesnicí.\n\n\n\n\n"}
{"id": "122188", "url": "https://cs.wikipedia.org/wiki?curid=122188", "title": "Amber trilogy", "text": "Amber trilogy\n\nAmber trilogy měla být podle výrobce Thalion Software RPG trilogie. Po vydání prvního dílu série Amberstar (1992) a jeho nástupce Ambermoon (1993) se však firma dostala do problémů a finální díl nikdy nevydala. \n\nSpolečnost Blue Byte Software v roce 1995 vydala neoficiální volné pokračování (které dějově nijak nenavazovalo na předchozí dva díly) pod názvem Albion.\n\n"}
{"id": "122199", "url": "https://cs.wikipedia.org/wiki?curid=122199", "title": "Fort George", "text": "Fort George\n\nFort George (pevnost George) je vojenská pevnost, která se nalézá ve Skotsku, severovýchodně od města Inverness, na pobřeží Severního moře, konkrétně v zálivu Moray Firth. \n\nGeografická poloha města Inverness ve středu severního Highlandu (Skotské vysočiny), byla důležitou součástí obrany tohoto území. Spolu s dalšími pevnostmi ve Fort William, Ruthven, Fort Augustus, Inversnaid, nebo Bernera, tvořila dostatečnou síť pevností pro ochranu území Highlands. Postupně se mezi těmito místy vystavělo 1808 km vojenských silnic. Komunikace mezi útvary byla zajišťována právě po nich, nebo po moři, bylo-li to možné.\n\nJiž od dvanáctého století byla v Inverness natrvalo usídlena vojenská posádka, která chránila jak samo město, tak i jeho okolí. Tato pevnůstka se však jmenovala Fort George až od roku 1725, kdy generál George Wade zrekonstruoval místní středověký hrad spolu s budovou staré pevnosti. Tu ale zničili Jakobité v únoru roku 1746, poté co úspěšně dobyli Inverness, při ústupu z Derby. Jakobity poté vyhnala armáda knížete z Cumberlandu po bitvě u Cullodenu. Vládce pak nařídil obnovu pevnosti.\n\nProtože však centrum města plně nevyhovovalo vojenským představám o poloze pevnosti, kvůli malé rozloze aj., rozhodlo se, že nová pevnost bude umístěna tam, kde stojí dodnes. Poloha mimo město s velkou rozlohou a přístupem k moři, plně vyhovovala podmínkám tehdejší armády.\n\nPevnost se začala stavět roku 1748 a byla dle plánů určena pro 2500 mužů ve 2 pěších regimentech a dělostřelectvu, podporovaného od moře. Celou budovu má na svědomí architekt plukovník William Skinner, který vytvořil dílo, podle tehdy nejnovějších poznatků v oblasti vojenského stavitelství. \n\nHlavními staviteli byli čtyři synové architekta Williama Adama, kteří zajišťovali chod celé stavby, včetně dodávek a transportu surovin. Plukovník Skinner přijížděl na stavbu každý rok na kontrolu. Dokončení stavby přišlo v roce 1769, tj. po 21 letech.\n\n\nShora připomíná komplex vojenskou raketu s opravdu originálním a nadčasovým rozmístěním všeho potřebného.\n\nKasárna jsou obklopena mohutnými hradbami, za kterými je ještě vodní příkop spolu s čelní hradbou. Po obvodu nechybí děla a strážní budky s úzkou průrvou. Je zde i dostatek prostoru k cvičení i jiné činnosti a to jak venku, tak uvnitř pevnosti. V komplexu lze nalézt věznice pro zajatce i vojáky z jednotky, kostel, kuchyně, ubytovny a kanceláře, palisády, padací most aj.\n\nDnes je pevnost častým cílem turistů z celého světa a to nejen proto, že zde lze zhlédnout živé cvičení zdejší vojenské jednotky, ale hlavně kvůli historii, která je spolu s mnoha předměty podrobně popsána v místním muzeu. Originální sbírka obsahuje věci nashromážděné za posledních 200 let a spojené s Fort George.\n\n"}
{"id": "122200", "url": "https://cs.wikipedia.org/wiki?curid=122200", "title": "Sergej Vladimirovič Michalkov", "text": "Sergej Vladimirovič Michalkov\n\nSergej Vladimirovič Michalkov ( \"\") (13. března 1913 – 27. srpna 2009) byl ruský dramatik a autor knih pro děti. Především je znám jako autor dvou verzí slov hymny Sovětského svazu a posléze hymny Ruska. Jeho synové Andrej Končalovskij a Nikita Michalkov jsou známými ruskými herci a režiséry, jeho manželka Natalia Petrovna Končalovská (1903–1988) byla básnířka a překladatelka.\n\nHymna Sovětského svazu byla v Československu opakovaně vydávána od roku 1945. Z češtiny přeložil do ruštiny libreto opery Antonína Dvořáka Čert a Káča. Z ostatních děl vyšlo česky: \n\n"}
{"id": "122207", "url": "https://cs.wikipedia.org/wiki?curid=122207", "title": "Němčice (okres Blansko)", "text": "Němčice (okres Blansko)\n\nObec Němčice se nachází v okrese Blansko v Jihomoravském kraji. Žije zde obyvatel.\n\nPrvní písemná zmínka o obci pochází z roku 1358, kdy se Němčice hlásily k panství Doubravice nad Svitavou. Od roku 1529 náležely panství rájeckému, od roku 1850 spadaly do okresu Boskovice a od roku 1960 do okresu Blansko.\n\nNa začátku 17. století zde bylo 17 domů, z nich bylo po třicetileté válce 9 pustých. V roce 1846 zde bylo 67 domů se 483 obyvateli. V roce 1900 šlo o 101 domů a 650 obyvatel.\n\nOd 1. ledna 1986 do 31. prosince 1991 byla obec součástí města Boskovice.\n\n\n\n"}
{"id": "122208", "url": "https://cs.wikipedia.org/wiki?curid=122208", "title": "Praskolesy", "text": "Praskolesy\n\nObec Praskolesy se nachází v okrese Beroun, kraj Středočeský. Leží na Červeném potoce asi 3 km jihovýchodně od obce Žebrák a 3,5 km severovýchodně od obce Hořovice.\n\nŽije zde obyvatel v cca 360 domech. V roce 2016 slavila obec Praskolesy 800 let od svého založení. Při této příležitosti byl zdejší most přes Červený potok přejmenován na „most Járy Cimrmana“. Při křtu mostu zde byl Zdeněk Svěrák i arcibiskup Dominik Duka. Obcí prochází železniční trať a několik autobusových linek.\n\nZdá se, že název Praskolesy je odvozen od „praskajících lesů“. Často se ale také uvádí, že název je odvozen od polohy obce na hranici lesů patřících Praze, tedy „Pražskolesy“. Je tedy možné, že obec původně nesla tento název a později pro lepší výslovnost byla přejmenována na dnešní „Praskolesy“.\n\nPrvní písemná zmínka o kostele v obci je z roku 1216. Obec patřila k panství hradu Žebrák, roku 1357 ji císař Karel IV. daroval kapitule Karlštejnské. Od roku 1384 se zde zmiňuje farář, nejpozději od roku 1664 také škola a učitel. V obci se narodil spisovatel Jiří Weil a v 70. letech zde byl farářem Josef Zvěřina.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Praskolesy \"(1113 obyvatel, poštovní úřad, telegrafní úřad, katol. kostel)\" byly v roce 1932 evidovány tyto živnosti a obchody: autodoprava nákladní, biograf Sokol, cihelna, výroba elektromotorů, 2 holiči, 3 hostince, kamnář, kolář, Dělnický konsum, kovář, 2 krejčí, 2 mlýny, výroba nástrojů, 2 obuvníci, pekař, obchod s lahvovým pivem, rolnictví Dvoru děkanství Karlštejn, 3 řezníci, koňský řezník, 3 obchody se smíšeným zbožím, 2 trafiky, 4 truhláři.\n\n\nKdyž jednou v lese u obce odpočíval kníže Oldřich, jeho kůň ze země vyhrabal zvon. Překvapený Oldřich jej věnoval Praskolesům a na místě nalezení nechal vystavět kapli sv. Prokopa.\n\nV blíže neurčeném časovém období (19. století) se při svém putování dostal do Praskoles Jára Cimrman. Měl namířeno do hospody za mostem, ale když zjistil, že zde mají příliš drahé pivo, na které nemá peníze, otočil se, a se slovy: „V Praskolesích nic není” z obce odešel dále směrem do Zbiroha.\n\n\nV obci je vodovod (1994), základní a mateřská škola, obecní knihovna, několik sportovních klubů (fotbal, nohejbal atd.), 2 samoobsluhy, 2 hospody, masna, kadeřnictví, praktický lékař, hasičské sdružení a od roku 2004 zde působí Spolek sv. Prokopa. Má zde sídlo například firma HABAčeK s.r.o. která se zabývá prodejem svíček a výrobou dřevěných krabiček.\n\nDopravní síť\n\nVeřejná doprava 2019\n\n\n\n"}
{"id": "122209", "url": "https://cs.wikipedia.org/wiki?curid=122209", "title": "Nýrsko", "text": "Nýrsko\n\nNýrsko ( , v historický pramenech také jako \"Nyra\", \"Nira\", \"Nyrzko\" nebo \"Nyrska\") je západočeské město ležící v Pošumaví v okrese Klatovy (Plzeňský kraj) přibližně deset kilometrů od hranic s Německem. Městem protéká řeka Úhlava. Vzniklo patrně během 12. století, první písemná zmínka pochází z roku 1327. Žije zde obyvatel. Nýrsko je nejnavštěvovanějším městem v západní části Šumavy.\n\nPůvod názvu a význam slova Nýrsko je nejasný. Všeobecně přijímanou variantou je spojitost se staroslovanským slovem \"nyra\" znamenající jámu, brloh nebo noru. Patrně byl základ názvu stejný, jako například ve slově Nýřany. Jasný není ani význam přípony \"-sko\". Podle Antonína Profouse jde o označení místa zaniklé vsi, podle jiných historiků tomu tak nemusí být vždy. Slovanský původ názvu města by naznačoval i původní osídlení Čechy, nicméně velmi rychle převážila německojazyčná populace, která zde převažovala až do konce druhé světové války. Méně časté vysvětlení názvu města usuzuje vznik z německé předpony \"neu-\".\n\nNýrsko se nacházelo na úpatí šumavských hvozdů, později nazývaných Královský hvozd patrně již od 12. století. První písemná zmínka nicméně pochází až z 8. června 1327, kde je město zmíněno jako majetek královské komory v listině Jana Lucemburského, který svěřuje výnos ze cla Petrovi z Rožmberka společně s janovickým panstvím – šlo zde o výměnu za rakouskou Vitoraz. Město se nacházelo na obchodní stezce z Čech do Bavorska.\n\nMěsto bylo od počátku rozděleno do dvou částí. Starší z nich – Horní Nýrsko – bylo soustředěno kolem kostela sv. Tomáše a spadalo do majetku nedalekého hradu Pajrek. Ten byl postaven před rokem 1356 pány z Janovic. Do téhož roku se datuje oddělení janovického panství od pajreckého, majitelem hradu v té době byl Něpr z Pajreka a z Janovic. Od roku 1379 vlastnil panství i s městem Nýrskem Ondřej z Pajreka. Během husitských válek se majitel hradu, tehdy Jan z Pajreka, střídavě přikláněl na obě strany. Nejdříve je doložené jeho veřejné přiklonění k Žižkovi a straně táboritů, roku 1426 však zradil a umožnil cestu do Čech bavorským a švábským žoldnéřům. Následujícího roku jej již katolická strana počítala plně ke svým přívržencům. Poté co však začali nabývat kališníci na Klatovsku opět převahy, svou stranu opět změnil.\n\nDolní Nýrsko, vznikající při brodu přes řeku Úhlavu, patřilo k bystřickému panství. První zachované zprávy uvádějí jako vlastníka Sezemu, syna Protivy z Dolan, který panství koupil v roce 1339. Roku 1358 vystupuje jako patron nýrského kostela jakýsi Bušek z Bystřice, snad šlo o syna zmíněného Sezema. V následujících letech panství vícekrát měnil svého vlastníka, od roku 1369 jím byl Boček z Vilhartic, který ale statky brzy prodal Rackovi z Prostiboře. Ten je roku 1379 zmiňován jako vlastník Bystřice, Nýrska a vsi Pláně.\n\nOd konce 15. století je také doložený městský znak se stříbrnou věží s otevřenou branou na červeném poli. Zhruba ve stejné době se 22. září 1467 u Nýrska odehrála bitva mezi křižáky z Bavorska a pomocníky Jiřího z Poděbrad. Křižáci byli na hlavu poraženi, přes dva tisíce jich padlo do zajetí a jejich vůdce, pan Kyvolf, byl v boji zabit. Pohraniční šarvátky a loupeže byly aktuální ještě po dlouhou dobu. Do tzv. janovické vojny z počátku 16. století se zapletl i tehdejší majitel Pajreka – Jindřich Kostomlatský z Vřesovic. Za své zločiny byl roku 1520 v Praze popraven. Od té doby je hrad Pajrek označován jako pustý.\n\nBěhem 15. a 16. století došlo postupně k sjednocování obou částí města. Roku 1444 prodal Habart Lopata z Hrádku polovinu bystřického panství Oldřichovi z Janovic, který roku 1446 dokoupil i druhou polovinu. Tím se obě panství dostaly do vlastnictví pánů z Janovic. K úplnému sloučení došlo ale až roku 1558, kdy se majitelem města stal Jan Koc z Dobrše, vlastník bystřického panství, který zakoupil již pustý hrad Pajrek a stal se tak vlastníkem jak Horního Nýrska, které patřilo do panství pajreckých, tak Dolního Nýrska.\n\nRoku 1593 získalo Nýrsko městská práva. V 19. století byla v Nýrsku významná výroba modrotisku. Významným pro rozvoj města bylo železniční spojení s Plzní a Bavorskem přes Železnou Rudu z roku 1876 a 1877. Roku 1895 byla do Nýrska z Vídně přeložena továrna na výrobu brýlí W. Eckstein a spol (pozdější Okula). Příjmení Bloch, které patřilo zdejší vlivné židovské rodině, vedlo k žertovnému označení obce za \"Blochowitz\". Po druhé světové válce byla většina německých obyvatel vystěhována. V 70. letech byla velká část staveb na náměstí původně Dolního Nýrska stržena, a to včetně kostela Čtrnácti svatých pomocníků a centrem města se stalo Masarykovo nábřeží.\n\nDo nejzápadnější části katastrálního území města zasahuje přírodní památka Chodská Úhlava. V městské části Zelená Lhota\nse nachází přírodní rezervace Lakmal a Zelenský luh.\n\nKostel sv. Tomáše je jednolodní gotický kostel s valenou klenbou s lunetami patrně z první poloviny 14. století, první písemná zmínka nicméně pochází až z roku 1352. Podle nýrského historika Josefa Blaua byl kostel ve středověku opevněný a sloužil jako útočiště obyvatel města. Tomu odpovídá i strategické umístění na kopci v dnešní Klostermannově ulici nad řekou Úhlavou s dobrým výhledem na okolí.\n\nNynější zřícenina hradu Pajrek bývala dříve pohraničním hradem, který sloužil k ochraně nedaleké zemské cesty do Bavor. Hrad byl postaven v první polovině 14. století pány z Janovic. Do dnešního dne se zachovala z hradu pouze zřícenina paláce a věže.\n\nŽidovský hřbitov leží na kopci za městem necelý kilometr jihovýchodně od kostela sv. Tomáše. Dochovalo se zde přes 350 náhrobků, z nichž nejstarší datovaný pochází z roku 1715. Areál je chráněn jako kulturní památka.\n\n\nJosef Blau byl nýrský učitel, historik a městský kronikář. Narodil se v Nýrsku roku 1872 v rodině obuvníka. Vystudoval učitelský ústav v Praze, poté se vrátil zpět do okolí Nýrska, kde učil na okolních vesnických školách. Přímo v Nýrsku učil od roku 1929. Kromě toho vedl městskou kroniku a věnoval se historickým pracím, které mapovaly život obyvatel Šumavy.\n\nHans Watzlik byl česko-německý spisovatel. Narodil se roku 1879 v Dolním Dvořišti, do Nýrska se přestěhoval v roce 1902, kde učil na místní měšťanské škole až do roku 1924. Od tohoto roku se začal naplno věnovat spisovatelské činnosti. Mezi jeho nejznámější díla patří například knihy Jiřina, Tři prózy nebo Farář z Dornlohu, za kterou byl v roce 1931 oceněn českou státní cenou za literaturu.\n\nMax Reiser byl nýrský rabín. Pocházel z Hausbrunnu, kde se narodil roce 1839. V Nýrsku se stal rabínem v roce 1876 po smrti rabína Sterna. Byl literárně činný, sepsal celkem tři knihy – \"Rabbinische Weisheit\", \"Rätsel\" a \"Biedermänner\". Zemřel 5. ledna 1913.\n\n\nOkula Nýrsko je český podnik s dlouholetou tradicí zpracování plastických hmot, výroby vstřikovacích nástrojů a brýlových obrub. Základy současné firmy byly položeny již v roce 1895. Firma se specializuje na lisování výrobků z plastů, povrchové úpravy plastů lakováním, výrobu vstřikovacích forem a na výrobu obrouček brýlí. Vyrábí také obličejové štíty, brýle Infrazor a svářečské brýle.\n\nPočátky firmy se datují do roku 1873, kdy bratři Eksteinovi založili v Praze optickou dílnu. V roce 1887 byla dílna přesunuta do Vídně, kde se značně rozrostla. Vlastní historie nýrského podniku začíná rokem 1895, kdy sem byla z Vídně přesunuta výroba brýlové optiky a mechaniky.\n\nFirma svými výrobky zásobovala nejen Čechy a Moravu, ale i ostatní části rakousko-uherské monarchie. Počet zaměstnanců neustále vzrůstal a v roce 1939 přesáhl číslo 500. Výroba nebyla přerušena ani během druhé světové války. K jejímu přerušení došlo až na konci války, kdy byl závod vybombardován.\n\nPočátkem března 1946 byl zřízen národní podnik Okula. V roce 1951 došlo k rozšíření výroby nylonových a acetátových brýlí o nástrojárnu a zámečnickou dílnu. Roku 1958 se závod stal součástí sdružení podniků pro zdravotnickou výrobu SPOFA. Od té doby se zde začaly vyrábět i ochranné pracovní pomůcky. To jsou počátky současného dominantního výrobního programu – plastikářské výroby. V roce 1991 byl státní podnik Okula zařazen do první vlny kuponové privatizace a k 1. května 1992 byl transformován do podoby akciové společnosti. Privatizace firmy byla ukončena v polovině roku 1995.\n\n\n\n\n"}
{"id": "122210", "url": "https://cs.wikipedia.org/wiki?curid=122210", "title": "Krchleby (okres Kutná Hora)", "text": "Krchleby (okres Kutná Hora)\n\nObec Krchleby () se nachází asi 4 km jihozápadně od města Čáslavi v okrese Kutná Hora ve Středočeském kraji. Žije zde obyvatel. Součástí obce je i vesnice Chedrbí. Západně od obce protéká řeka Klejnárka.\n\nPrvní písemná zmínka o obci pochází z roku 1257.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Krchleby \"(500 obyvatel, katol. kostel)\" byly v roce 1932 evidovány tyto živnosti a obchody: holič, 2 hostince, kovář, krejčí, mlýn, obuvník, pekař, 3 obchody se smíšeným zbožím, starý materiál, 2 trafiky, 3 truhláři, velkostatek.\n\n\nDopravní síť\n\nVeřejná doprava 2011\n\n"}
{"id": "122211", "url": "https://cs.wikipedia.org/wiki?curid=122211", "title": "Krucemburk", "text": "Krucemburk\n\nKrucemburk (v letech 1949–1993 Křížová<ref name=\"3/1950\">Vyhláška ministerstva vnitra č. 3/1950 Sb., o změnách úředních názvů míst v roce 1949. Dostupné online.</ref>, ) je městys v okrese Havlíčkův Brod v Kraji Vysočina. Žije zde obyvatel, kteří zde mohou využívat zdravotní středisko, lékárnu, poštu, prodejny, restaurace, knihovnu, školu a mateřskou školku. Protéká tudy Městecký potok, který je pravostranným přítokem řeky Doubravy.\n\nKrucemburkem prochází silnice I. třídy č. 37. Nejbližší železniční stanice je ve Ždírci nad Doubravou.\n\nV roce 1869 obec nesla název \"Krucenburk\" a v letech 1949–1993 jméno \"Křížová\" (podle Historického lexikonu obcí České republiky pod tímto názvem k roku 1950).\n\nPrvní písemná zmínka o městysu je z roku 1241.\n\nOd 10. října 2006 byl obci vrácen status městyse.\n\nDo jižního cípu katastrálního území městysu zasahuje část přírodní rezervace Štíří důl.\n\n\nRytíř Mikuláš Střela z Rokycan se zúčastnil obléhání Vídně Turky v r. 1529 a jako odměnu si vyžádal několik děl, z nichž nechal odlít zvon do kostela sv. Mikuláše. Zvonaři Adamu z Meziříčí přitom pohrozil, že jestli se zvon nepodaří, bude popraven. Když byl pak zvon ulit a vychládal, zvonař strachy prchl do lesa. Ovšem zvon se podařil a zvonař byl bohatě odměněn.\n\n\n\nNa hřbitově nad náměstím je pohřben Jan Zrzavý\n\n\n"}
{"id": "122212", "url": "https://cs.wikipedia.org/wiki?curid=122212", "title": "Kamenice (okres Jihlava)", "text": "Kamenice (okres Jihlava)\n\nMěstys Kamenice () se nachází v okrese Jihlava v Kraji Vysočina. Rozkládá se na Moravě, na území regionu Moravské Horácko. Žije zde obyvatel.\n\nNázev se vyvíjel od varianty Kamenicz (1358), Kamenicze (1556), z Stare Kamenicze (1592), Kamenitz (1633, 1678, 1718, 1720, 1751) až k podobám Kamenitz a Kamenice v roce 1846). Od počátku 20. stoleté Kamenice na Moravě. Název je rodu ženského, čísla jednotného, genitiv zní Kamenice. Místní jméno vzniklo přidáním substantivní přípony -ica k přídavnému jménu kamenná a znamenalo říčku, která tekla kamenitým dnem; v níž se těžil kámen či ves s kamennými domy. V některých pramenech se používalo přídavné jméno Stará pro rozlišení od nedaleké Kameničky.\n\nPrvní písemná zmínka o obci pochází z roku 1391, kdy je v městské knize Velkého Meziříčí uveden jistý Svach z Kamenice. Dosud uváděné datum 1358 zmiňuje Dobeše a Jindřicha z Kamenice, kteří se však psali po Kamenici nad Lipou. Nelze je tak spojit s dějinami Kamenice u Jihlavy. Na místní \"tvrzi\" měla letní sídlo Kateřina z Valdštejna, manželka Karla staršího ze Žerotína. Konala se tu schůzka Jiřího z Poděbrad s Matyášem Korvínem a měl zde nocovat i Fridrich Falcký.\n\nOd roku 1869 sem přísluší Vržanov a 1. července 1989 se místními částmi Kamenice staly Kamenička a Řehořov. Obci byl 11. března 2008 obnoven status městyse. Obec Kamenice v roce 2009 obdržela ocenění v soutěži Vesnice Vysočiny, konkrétně získala ocenění modrý diplom, tj. diplom za vzorné vedení obecní knihovny.\n\nKamenice leží v okrese Jihlava v Kraji Vysočina, historická země Morava. Nachází se 9 km jihozápadně od Měřína, 19 km západně od Velkého Meziříčí, 7 km severně od Koutů, 18 km východně od Jihlavy, 8 km východně od Luk nad Jihlavou a 7 km jihovýchodně od Vysokých Studnic. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Řehořovská pahorkatina. Průměrná nadmořská výška činí 510 metrů. Nejvyšší bod, Bílá hora (659 m n. m.), leží na jižně od městyse, kde se nachází i Kamenická strážka (618 m n. m.) a Vrchy (603 m n. m.) a v těsné blízkosti Kamenice na severovýchod Jansův vršek (563 m n. m.). Městysem protéká řeka Kamenička, na níž jihovýchodně od Kamenice stojí Panský rybník. Západně od Kamenice se do Kameničky zprava vlévá Železný potok. Na území místní části Vržanov leží dvě přírodní památky Pahorek u Vržanova a Prosenka.\n\nPodle sčítání 1930 zde žilo v 345 domech 1 729 obyvatel. 1 721 obyvatel se hlásilo k československé národnosti a 1 k německé. Žilo zde 1 468 římských katolíků, 20 evangelíků a 192 příslušníků Církve československé husitské.\n\nMěstys je rozdělen na čtyři místní části (Kamenice, Kamenička, Řehořov a Vržanov), které leží na čtyřech katastrálních území (Kamenice, Kamenička, Řehořov a Vržanov) a má čtyři stejnojmenné základní sídelní jednotky.\n\nKamenice je členem Svazku obcí mikroregionu Loucko a místní akční skupiny LEADER – Loucko.\n\nMěstys má patnáctičlenné zastupitelstvo, v čele pětičlenné rady stojí starostka Eva Jelenová.\n\nPrávo užívat znak a vlajku bylo městysi uděleno rozhodnutím Poslanecké sněmovny Parlamentu České republiky dne 9. října 2007. Znak: V modrém štítě pod stříbrnou hlavou se třemi dolů obrácenými černými mnišskými kápěmi vedle sebe vyrůstající zlatá berla se dvěma vlajícími stříbrnými sudarii se zlatým třepením.\n\nVlajka: List tvoří dva svislé pruhy, bílý a modrý, v poměru 1 : 5. V bílém pruhu tři dolů obrácené černé mnišské kápě nad sebou, v modrém pruhu vyrůstá z dolního okraje listu závitem k žerdi žlutá hlavice berly s bílými sudarii se žlutým třepením. Poměr šířky k délce listu je 2 : 3.\n\nÚzemím obce prochází dálnice D1. Dále jím prochází silnice II/351 v úseku Polná – Kamenice – Třebíč a silnice II/602 v úseku Měřín – Řehořov – Jihlava.\nSilnice III. třídy jsou:\n\nDopravní obslužnost zajišťují dopravci ICOM transport, TRADO-BUS a Tourbus. Autobusy jezdí ve směrech Brno, Velké Meziříčí, Jihlava, Tábor, Písek, Strakonice, Velká Bíteš, Luka nad Jihlavou, Kamenička, Vržanov, Měřín, Puklice, Řehořov, Bransouze, Věžnice, Radošov, Třebíč a Náměšť nad Oslavou. Obcí prochází zeleně značená turistická trasa z Vržanova do Kameničky.\n\nZákladní škola a Mateřská škola Kamenice je příspěvková organizace, kterou zřizuje městys Kamenice. Do školy dochází rovněž děti z místních částí Kamenice (Kamenička, Řehořov, Vržanov) a několika menších obcí v okrese Třebíč (Radošov, Chlum, Kouty, Horní Smrčné). Ve školním roce 2013/2014 navštěvovalo zařízení 175 žáků. Mateřská škola má kapacitu 100 dětí. Místní knihovna vznikla v roce 1919.\n\nPůsobí zde Sbor dobrovolných hasičů Kamenice. SK Kamenice 1933 hraje v sezoně 2014/2015 fotbalovou III. třídu mužů v okrese Jihlava. Tělocvičná jednota Sokol Kamenice patří do župy Plk. Švece, sídlí v opravené sokolovně, obnovena byla v roce 2009, členové se věnují stolnímu tenisu a fitness. Orel jednota Kamenice se řadí do župy Kubišova, v roce 2014 měla 38 členů.\n\n\n\n\n"}
{"id": "122213", "url": "https://cs.wikipedia.org/wiki?curid=122213", "title": "Ronov nad Doubravou", "text": "Ronov nad Doubravou\n\nMěsto Ronov nad Doubravou (německy:\"Ronow an der Doubrawa,\" též \"Ronau\") se nachází v okrese Chrudim v Pardubickém kraji. Městem protéká řeka Doubrava a její dva pravostranné přítoky Lovětínský potok a Kurvice. Žije zde  obyvatel.\n\nPrvní písemná zmínka o obci pochází z roku 1307. Autorem listiny, jež se o Ronovu jako nově založeném městě zmiňuje, je sám jeho zakladatel, Oldřich z Lichtenburka. Město tak díky původu zakladatele města (rod Lichtemburků je součástí rozrodu Ronovců) „zdědilo“ první část svého jména po Ronově u Žitavy, sídle prvních Ronovců.\n\nVětšina ronovských památek se nachází na náměstí, které nese jméno zdejšího rodáka, malíře Antonína Chittussiho. Má tvar obdélníku o velikosti 120 × 100 m, v jehož středu je kostel sv. Vavřince. Severní částí náměstí prochází silnice II/337 z Čáslavi do Třemošnice; zbylá plocha slouží jako parkoviště. V jižní části se nachází park, ve kterém je pomník padlým z první světové války, kašna a mariánský sloup.\n\nJednolodní pseudobarokní kostel vystavěný v letech 1849-1852 na místě staršího kostela postaveného před rokem 1358. Na stavbu bylo použito smíšené zdivo: kámen a cihly.\n\nNa stropě kostela jsou fresky namalované členem benediktinského řádu v Emauzech Jaroslavem Majorem. Jde o kopie originálů italských malířů Frankassiniho a Grandiho z chrámu v Římě. Zobrazují výjevy ze života sv. Vavřince.\n\nRadnice z roce 1865 postavená v pseudogotickém slohu. V 60. letech 20. století byla kompletně opravena a částečně přestavěna. Před druhou světovou válkou sloužily pro potřeby radnice dvě místnosti v přízemí; v horním patře byl byt a ordinace lékaře. Později byla v patře umístěna škola. Nyní se celá budova využívá pro potřeby městského úřadu; v horním patře je zasedací místnost a svatební síň.\n\nTřípodlažní jednoduchá stavba v Zámecké ulici z let 1823–1825 s výrazným centrálním štítem. Byla postavená na místě dřívějšího zámečku z doby před rokem 1664. Zámek byl přestavěn koncem 19. století, kdy získal pseudogotickou podobu. V současné době zde sídlí Lesy České republiky.\n\nPark u kostela byl zřízen v roce 1885 místní občanskou záložnou. Původně byl udržován jako anglický park. Po architektonické úpravě v roce 1933 byly zachovány původní lípy, javory a dva vzácné stromy: líska turecká a dub svazčitý. Této lísce se věnoval i pořad České televize Paměť stromů a v roce 2005 soutěžila o titul Strom roku. V zimě 2010/2011 zaschla a je z ní již jen mrtvé torzo.\n\nVila v Čáslavské ulici projektovaná sochařem a architektem Františkem Bílkem z roku 1934 postavená pro jeho švagra, pražského lékaře Jaromíra Nečase. Jde o jednoduchou secesní jednopatrovou stavbu s cennými venkovními reliéfy.\n\nV Bílkově vile se nachází Galerie Antonína Chittussiho.\n\n\n\n\n\n"}
{"id": "122214", "url": "https://cs.wikipedia.org/wiki?curid=122214", "title": "Libomyšl", "text": "Libomyšl\n\nObec Libomyšl se nachází v okrese Beroun, kraj Středočeský, asi 9 km severovýchodně od města Hořovice. Žije zde obyvatel.\n\nPrvní písemná zmínka o obci pochází z roku 1370.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Libomyšl \"(731 obyvatel)\" byly v roce 1932 evidovány tyto živnosti a obchody: 2 výrobci brusů, 3 hostince, konsum Včela, kovář, 2 krejčí, továrna na lopaty a rýče, obchod s mlékem, 2 mlýny, obchod s ovocem a zeleninou, 2 obuvníci, pekař, obchod s lahvovým pivem, řezník, 4 obchody se smíšeným zbožím, Spořitelní a záložní spolek pro Libomyšl, 2 trafiky, truhlář, 2 velkostatky.\n\nVe vsi Želkovice \"(170 obyvatel, samostatná obec se později stala součástí Libomyšle)\" byly v roce 1932 evidovány tyto živnosti a obchody: hostinec, obuvník, trafika, velkostatek.\n\nObec Libomyšl se skládá ze dvou částí na dvou katastrálních územích:\n\n\nDopravní síť\n\nVeřejná doprava 2011\n\n"}
{"id": "122215", "url": "https://cs.wikipedia.org/wiki?curid=122215", "title": "Petřvald (okres Karviná)", "text": "Petřvald (okres Karviná)\n\nMěsto Petřvald ( ', ') se nachází v okrese Karviná v Moravskoslezském kraji. Obec, v níž žije obyvatel, leží v české části historického Těšínského Slezska.\n\nOsada byla založena asi kolem roku 1256 při velké kolonizaci Těšínska (po vpádu Mongolů v roce 1241). První písemná zmínka o obci je v soupisu desátků biskupství vratislavského z roku 1305 (jako osada Villa Petri). V obci byly tři dvory, 15 rybníků, malá cihelna, panský lihovar a zájezdní krčma. Obec byla součástí bohumínského soudního okresu do r. 1868. Poté byla součástí okresu Fryštát, od roku 1949 správního okresu Karviná.\n\nVes náležela původně knížeti Bolkovi. Roku 1409 ji Bolko prodal Ondřejovi z Tvorkova k polsko ostravskému panství. V roce 1602 připadla k Vratimovu. Roku 1720 prodal Karel František Skrbenský z Hradiště Mikuláši Taaffemu k Dolní Lutyni. Kolem roku 1790 koupil statek Jan Larisch - Monnich. Roku 1895 jej zdědil Eugen Larisch - Monnich a po něm Gabriela Larischova - Monnichova, provdaná roku 1897 za Thumahohensteina. Za první pozemkové reformy byl Gabriele ponechán zbytkový statek s lihovarem a lesním hospodářstvím.\n\nRozvoj obce na přelomu 19. a 20. století byl značně ovlivněn těžbou uhlí, které se zde začalo těžit od roku 1833. Dobývalo se několika nehlubokými šachticemi. Postupně se těžba soustředila do šachtic Jindřích a Evžen. Obě se staly v roce 1859 majetkem Evžena Larische - Monnicha. Patřila mu rovněž větrací jáma Mariánka, vybudovaná v roce 1878. V roce 1899 byl otevřen důl Alpinenschacht, od roku 1927 nazývaný důl Václav. Důl Evžen byl vybudován v roce 1862. Důl Albrecht, od roku 1920 nazývaný Důl Hedvika, vznikl v roce 1872. Důl Ludvík byl vybudován v roce 1898 a Důl Žofie v roce 1871. V roce 1850 byla částí obce Petřvald zvané Březinka založena u jámy Evžen továrna na výrobu běloby zinkové, jejímž majitelem byl původně rovněž Larisch - Monnich. Zanikla v roce 1932. V meziválečném období zde byla továrna na nábytek firma Richter a spol.\n\nPo mnichovském diktátu v roce 1938 Polsko na základě ultimáta vojensky obsadilo a anektovalo východní část československého Těšínska, včetně Petřvaldu. Za krátkou dobu Poláci vyhostili 5 725 občanů z obce a zakázali činnost českých spolků. 1. září 1939 začala německým útokem na Polsko druhá světová válka a Petřvald byl připojen k Německu. Po skončení druhé světové války se obnovily předmnichovské hranice. Polsko opět vzneslo územní nároky na východní část československého Těšínska, ale v roce 1958 se těchto nároků s konečnou platností vzdalo.\n\nK 1. lednu 1953 byly sloučeny dosavadní doly Pokrok a Hedvika a byl vytvořen národní podnik s názvem Důl Julius Fučík. V lednu 1955 byly sloučeny doly Evžen a Václav a takto vytvořený národní podnik nesl název Důl československý pionýr. V dubnu 1961 byly sloučeny doly Ludvík a Julius Fučík pod název Julius Fučík, v roce 1963 pak doly Československý pionýr a Žofie pod názvem Důl československý pionýr. V lednu 1970 se sloučil Důl Československý pionýr s Dolem Julius Fučík. Těžba černého uhlí byla na území města ukončena v září 1998.\n\n\n\nVe městě sídlí knihovna města Petřvald, na adrese K Muzeu 150, v budově  Střediska kulturních služeb. Budova byla postavena jako „škola u kostela“ r. 1854. Knihovna se do budovy stěhovala v roce 1963. Vzniku knihovny v roce 1921 předcházelo několik knihovnických spolků a besed. Prvním knihovníkem v obci byl učitel František Kubis. Knihovna byla umístěna v budově obecního úřadu a byla otevřena 1x týdně. Do doby přesídlení na současnou adresu se knihovna několikrát stěhovala. V současné době jde o tzv. základní knihovnu, zřizovanou městem. Poskytuje knihovnické a informační služby, funguje zde Klub maminek, Klub deskových her pro děti a galerie Nad knihami, která prezentuje výtvarná díla především regionálních autorů. Knihovna je otevřená 4x týdně . Knihovní fond je pravidelně aktualizován. V knihovně probíhají besedy pro žáky ZŠ a MŠ, celostátní akce jako Noc s Andersenem, Týden knihoven, Březen - měsíc čtenářů, Už jsem čtenář - knížka pro prvňáčka, Bookstart, workshopy a setkání se spisovateli. Každoročně knihovna spoluorganizuje ve svých prostorách přehlídku outdoorových filmů Expediční kamera.\n\nModernizace knihovny v roce 2013 proběhla v rámci projektu „Kulturní pohraničí – vytvoření moderní kulturní infrastruktury v Jasienici a v Petřvaldě“ – projekt byl spolufinancován z Fondu mikroprojektů Euroregionu Těšínské Slezsko – Ślask Cieszyński Operačního programu přeshraniční spolupráce Česká republika – Polská republika 2007–2013.\n\nKe konci roku 2018 měla knihovna města Petřvald 23 332 titulů, 718 registrovaných čtenářů a roční počet výpůjček byl 39 856.\n\n\n"}
{"id": "122216", "url": "https://cs.wikipedia.org/wiki?curid=122216", "title": "Šebířov", "text": "Šebířov\n\nObec Šebířov () se nachází zhruba 4 km ssv. od Mladé Vožice v okrese Tábor v Jihočeském kraji. Žije v ní obyvatel. Šebířovem protéká řeka Blanice, do které se při jihovýchodním okraji obce vlévá Slupský potok. Východně od Šebířova se tyčí Husí hora tvořící jeden celek s horou Vrchy, místními obyvateli zkráceně nazývaná Vrch.\n\nPrvní písemná zmínka o obci pochází z roku 1318.\n\n\n\n"}
{"id": "122217", "url": "https://cs.wikipedia.org/wiki?curid=122217", "title": "Dopravní deník", "text": "Dopravní deník\n\nDopravní deník je písemný nebo elektronický záznam průběhu dopravní služby v dopravně obsazené výpravčím. Do dopravního deníku se zapisují předepsané údaje o vlacích a další údaje stanovené vnitřním předpisem provozovatele dráhy.\n\nÚdaje do dopravního deníku zapisuje vždy výpravčí (v případě stanic z více výpravčími pak určený výpravčí), některé údaje o výluce může zapsat také odpovědný zástupce objednatele výluky, nadřízení pracovníci výpravčího a kontroloři dopravy pak provádějí zápis o provedené kontrole pracoviště.\n\nZákladními údaji v dopravním deníku jsou údaje o vlacích, které se zapisují do předtištěné tabulky. Typ a množství zapisovaných údajů závisí na typu zabezpečovacího zařízení. Obecně platí, že čím nižší je úroveň zabezpečení (to se týká traťového i staničního zabezpečovacího zařízení), tím více údajů je výpravčí povinen do dopravního deníku zapisovat.\n\nDo dopravního deníku se také zapisuje záznam o předávce dopravní služby v této formě: „\"V 18:10 odevzdal: Novák, převzala: Bendová\"“. Na začátku směny pak výpravčí zapíše také příjmení vlakového dispečera, sousedních výpravčích, strážníků oddílů, závorářů a zaměstnanců, kteří jsou povinni hlásit volnost nebo správné postavení vlakové cesty.\n\nV některých stanicích se může používat tzv. upravený dopravní deník, který má jiné předtištěné sloupce a lépe vystihuje poměry v dané stanici. To se týká např. situace, kdy jeden výpravčí ovládá dvě nebo více dopraven. V tomto případě má předtištěny sloupce pro všechny přidělené dopravny tak, aby nemusel vyplňovat údaje pro každou dopravnu do samostatného dopravního deníku.\n\nDopravní deník v elektronické formě svým obsahem zhruba odpovídá dopravnímu deníku v písemné formě, liší se tedy především tím, že je veden výpravčím pomocí speciální aplikace na počítači.\n\nHlavní výhodou elektronického dopravního deníku je možnost komunikace s elektronickými dopravními deníky v sousedních stanicích, ale i s dalšími informačními systémy pro podporu operativního řízení železniční dopravy. Elektronický dopravní deník musí být samozřejmě schopen zadaná data po stanovenou dobu uchovat.\n\nPři řízení dopravy pomocí moderních systémů Dálkově ovládaných zabezpečovacích zařízení (DOZ) již dispečer DOZ ani výpravčí v jednotlivých stanicích zahrnutých do DOZ (jsou-li tam vůbec přítomni) dopravní deník nevedou. Veškeré informace, které je nutno zaznamenat, jsou generovány automaticky.\n\n"}
{"id": "122219", "url": "https://cs.wikipedia.org/wiki?curid=122219", "title": "Cygwin", "text": "Cygwin\n\nCygwin (výslovnost ) je kolekce svobodných programů, napodobujících pod MS Windows chování unixových systémů. Nástroje byly původně vyvinuty společností Cygnus Solutions, jejich hlavním cílem je umožnit portování programů napsaných pro POSIXové operační systémy (což jsou kromě Unixů i systémy rodiny BSD a Linux) na Windows s minimem úprav. Cygwin nyní spravují zaměstnanci firem Red Hat, TimeSys a dalších.\n\nCygwin se skládá z knihovny implementující POSIXová systémová volání pomocí systémových volání Win32/Win64, GNU nástrojů pro překlad (GCC, GDB, binutils, aj.) a programů ekvivalentních obvyklým unixovým aplikacích. Na Cygwin byla již portována většina svobodně šiřitelných programů, včetně X Window System, KDE, GNOME, Apache a TeXu. Démony (např. inetd, sshd, Apache) lze instalovat a spouštět jako standardní služby systému Windows, který pak může fungovat jako téměř plnohodnotný unixový nebo linuxový server.\n\nVšechny programy se instalují pomocí instalátoru Cygwin, který automaticky stahuje potřebné balíky z Internetu a dovoluje i jejich aktualizaci nebo odebírání. Mezi prostředím systému Windows a vnitřním „Unixem“ jsou vzájemně mapovány uživatelské účty a souborové systémy (včetně ACL, symlinků a přístupu do registru Windows přes adresář v procfs).\n\nCygwin ve své DLL knihovně emulující POSIXovou vrstvu používá nedokumentované funkce Windows. Tím vzniká obava ze stability tohoto systému, a také je důvodem značného odmítání Cygwinu mnoha vývojáři.\n\n"}
{"id": "122220", "url": "https://cs.wikipedia.org/wiki?curid=122220", "title": "Partick Thistle FC", "text": "Partick Thistle FC\n\nPartick Thistle FC je fotbalový klub ze skotského Glasgow, založený roku 1876. Je to třetí největší fotbalový klub v Glasgow, po Celticu a Rangers. Je také často útočištěm fanoušků, kteří nesdílí nábožensky motivované fandění příznivců obou větších klubů.\n\nStadión se nachází v západní části města (Firhill), nedaleko Maryhill road od roku 1909.\n\nKlub byl založen roku 1876 v Particku (městská část Glasgow), odkud také pochází jméno klubu spolu s Thistle (=bodlák ţ národní symbol Skotska). Během 33 let hrálo mužstvo na několika stadiónech, až se v roce 1909 přesunulo na Firhill.\n\nV klubové historii vyčnívají především dva úspěchy, a to vítězství ve Skotském poháru v roce 1921 a vítězství ve Skotském ligovém poháru v roce 1971. Partick hrál třikrát evropské poháry, v ročnících 1963/64 (kdy byl vyřazen Spartakem ZJŠ Brno), 1972/73 a 1995.\n\nKlubové barvy jsou červená, žlutá a černá, to je „ani zelená (Celtic), ani modrá (Rangers)“, jak s oblibou tvrdí fanoušci.\n"}
{"id": "122221", "url": "https://cs.wikipedia.org/wiki?curid=122221", "title": "Dispečer DOZ", "text": "Dispečer DOZ\n\nDispečer DOZ je u Správy železnic (dříve u Českých drah) společný název pro pracovníky, kteří řídí železniční provoz na řídícím pracovišti dálkově ovládaného zabezpečovacího zařízení (DOZ).\n\nZ hlediska odborné způsobilosti odpovídají požadované znalosti dispečera DOZ požadovaným znalostem u výpravčího. Dispečeři DOZ se zpravidla rekrutují z výpravčích, kteří pracují v některé ze stanic v řízené oblasti, případně pracovali v několika těchto stanicích, takže mají dobrý přehled o fungování provozu na nižší úrovni řízení.\n\nPodle velikosti řízené oblasti a intenzity provozu v ní se na řídícím pracovišti nachází jeden či více dispečerů DOZ.\n\nU rozsáhlejších systémů DOZ je situace zpravidla taková, že celá řízená oblast je rozdělena na několik částí, z nichž každou řídí jeden dispečer. Všem dispečerům je pak nadřízen hlavní dispečer, který koordinuje provozní práci v celé řízené oblasti. Tomuto uspořádání je zpravidla přizpůsobeno i pracoviště, kdy jednotliví dispečeři sedí u monitorů počítačů v přední části místnosti a hlavní dispečer sedí na vyvýšeném místě za nimi. Pro dobrý přehled o celkové situaci v řízené oblasti pak bývá v přední části místnosti umístěno přehledové schema celé řízené oblasti (buď ve formě velkoplošné obrazovky, nebo je toto schéma promítáno na promítací plochu) tak, aby na něj bylo vidět ze všech pracovišť dispečerů, případně dalších operátorů v místnosti.\n\nNěkteré systémy DOZ umožňují volitelnou velikost oblastí, kterou řídí jednotliví dispečeři. Toho lze využít zejména za situaci, kdy je hustý provoz v nějaké relativně malé oblasti, zatímco v jiné rozsáhlejší oblasti je v daném období podstatně slabší provoz. Za této situace může být řízená oblast rozdělena mezi dispečery tak, aby měli všichni zhruba stejnou intenzitu provozu (tj. počet vlaků, případně intenzita posunu) v přidělené oblasti, přestože topograficky budou přidělené oblasti nesouměřitelné.\n"}
{"id": "122222", "url": "https://cs.wikipedia.org/wiki?curid=122222", "title": "Milovice (okres Břeclav)", "text": "Milovice (okres Břeclav)\n\nObec Milovice (německy \"Milowitz\") se nachází v okrese Břeclav v Jihomoravském kraji, při jižním břehu vodní nádrže Nové Mlýny III zhruba 7 km severovýchodně od Mikulova. Žije zde obyvatel.\n\nPůvodně ves stávala 1,5 km jihovýchodním směrem od nynějšího umístění, roku 1252 však byla zcela zničena při nájezdu Kumánů. Kolem roku 1259 pak byla vybudována znovu, tentokrát již na stávajícím místě. Nové osazenstvo tvořili převážně Němci. Během třicetileté války zcela zanikly tři čtvrtiny z původních 44 selských usedlostí. Zpustošen byl tehdy i místní kostel, který byl postaven na místě původní kaple. Roku 1672 byl kostel znovu vysvěcen. Velký vliv na charakter Milovic měla také druhé světová válka. Po jejím skončení došlo k odsunu německého obyvatelstva a následnému osidlování obce lidmi z vnitrozemí. Ves původně patřila k mikulovskému, následně pak až do roku 1848 k lednickému panství.\n\nV obci k počátku roku 2016 žilo celkem 414  obyvatel. Z nich bylo 199  mužů a 215 žen. Průměrný věk obyvatel obce dosahoval 43% let. Dle Sčítání lidu, domů a bytů provedeném v roce 2011, kdy v obci žilo 422  lidí. Nejvíce z nich bylo (18%) obyvatel ve věku od 30 do 39  let. Děti do 14 let věku tvořily 16,4% obyvatel a senioři nad 70 let úhrnem 6,2%. Z celkem 353  občanů obce starších 15 let mělo vzdělání 45,6% střední vč. vyučení (bez maturity). Počet vysokoškoláků dosahoval 2,8% a bez vzdělání bylo naopak 1,1% obyvatel. Z cenzu dále vyplývá, že ve městě žilo 197 ekonomicky aktivních občanů. Celkem 87,3% z nich se řadilo mezi zaměstnané, z nichž 68% patřilo mezi zaměstnance, 3% k zaměstnavatelům a zbytek pracoval na vlastní účet. Oproti tomu celých 50,5% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 217 obyvatel obce (což je 51,4%), se hlásilo k české národnosti. Dále 83 obyvatel bylo Moravanů a 1 Slováků. Celých 112 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Milovice u Mikulova. Ta je součástí děkanátu Mikulov – Brněnské dicéze v Moravské provincii. Při censu prováděném v roce 2011 se 64 obyvatel obce (15%) označilo za věřící. Z tohoto počtu se 39 hlásilo k církvi či náboženské obci, a sice 29 obyvatel k římskokatolické církvi (7% ze všech obyvatel obce). Úhrnem 143 obyvatel se označilo bez náboženské víry a 215 lidí odmítlo na otázku své náboženské víry odpovědět.\n\n\n\n"}
{"id": "122223", "url": "https://cs.wikipedia.org/wiki?curid=122223", "title": "Jeníkov (okres Teplice)", "text": "Jeníkov (okres Teplice)\n\nObec Jeníkov () se nachází v okrese Teplice v Ústeckém kraji, zhruba 3 až 4 km severně od Duchcova a 6 km západně od Teplic. Žije v ní obyvatel. Jeníkovem protéká potok Bouřlivec.\n\nObec Jeníkov s osadou Oldřichov leží v okrese Teplice nedaleko starého hornického města Duchcova v nadmořské výšce 250 metrů.\n\nPrvní písemná zmínka o vesnici se datuje k roku 1352. Ve středověku náležel Jeníkov i Oldřichov poddanstvím nejdříve rodu Hrabišiců k jejich panství a hradu Rýzmburku v Oseku. Od jejich rodových křestních jmen se také odvozuje pojmenování obou obcí. Roku 1423 již patřil Jeníkov ke klášteru cisterciáků v Oseku, kteří zde zbudovali první kostel, z něhož se dochoval vzácný pozdně gotický oltář s deskovou malbou Zvěstování Panně Marii s lovem na jednorožce z doby kolem roku 1460. Tento bájný symbol mravní čistoty Panny Marie se dostal také do znaku obce. Oltářní archa se dochovala a je vystavena v Městském muzeu v Duchcově. Goticko-renesanční kostel svaté Anny s letopočtem 1551 na portálu byl vystavěn na hřbitově. Katolickou orientaci obyvatel potvrdila v pobělohorské době novostavba barokního kostela svatého Petra a Pavla, založeného roku 1756.\n\nPo roce 1860 se k Jeníkovu připojily osady Oldřichov, Kocourkov, Dřevoruby, Křižanov, Staré a Nové Verneřice a Střelná.\n\nZavedení železnice v roce 1867 do Oldřichova a počátek těžby hnědého uhlí učinily celou oblast výrazně průmyslovou. V minulosti se v okolí obce těžilo hnědé uhlí mj. hlubinným dolem Barbora a následně ve stejné lokalitě i povrchovým dolem. Po vytěžení povrchového lomu vznikla zbytková jáma o rozloze 65 hektarů s názvem Barbora.\n\nPo ukončení těžby byla Barbora zatopena kvalitní pramenitou vodou, čímž vznikla vodní nádrž místy dosahující hloubku až 60 metrů. Pro vynikající kvalitu vody a její průhlednost je vodní nádrž využívána pro výcvik sportovních potápěčů, k jízdám na plachetnicích a k windsurfingu. Koupání v čisté vodě je velmi příjemné a břehová část s občerstvovacími stánky v letních měsících pojme tisíce návštěvníků z celého regionu Teplicka a Duchcovska i širšího okolí.\n\n\n\n\nNa území obce též stály také vesnice Kocourkov a Hajniště. Obě zanikly v důsledku těžby hnědého uhlí.\n\n"}
{"id": "122224", "url": "https://cs.wikipedia.org/wiki?curid=122224", "title": "Jiřice (okres Pelhřimov)", "text": "Jiřice (okres Pelhřimov)\n\nObec Jiřice () se nachází 3 km severozápadně od Humpolce v okrese Pelhřimov v Kraji Vysočina. Žije zde obyvatel. V současnosti je největší obcí v okolí Humpolce a probíhá zde nejrozsáhlejší výstavba rodinných domků. Nachází se zde restaurace s penzionem Sedlácký dvůr a hospoda Pod lípou.\n\nPrvní písemná zmínka o obci pochází z roku 1226.\n\nV letech 1989-2010 působil jako starosta Svatopluk Veroněk, od roku 2010 tuto funkci zastává Miroslav Jirků.\n\nObec Jiřice v roce 2001 obdržela ocenění v soutěži Vesnice Vysočiny, konkrétně získala ocenění modrý diplom, tj. diplom za vzorné vedení obecní knihovny. Obec Jiřice v roce 2003 obdržela ocenění v soutěži Vesnice Vysočiny, konkrétně získala ocenění bílá stuha, tj. ocenění za činnost mládeže. Obec Jiřice v roce 2005 obdržela ocenění v soutěži Vesnice Vysočiny, konkrétně získala ocenění modrá stuha, tj. ocenění za společenský život. Obec Jiřice v roce 2008 obdržela ocenění v soutěži Vesnice Vysočiny, konkrétně získala ocenění zelená stuha, tj. ocenění za péči o zeleň a životní prostředí. Obec Jiřice v roce 2012 obdržela ocenění v soutěži Vesnice Vysočiny, konkrétně získala ocenění Cena naděje pro živý venkov. Obec Jiřice v roce 2013 obdržela ocenění v soutěži Vesnice Vysočiny, konkrétně získala ocenění diplom za příkladný rozvoj obce. Obec Jiřice v roce 2014 obdržela ocenění v soutěži Vesnice Vysočiny, konkrétně získala ocenění diplom za knihovnu. V roce 2015 získala obec ocenění v soutěži Vesnice Vysočiny 2015, konkrétně obdržela Zelenou stuhu za péči o zeleň a životní prostředí. V roce 2016 získala obec ocenění v soutěži Vesnice Vysočiny 2016, konkrétně obdržela diplom za podporu využívání volného času dětí a mládeže. V roce 2017 získala obec ocenění v soutěži Vesnice Vysočiny 2017, konkrétně obdržela Diplom za obnovení lidových tradic. V roce 2018 získala obec ocenění v soutěži Vesnice Vysočiny 2018, konkrétně obdržela Bílou stuhu za činnost mládeže. V roce 2019 získala obec ocenění v soutěži Vesnice Vysočiny 2019, konkrétně obdržela Diplom za inovativní přístup k výchově mládeže.\n\n\nÚzemím obce prochází dálnice D1 a silnice II/129 v úseku Křelovice - Močidla - Humpolec. Dále jsou zde silnice III. třídy:\n\n\n\n"}
{"id": "122225", "url": "https://cs.wikipedia.org/wiki?curid=122225", "title": "Protivanov", "text": "Protivanov\n\nMěstys Protivanov se nachází v okrese Prostějov v Olomouckém kraji. Leží zhruba 15 km od Boskovic, 25 km od Prostějova a 23 od Blanska. Je nejvýše položenou obcí na celé Drahanské Vrchovině nejvyšším bodem jsou Skalky 735 m n. m. Žije zde obyvatel. Nečlení se na části.\n\nPrvní písemná zmínka o obci pochází z roku 1505, kdy je zmiňována jako majetek pánů z \"Boskovic\", ale datum jejího založení spadá do dřívějších dob středověku, kdy v zemi proběhla velká kolonizační vlna, a to kolem let 1290 až 1310. Dlouhou dobu obec byla jednou z nejvyspělejších a největších vesnic na celé Drahanské vrchovině. Ze 16. století pochází zmínka o místním hostinci. V 17. století byl v údolí Luhy postaven lovecký zámeček, později přestavěný na hospodářské stavení.\n\n23. února 1873 udělilo místodržitelství v Brně obci povolení konat tři výroční trhy a s tím spojené povýšení na městys. Status městyse přestal být používán po únoru 1948. Od 10. října 2006 byl obci vrácen status městyse.\n\nNa vznik názvu obce jsou dvě teorie. Ta první mluví o odvození ze slova Protivítr který tu silně působí. Podle pověsti je obec pojmenována podle jejího zakladatele Protivana, který na toto území přišel zhruba na konci 13. století a založil tu osadu, po čase se osada rozrostla na obec.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nV katastru obce se nacházejí přírodní rezervace Skály, Skelná Huť, přírodní památky U žlíbku, Louky pod Skalami a Protivanov. Územím obce protékají říčky Luha a Zábrana.\n\nObec byla již dříve intenzivně zemědělsky využívána, obyvatele taktéž živil dřevozpracující průmysl.\n\nDo roku 1913, než vyhořela, fungovala v údolí Luhy u cesty na Žďárnou sklárna, kterou obklopovala osada Skelná Huť.\n\nV údolí říčky Zábrany stojí bývalý mlýn.\n\nStojí tu mlýn, Kadeřnické studio JS, Dřevo Málek, obchod COOP, Penzion Grill Tour, Pizzerie u Veverků, Čerpací stanice Vena-Trade, sběrný dvůr, Výroba plastových oken VPO, Montáže inženýrských sítí M.I.S. a družstvo TAURUS s rozestavěnou sýrárnou.\n\nVýchodně od obce se nacházejí dvě velké a jedna menší větrná elektrárna.\n\n\n\n"}
{"id": "122226", "url": "https://cs.wikipedia.org/wiki?curid=122226", "title": "Nová Cerekev", "text": "Nová Cerekev\n\nMěstys Nová Cerekev () se nachází v okrese Pelhřimov v Kraji Vysočina. Žije zde obyvatel. Při jižním a východním okraji Nové Cerekve protéká Cerekvický potok, který je levostranným přítokem říčky Hejlovky.\n\nPrvní písemná zmínka o obci pochází z roku 1330, některé zdroje však uvádí, že založení Nové Cerekve spadá už do 13. století. Obec odvozuje své jméno Cerekev od slova „cierkev“, jež náleželo dřevěným kostelům. Dnešní kostel, zasvěcený Tomáši Becketovi, nechala zřejmě postavit ovdovělá hraběnka Antonie Terezie ve druhé polovině 18. století.\n\nOd 10. října 2006 byl obci vrácen status městyse. V letech 2006–2010 působila jako starostka Adriana Kottová, od roku 2010 tuto funkci zastává Zdeněk Rajdlík.\n\n\n\n\n\n\n\n"}
{"id": "122227", "url": "https://cs.wikipedia.org/wiki?curid=122227", "title": "Ludmírov", "text": "Ludmírov\n\nObec Ludmírov se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci pochází z roku 1382. V době husitských válek krajem prošla husitská vojska.\n\nZ první světové války se nevrátilo 10 mužů, jeden zemřel na následky zranění. V roce 1937 projel obcí prezident Edvard Beneš.\n\nVe druhé světové válce byla obec osvobozena dne 9. května 1945 (ve 12:45 obcí projel džíp s vojáky SSSR směrem ke Kladkám), došlo tehdy k odstřelování silnice sovětským letectvem. Zemřelo přitom 10 sovětských vojáků, jeden německý voják a tři čeští občané. Dne 9. května 1946 došlo na tomto místě k slavnostnímu odhalení pomníku „Na srdéčku“.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nSprávu obce zajišťuje obecní úřad. Existuje zde také zemědělské obchodní družstvo a hostinec „U Nováků“ s letní zahrádkou. Ke sportovnímu vyžití je zde fotbalové hřiště a tenisové kurty.\n\nKoncem měsíce ledna se koná obecní ples, v únoru hasičský ples, v dubnu pálení čarodějnic, v červnu je Dětský den a v srpnu se koná \"Traktoriáda\" (závod traktůrků domácí výroby v členitém terénu; v roce 2008 se konal již třetí ročník). Na podzim je tradiční poslední leč. Je možná prohlídka bývalého areálu sovětských kasáren a v malebném údolí potoka Špraňku pod Průchodnicí cca 1 km od obce jsou každoročně pořádány letní skautské tábory.\n\n\nObcí protéká potok Špraněk.\n\nNa území obce se rozkládají přírodní rezervace Rudka, Průchodnice a přírodní památka Skalky. Celé území obce leží v přírodním parku Kladecko.\n\n\n"}
{"id": "122228", "url": "https://cs.wikipedia.org/wiki?curid=122228", "title": "Dobrá Voda (okres Pelhřimov)", "text": "Dobrá Voda (okres Pelhřimov)\n\nObec Dobrá Voda (; katastrální území a železniční stanice se jmenují Dobrá Voda u Pelhřimova) se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1389. Od 1. ledna 1980 do 23. listopadu 1990 byla obec spolu se svými částmi Letny a Rohovka součástí města Pelhřimov.\n\n\n\n\n"}
{"id": "122230", "url": "https://cs.wikipedia.org/wiki?curid=122230", "title": "Nezvěstice", "text": "Nezvěstice\n\nNezvěstice (německy \"Neswiestitz\") jsou vesnice a společně s vesnicí Olešná též obec v okrese Plzeň-město v Plzeňském kraji. V obci žije obyvatel. Narodil se zde Rudolf Slánský.\n\nPrvní písemná zmínka o vsi je doložena z roku 1350. Jedná se o listinu, kde nejvyšší český podkomoří Rus z Litic přijímá odkaz 600 kop českých grošů od Petra Jošta a dalších bratří z Rožmberka. Dále se zde píše, že nárok na majetek v případě Rusovi či Kateřiny (Rusova choť) připadá jenom dětem z tohoto manželství. Rus jim je pojišťuje na vesnicích Žákavě a Nezvěsticích.\n\nDo konce roku 2006 byla obec součástí okresu Plzeň-jih a 1. ledna 2007 se stala součástí okresu Plzeň-město. K 1. lednu 2014 v celé obci žilo 1 441 obyvatel.\n\n\n\n\nMykologický klub Nezvěstice byl založen v roce 2004, pořádá vycházky do lesa spojené s poznáváním hub a provozuje houbařskou poradnu. Také každoročně vždy poslední neděli v září pořádá velkou výstavu hub.\n\n\n"}
{"id": "122231", "url": "https://cs.wikipedia.org/wiki?curid=122231", "title": "Velichovky", "text": "Velichovky\n\nObec Velichovky () se nachází v okrese Náchod, kraj Královéhradecký, zhruba 5,5 km západně od Jaroměře. Žije zde  obyvatel. Jsou obecně známy jako lázeňské místo.\n\nPrvní písemná zmínka o vsi (\"Welichow\") se vztahuje k roku 1389.\n\nV sobotu 10. července 1926 navštívil Velichovky v doprovodu svého syna Jana Masaryka oficiálně prezident republiky Tomáš Garrigue Masaryk. Přenocoval ve vile „Zátiší“ a vydal se na další cestu automobilem do Úpice.\n\nV roce 1945 zde sídlil vojenský štáb německé skupiny armád Střed a 8. května 1945 sem kolona americké armády doručila německému polnímu maršálu Ferdinandu Schörnerovi pomocí mise Velichovky německou kapitulaci.\n\n\nSocha i smírčí kříž na obrázcích jsou z obce Litíč necelé 2 km severně od Velichovek.\n\n"}
{"id": "122232", "url": "https://cs.wikipedia.org/wiki?curid=122232", "title": "Želeč (okres Prostějov)", "text": "Želeč (okres Prostějov)\n\nObec Želeč se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci pochází z roku 1141 z listiny biskupa Jindřicha Zdíka, kdy zde náleželo 1 popluží olomouckému kostelu. Kolem roku 1250 se psal Radslav z Želče.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nV obci stojí kostel svatého Bartoloměje.\n\n\n\n"}
{"id": "122233", "url": "https://cs.wikipedia.org/wiki?curid=122233", "title": "Červený Hrádek (okres Jindřichův Hradec)", "text": "Červený Hrádek (okres Jindřichův Hradec)\n\nObec Červený Hrádek () se nachází 9 km severovýchodně od Dačic v okrese Jindřichův Hradec v Jihočeském kraji. Žije zde obyvatel.\n\nNejstarší zmínka o Červeném Hrádku pochází z roku 1211. V této době vlastnil Hrádek šlechtický rod Markvarta z Hrádku, někdy nazývaného z Říše, Starče a Holoubku (odtud ve znaku obce holubí křídla). Markvart z Hrádku se svou manželkou Vojslavou založil v nedaleké Nové Říši klášter. V roce 1310 Smilo z Hradku (Castello) potvrdil klášteru v Gerasu patronátní právo ke kostelu v Rancířově u Vratěnína a přislíbil klášteru ochranu těchto práv. Zmíněn je také jeho syn Heinrich.\n\nDále na Hrádku pobývali páni z Bílkova (1318), Matyáš z Hrádku (1349), Smil z Hrádku (1356). Poté také markrabě Jan, který Hrádek propůjčoval jako zeměpanské léno, dalším majitelem byl markrabě Jošt (1410) a ten prodal Hrádek Petrovi z Kamenice, řečenému Šturm (odtud se po krátký čas jmenoval Šturmův Hrádek). V 16. století patřil Hrádek rodu Zahrádeckých sídlících na Hobzí, ten ho pak prodal majitelce Budíškovic, paní Alžbětě Višňovské. Od této doby sdílí stejný osud s Budíškovicemi.\n\nV průběhu třicetileté války byla tvrz pobořena a zanikla. I když panské sídlo zaniklo, vesnice žila a rozvíjela se dál.\n\nObec Červený Hrádek byla jednou z prvních, která po příkladu Zahlinic na Hané uskutečnila po roce 1858 scelení pozemků. Ještě před první světovou válkou odešlo z obce pracovat mnoho zedníků a tesařů a jiných řemeslníků do Vídně, po válce se ale vrátili a pracovali doma.\n\nPrvní světová válka skončila 28. října 1918, zpráva o konci války se do obce dostala až o den později. Ještě tentýž podzim zastihla většina hrádeckých obyvatel epidemie španělské chřipky. Zemřelo devět lidí a ostatní nesli následky nemoci po celý život.\n\nNa jaře 1917 se v obci začal stavět vodovod, jeho stavba byla dokončena o rok později. V letech 1922–1926 dle zákona o pozemkové reformě byly pozemky z vlastnictví dvora převedeny do vlastnictví zdejším domkařům. Kromě pozemků dvůr vlastnil i palírnu (později sloužila jako chudobinec), i ta byla předána do vlastnictví obce. Dne 5. prosince 1935 probíhala veřejná schůze o elektrifikaci obce.\n\nTaké druhá světová válka si vyžádala své oběti. V roce 1938 byla vyhlášena všeobecná mobilizace a z obce bylo odvedeno několik mužů k armádě. Do vsi přijeli českoslovenští vojáci, byly tvořeny pracovní čety a kopány zákopy na obranu před Němci. První německá vojska sem vpadla 15. dubna 1939. Rudá armáda do obce přišla 9. května 1945 a v červnu 1945 byli odsunuti Němci.\n\nV roce 1955 byly v celé obci opraveny cesty, v části zvané Hladov vyštěrkovány a na návsi byla provedena parková úprava. V roce 1956 bylo v obci založeno JZD. O rok později vybudováno koupaliště. Od 1. červa 1960 patří obec po zrušení okresu Dačice k okresu Jindřichův Hradec. V roce 1968 bylo vybudováno veřejné osvětlení obce. V roce 1976 byl v Červeném Hrádku založen Český svaz žen. V roce 1977 došlo při povodni k protržení hráze Mlýnského rybníka, po opravě v roce 1979 bylo pod hrází rybníka postaveno dětské koupaliště. Ve stejném roce byla místním JZD postavena bytovka. V roce 1978 byla dokončena kanalizace v obci.\n\nV roce 1980 došlo v rámci racionalizace národního hospodářství ke sloučení MNV Červený Hrádek a Hříšice. V obci byly vyasfaltovány cesty a vyvrtány hloubkové studně. V roce 1984 bylazapočata výstavba čistírna pitné vody v Loučkách. Roku 1987 vznikla významná společenská organizace v obci – myslivecké sdružení Vápovka. Při Zemědělském družstvu Hříšice vznikl oddíl ledního hokeje.\n\nRoku 1990 se obec oddělila obce od střediskové obce Hříšice. V roce 1991 bylo na Řečici vybudováno koupaliště. V roce 1993 byl místními sportovci založen fotbalový klub a odsouhlasena výstavba nového fotbalového hřiště na Řečici (roku 1997 bylo slavnostně otevřeno a v roce 1999 dostavěny a zkolaudovány šatny). V roce 1996 došlo k telefonizaci obce. V roce 2000 bylo založeno SDH – Sportovní družstvo hasičů, které krátce po založení dosáhlo několika menších úspěchů.\n\nV letech 2000–2002 byla obec plynofikována. Cena díla přesáhla 4,5 milionu Kč. V roce 2001 se uskutečnil první sraz rodáků. V roce 2002 byla na kapličce zhotovena nová fasáda. V roce 2003 se opravovaly cesty na Hladově a byl odbahněn rybník Mlýnský. V roce 2006 se pokračovalo v opravách cest, tentokrát na Podolí a byl v obci vybudován bezdrátový internet. V dalších letech byla opravena hasičská zbrojnice a kompletně byla zrekonstruována bývalá škola č.p 27. Pokračovalo se dalšími akcemi, jako je rekonstrukce osvětlení, bezdrátového rozhlasu, oprava obecních cest a oprava čekárny a výstavba víceúčelového hřiště. Dále byl zbudován hlubinný vrt na vodu pod Rasovým polem, který by měl být soběstačný pro zásobování obce pitnou vodou. V následujících letech obec usilovala o získání dotací na vybudování nového vodovodu. V roce 2010 došlo k nové parkové úpravě obce - v parku na návsi byly vysázeny lípy, v okolí obecního úřadu a směrem na Hladov byla vybudována odpočívadla. Na Hladově bylo postaveno dětské hřiště. Pořádají se zde různé sportovní a kulturní akce, funguje zde knihovna a veřejný internet. Obec se i nadále rozvíjí, snaží se vytvořit dobré podmínky pro všechny obyvatele.\n\nV roce 1917 zde italští vězni vybudovali jeden z prvních vodovodů.\n\nVes Červený Hrádek stejně jako sousední Nová Říše (dějiny těchto sousedů jsou velmi podobné) zažila v minulých dobách mnoho zlého válkami a požáry, proto přívlastek Červený.\n\n\n"}
{"id": "122234", "url": "https://cs.wikipedia.org/wiki?curid=122234", "title": "Křinice", "text": "Křinice\n\nKřinice (německy: \"Weckersdorf\"; též: \"Skrinice\") je obec v okrese Náchod v Královéhradeckém kraji. Rozkládá se v Broumovské kotlině podél Křinického potoka, zhruba 2 km jihozápadně od Broumova. Žije zde  obyvatel. Zástavba vsi je od roku 1995 chráněna jako vesnická památková rezervace. Západně od vesnice se nachází národní přírodní rezervace Broumovské stěny.\n\nKřinice byly založeny jako lesní lánová ves. Rozprostírá se po délce 5 kilomerů a svojí západní částí (horní vsí) sahá k úpatí Broumovských stěn (Hvězda). Na druhém konci (dolní ves) sahá k ústí Křinického potoka do Stěnavy. Jižně od obce ležící „Křinické rybníčky“ jsou přírodní rezervací.\n\nSousedními obcemi jsou Broumov na severovýchodě, Velká Ves a Otovice na východě, Martínkovice a Božanov na jihovýchodě.\n\nVesnice byla založena r. 1255 jako součást klášterního panství. První písemná zmínka o obci pochází z roku 1395, kde byla označována jako Wickersdorf. V roce 1411 je poprvé doloženo jméno Weckersdorf. Patřila k Polickému újezdu, který český král Přemysl Otakar I. věnoval břevnovskému klášteru. Byla založena v době působení broumovského opata Martina (1253–1278) a osídlena německými kolonisty. Patřila do farnosti Broumov. Existence školy je prokázána k roku 1631. Zpočátku bylo zakázáno usazování řemeslníků - s výjimkou jednoho mlýna a hostince. Proto byly Křinice v roce 1677 největší selskou obcí broumovského klášterního majetku. V tom roce je zaznamenáno 51 sedláků a 43 domkářů. V roce 1800 byla postavena nová škola, která byla v roce 1875 opět nahrazena novou budovou. Dřevěným potrubím z křinického prameniště byla již od roku 1706 přiváděna voda do broumovského kláštera, od roku 1880 pak také i do města Broumov. Velké škody napáchal požár v roce 1815. Při dalším požáru v roce 1885 bylo zničeno 24 domů. V roce 1847 na území obce dopadl meteorit.\n\nVedle zemědělství měla význam i cihelna a také těžba pískovce a stavebního písku. V druhé polovině 19. století se mnoho obyvatel obce vystěhovalo do Chile.\n\nPo Mnichovské dohodě v roce 1938 byly Křinice s převážně německým obyvatelstvem připojeny s okresem Broumov k Říši. Po druhé světové válce dále patřily do okresu Broumov. Násilnosti na německém obyvatelstvu v roce 1945 si vyžádaly 13 obětí na životě. Do roku 1946 byli odsunuti zbývající němečtí obyvatelé. Tím poklesl počet obyvatel o více než polovinu (V roce 1939 se zde k trvalému pobytu hlásilo 1030 lidí, v roce 1961 pouze 516). Mnoho domů bylo ponecháno zkáze. Po zrušení okresu Broumov připadly Křinice v roce 1961 do okresu Náchod.\n\nKe Křinicím patří vzdálenější místa Amerika a Cihelny, jakož i samota Červený Dvůr.\n\n\n\n"}
{"id": "122236", "url": "https://cs.wikipedia.org/wiki?curid=122236", "title": "Strážník oddílu", "text": "Strážník oddílu\n\nStrážník oddílu je společný název pro:\n"}
{"id": "122238", "url": "https://cs.wikipedia.org/wiki?curid=122238", "title": "Dobrkovice", "text": "Dobrkovice\n\nObec Dobrkovice se nachází v okrese Zlín ve Zlínském kraji. Žije zde obyvatel.\n\nPrvní písemná zmínka o obci pochází z roku 1360.\n\n\n"}
{"id": "122239", "url": "https://cs.wikipedia.org/wiki?curid=122239", "title": "Braňany", "text": "Braňany\n\nBraňany () je obec v okrese Most v Ústeckém kraji. Obec je vzdálena přibližně 6 km severovýchodně od okresního města Most a 5 km východně od města Bílina. Braňany se nacházejí v nadmořské výšce 253 m a jsou obklopeny čtyřmi vrchy. Na severozápadě leží Červený vrch (366 m), na jihozápadě vrch Na Skalce (328 m), východně se rozkládá vrch Kaňkov (436 m), který odděluje stejnojmennou osadu Kaňkov a na severovýchodě Mnišský les (379 m).\n\nSeverně od obce je krajina poznamenána těžbou uhlí. V Braňanech se kříží silnice č. 256 ze Želenic do Mariánských Radčic a Lomu a silnice III. třídy 2538 z Mostu do Bíliny. Žije zde obyvatel.\n\nZa nejstarší písemné zprávy o obci se dříve považovaly roky 1239, kdy je zmiňován jistý \"Wolzik de Brani\" a 1281, kdy se hovoří o \"Čáslavu z Bran\". Nejspíše se však v obou případech jedná o zaniklou ves Brany u Chomutova. Proto bezpečná zmínka o obci pochází až z roku 1327, kdy je zaznamenán \"Guntherus de Brand\".\n\nPoblíž vsi pod Červeným vrchem ležel manský statek s tvrzí Červený dvůr (\"Rottenhof\"), jehož majiteli byli ve 14. století vladykové z Braňan. Majitelé tvrze obvykle vlastnili i Braňany. V roce 1420 byl vlastníkem Červeného dvora Václav z Moravěvsi. Za husitských válek byly ves i statek vypáleny. V letech 1421–1563 vlastnil tvrz rod z Krynic. Vlastní dvůr prodal roku 1514 Albrecht z Krynic Bartoloměji z Velebudic. Majitelé se střídali, až jej roku 1545 koupilo město Most a v roce 1563 koupilo i tvrz.\n\nBraňany byly naopak součástí panství Teplice, které bylo konfiskováno Vilémovi Vchynskému z Vchynic za účast na stavovském povstání. Braňany se poté dostaly do majetku řádu křižovníků s červenou hvězdou, který ves připojil ke svému statku Chanov. Další část vsi patřila k panství Mirošovice, které bylo v majetku hrabat z Martinic. Od nich se dostala tato část knížatům z Dietrichsteina a nakonec se stala součástí bílinského panství Lobkoviců.\n\nPo roce 1850 se Braňany staly osadou obce Želenice v okrese Teplice, ke konci 19. století se osamostatnily. V letech 1896–1935 byla obec součástí okresu Duchcov, do roku 1960 okresu Bílina a od roku 1960 leží v okrese Most.\n\nV okolí obce se již od 17. století těžilo v malé míře uhlí, ovšem rozmach přišel až v druhé polovině 19. století. Byly zde čtyři doly menšího významu. Po krátký čas zde také byla továrna na výrobu kyseliny sírové, parní mlýn a po rozšíření těžby jílu i keramická továrna (vše postupně v jednom objektu). V roce 1914 byla tovární budova adaptována na byty. Na počátku 20. století byly v okolí otevřeny další doly, např. důl \"Venuše\". V současnosti probíhá důlní těžba na dole Bílina (dříve \"Důl Maxim Gorkij\") v režii Severočeských dolů a. s.\n\nBraňany získaly právo užívat obecní znak a vlajku na základě rozhodnutí předsedy Poslanecké sněmovny č. 16 ze dne 9. 12. 2002.\nVe stříbrném štítě se čtyřmi zelenými kruhovými kouty červená kvádrovaná věž s cimbuřím, dvěma černými okny vedle sebe a otevřenou branou se zlatými vraty na černých závěsech.\nZelený list s bílým středovým vydutým křížem s rameny širokými na okraji listu čtvrtinu šířky listu. Uprostřed listu červená kvádrovaná věž s cimbuřím, dvěma černými okny vedle sebe a otevřenou branou se žlutými vraty na černých závěsech. Poměr šířky k délce listu je 2:3.\n\nObec je po stranách svírána kopci, takže leží v jakési bráně, což se promítlo nejen do názvu obce, ale i do jejího znaku, který tak představuje mluvící znamení.\n\n\n\n\n"}
{"id": "122240", "url": "https://cs.wikipedia.org/wiki?curid=122240", "title": "Bynovec", "text": "Bynovec\n\nObec Bynovec (do roku 1946 \"Binsdorf\") se nachází v okrese Děčín v Ústeckém kraji. Žije v ní obyvatel.\n\nVe statistickém lexikonu obcí ČR je uvedena první písemná zmínka o obci z roku 1543 , podle oficiálních stránek obecního úřadu však založení obce pravděpodobně spadá již do 13. století, kdy na náhorní rovině nad pravým břehem Labe vznikala jednotlivá sídla. Zdejší německá osada tehdy nesla název \"Rodungssiedlung\". Do roku 1946 měla obec německé jméno \"Binsdorf\".\n\n\nNa katastru Bynovce, zhruba 1 km východním směrem od obce, se v lesích nachází přírodní rezervace rašeliniště Čabel. Necelý kilometr směrem na jih od Bynovce, avšak již na katastru sousední obce Kámen, mezi skalami na okraji náhorní roviny nalezneme pískovcovou Slunečnou bránu.\n"}
{"id": "122241", "url": "https://cs.wikipedia.org/wiki?curid=122241", "title": "Bačkov", "text": "Bačkov\n\nBačkov () je obec v okrese Havlíčkův Brod v Kraji Vysočina. Leží asi 10 km severovýchodně od Světlé nad Sázavou a žije zde obyvatel.\n\nNázev se vyvíjel od variant \"Watscow\" (1307) a \"Baczkow\" (1458, 1636). Vznikl z osobního jména Baček, k němuž byla připojena přivlastňovací přípona \"ov\".\n\nObec Bačkov je vesnice, asi 3 km JZ od městečka Habry a asi 6 km SV od Světlé nad Sázavou. Poprvé se připomíná roku 1317, kdy patřila klášteru Vilémov. Po husitských válkách byla ve vlastnictví světských majitelů a naležela k panství Světlá nad Sázavou. Roku 1667 za Buriana z Valdštejna si však majetek rozebrali věřitelé a Bačkov se stal samostatným panstvím.\n\nOd 1. července 1985 do 23. listopadu 1990 byl částí obce Habry, od 24. listopadu 1990 je opět samostatnou obcí.\n\nV letech 2006-2010 působil jako starosta Miloslav Karel, od roku 2010 tuto funkci vykonává František Bárta.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 21. září 2005. V černo-stříbrno-červeně děleném štítě znaku se nachází pět (2,2,1) hvězd, nahoře a dole zlaté, uprostřed modré. Vlajku tvoří tři vodorovné pruhy, černý, bílý a červený, s pěti šesticípými hvězdami (2,2,1), v černém a červeném pruhu žlutými, v bílém modrými. Poměr šířky k délce listu je 2:3.\n\nOd konce 18. století stál v obci zámek, pozdně barokní patrová budova s mansardovou střechou, později užívaný JZD a zbořený roku 2011. V nejbližším okolí vesnice je při cestě do Habrů kaplička sv. Jana Nepomuckého se sochou světce z 18. století a při cestě do Zboží kaplička sv. Josefa z počátku 19. století.\n\n\n"}
{"id": "122242", "url": "https://cs.wikipedia.org/wiki?curid=122242", "title": "Hostišová", "text": "Hostišová\n\nObec Hostišová se nachází v okrese Zlín ve Zlínském kraji. Žije zde obyvatel. Obec se dělí na dvě části, Hostišová a Hostišová-Horňák.\n\nJedná se o menší obec zemědělského charakteru, která se však rychle rozrůstá. Nachází se jen několik málo kilometrů severním směrem od krajského města Zlín, pod západními vrcholky Zlínské vrchoviny. Na jižníhm a východním okraji obce je ovocný sad. Směrem na jih od obce pramení potok Hostišovka. Obec se rozkládá v klidné oblasti stranou frekventovaných silničních tahů a v její blízkosti se rozprostírají rozlehlé lesy.\n\nPrvní písemná zmínka o obci pochází z roku 1397, přičemž podle archeologických nálezů bylo území obce osídleno již ve starší době kamenné. V roce 1446 se obec stala součástí majetku holešovského panství. Na přelomu 15. a 16. století však osada zřejmě zpustla, jelikož se v dalších zápisech objevuje až v roce 1574. V průběhu následujících dvou až tří set let se obec orientovala výhradně na zemědělskou činnost, což bylo po dlouhou dobu klíčové pro obživu místních obyvatel. V roce 1756 byl v obci vybudován barokní kříž a dnes je v tomto kříži umístěný novodobý litinový korpus Krista. Na návsi v centru obce byla v roce 1869 na místě původní zvonice zbudována kaple Navštívení Panny Marie. Až do první světové války docházelo ke zcelování místních polí a po skončení války se v této činnosti nadále pokračovalo.\n\nV roce 1934 byl do obce zaveden elektrický proud a pro místní se stalo klíčovým rozšiřování výroby u firmy Baťa v nedalekém Zlíně, kde tehdy pracovala většina obyvatel obce. Rychlý rozvoj města Zlína napomohl i prodeji zemědělských produktů místních obyvatel, se kterými odjížděli na trh právě do Baťova města.\n\nV noci z 12. na 13. dubna 1944 seskočila na území Trnovce, který spadá pod katastr obce, paradesantní skupina Clay z příslušníků čs. zahraničního vojska ve Velké Británii ve složení Antonín Bartoš – velitel, Jiří Štokman – šifrant, Čestmír Šikola – radiotelegrafista, která měla rozhodující podíl na přípravách povstání na východní Moravě ke konci druhé světové války.\n\nPo druhé světové válce a nástupu komunistického režimu v tehdejším Československu došlo k výrazné změně celkové politické orientace a k postupnému procesu socializace zemědělství v obci. Právě hostišovští zemědělci patřili mezi první v tomto procesu na celém tehdejším Gottwaldovsku. V roce 1950 zde bylo založeno JZD. V 50. letech byla v obci vybudována kanalizace, vodovod a nová bezprašná vozovka. V roce 1964 byl vybudován také nový kulturní dům. V 80. letech došlo k vybudování tenisových kurtů, hřiště a také koupaliště, které v dnešní době slouží spíše jako hasičská nádrž.\n\nPo sametové revoluci v roce 1989 se obec Hostišová osamostatnila a 6. prosince 1990 začala její nová éra. Po volbách do místního zastupitelstva vznikla Hostišová jako samostatná obec a výkonným článkem se stal obecní úřad Hostišová.\n\nV těsné blízkosti obce u lesa se nachází nově zbudovaná Křížová cesta z roku 2009 a také Rozhledna Hostišová na Strážné, která byla budována v letech 2010 až 2012. V obci se nacházejí také dva památné stromy, které jsou chráněny státem. Jsou to Prajzovská hruška, jejíž stáří je odhadováno cca na 250 let a památný dub.\n\nTraduje se, že obec je pojmenována podle pána Hostiše, který za husitských válek uprchl ze svého hradu, který údajně stával na kopci Strážná. Hostiš majetek zanechal svým poddaným, kteří založili obec a pojmenovali ji po svém bývalém pánovi.\n\n\"Růst počtu obyvatel ukazuje následující tabulka:\"\n\nOd 50. let až do roku 1991 kolísal počet obyvatel mezi 350 až 390. Avšak v posledních letech počet obyvatel pravidelně narůstá, k 1. lednu 2018 zde žilo 513 obyvatel.\n\nSkladba trvale bydlícího obyvatelstva\n\n\n\n"}
{"id": "122243", "url": "https://cs.wikipedia.org/wiki?curid=122243", "title": "Haluzice", "text": "Haluzice\n\nObec Haluzice se nachází v okrese Zlín ve Zlínském kraji. Žije zde obyvatel.\n\nPrvní písemná zmínka o obci pochází z roku 1261.\n\n\nŘímskokatolická farnost Vlachovice\n"}
{"id": "122244", "url": "https://cs.wikipedia.org/wiki?curid=122244", "title": "Brňany", "text": "Brňany\n\nObec Brňany () se nachází v okrese Litoměřice v Ústeckém kraji, v rovinaté krajině při levém břehu řeky Ohře zhruba šest kilometrů jižně od Litoměřic. Žije v ní obyvatel.\n\nPrvní písemná zmínka o Brňanech: (v Brňanech chovatel koní Jakub s půdou), se nachází v latinsky psané zakládací listině litoměřické kapituly a vztahuje se k roku 1057. Podle výkladu Antonína Profouse název původně označoval osadu lidí, žijících při \"brné\", tj. blátivé, kalné vodě (podobného původu je název nepříliš vzdálené Brné nad Labem).\n\nV šedesátých letech dvacátého století probíhal průzkum hydrogeologických poměrů České křídové pánve. V jeho rámci byl u Brňan proveden vrt, který v hloubce 928–990 metrů v permokarbonských sedimentech zachytil zdroj silně mineralizované uhličité, chlorido-sodné vody se zvýšeným obsahem stroncia, barya a lithia. Podle analýzy z roku 1967 voda obsahovala celkem 57,5 g.l rozpuštěných minerálních látek. Ve vodě tehdy bylo kromě jiných prvků rozpuštěno 20 456 mg.l sodíku, 30 072 mg.l chloru, 8,6 mg.l lithia, 13 mg.l barya a 2 mg.l stroncia.\n\n\n"}
{"id": "122245", "url": "https://cs.wikipedia.org/wiki?curid=122245", "title": "Dolní Habartice", "text": "Dolní Habartice\n\nObec Dolní Habartice () se nachází v okrese Děčín v Ústeckém kraji. Rozkládá se v Českém středohoří v údolí říčky Bystrá, asi devět kilometrů jihovýchodně od Děčína, v severovýchodním sousedství města Benešov nad Ploučnicí. Žije zde obyvatel.\n\nPrvní písemná zmínka o obci pochází z roku 1281.\n\nObec Dolní Habartice dostala své jméno po prvním rychtáři Eberhartovi. Území obce leží v jihovýchodní části okresu Děčín. Obec sousedí na severu s Horními Habarticemi, na jihu s Benešovem nad Ploučnicí a na východě s Malou Bukovinou. Krajina je mírně zvlněná (nadmořská výška cca 220–230 m n. m.), většinu území pokrývá zemědělská půda. Území obce je chráněno ze západu a východu lesy, nacházejícími se při katastrálních hranicích obce. Osídlení je roztroušeno v mělké údolní nivě podél říčky Bystré, která přitéká od severovýchodu z Markvartic a Horních Habartic, dále plyne k jihozápadu do Benešova nad Ploučnicí, kde se vlévá do řeky Ploučnice. Celé území obce se nachází v okrajové části CHKO České středohoří a leží na okraji CHOPAV Severočeská křída. Výměra obce je 557,31 ha.\n\nDopravně nejvýznamnější je silnice III. třídy 26223, která napojuje obec na širší strukturu osídlení. Tato komunikace propojuje osídlení podél říčky Bystré od Benešova nad Ploučnicí přes Dolní a Horní Habartice do Markvartic, kde se u Veselého napojuje na silnici I/13 směr Nový Bor (Liberec). Územím obce prochází železniční trať Děčín – Rumburk. Nejbližší železniční zastávka je v obci.\n\nPočet obyvatel obce se pohybuje okolo 560 (podíl mužů a žen půl na půl), z toho v produktivním věku je cca 370 obyvatel, osob do osmnácti let je cca 140.\n\nStavební úřad a matriční úřad jsou na Městském úřadu v Benešově nad Ploučnicí stejně jako pošta. Katastrální, pozemkový a celní úřad jsou v Děčíně. Obec má vodovod a je plynofikována.\n\nObec má základní školu a mateřskou školu. Zdravotnické zařízení a Policie ČR jsou v Benešově nad Ploučnicí. V obci jsou sportoviště, která jsou tvořena travnatým hřištěm pro kopanou, tenisovými kurty s asfaltovým povrchem a hřiště pro odbíjenou.\n\n\n"}
{"id": "122246", "url": "https://cs.wikipedia.org/wiki?curid=122246", "title": "Horní Řepčice", "text": "Horní Řepčice\n\nObec Horní Řepčice se nachází v okrese Litoměřice v Ústeckém kraji. Žije v ní obyvatel. První písemná zmínka o obci se nachází v Zakládací listině litoměřické kapituly z roku od roku 1057. Mezi místní zajímavosti patří kaplička na návsi.\n\nNejstarší písemná zmínka pochází z roku 1057.\n\n"}
{"id": "122247", "url": "https://cs.wikipedia.org/wiki?curid=122247", "title": "Habrovany (okres Ústí nad Labem)", "text": "Habrovany (okres Ústí nad Labem)\n\nObec Habrovany () se nachází v okrese Ústí nad Labem v Ústeckém kraji. Žije v ní obyvatel.\n\nNázev vesnice je odvozen ze spojení ves Habrovanů, tj. lidí, kteří žijí v blízkosti habrového lesa. V historických pramenech se jméno uvádí ve tvarech: Habrowany (1542, 1646, 1654) a Habrowan (1787 a 1833).\n\nPrvní písemná zmínka pochází z roku 1542.\n\n\n"}
{"id": "122248", "url": "https://cs.wikipedia.org/wiki?curid=122248", "title": "Ctiněves", "text": "Ctiněves\n\nObec Ctiněves se nachází v okrese Litoměřice v Ústeckém kraji, přibližně šest kilometrů jihovýchodně od Roudnice nad Labem, pod úpatím hory Říp. Žije v ní obyvatel.\n\nPrvní písemná zmínka o Ctiněvsi se datuje k roku 1318. Ve vsi je podle Václava Hájka z Libočan pohřben Praotec Čech, ale v devatenáctém století hrob marně hledali romantičtí archeologové.\n\n\n"}
{"id": "122249", "url": "https://cs.wikipedia.org/wiki?curid=122249", "title": "Blšany u Loun", "text": "Blšany u Loun\n\nObec Blšany u Loun () se nachází v okrese Louny v Ústeckém kraji. Žije v ní obyvatel.\n\nPrvní písemná zmínka o obci pochází z roku 1227.\n\nV jižní části vesnice stojí na okraji hospodářského dvora blšanský zámek postavený na konci šestnáctého století Janem Hruškou z Března. Dochovaná podoba je výsledkem barokní přestavby provedené po třicetileté válce.\n\n"}
{"id": "122250", "url": "https://cs.wikipedia.org/wiki?curid=122250", "title": "Bříza (okres Litoměřice)", "text": "Bříza (okres Litoměřice)\n\nObec Bříza se nachází v okrese Litoměřice v Ústeckém kraji přibližně 8,5 kilometru od města Roudnice nad Labem. Žije v ní obyvatel.\n\nPrvní písemná zmínka pochází z roku 1347.\n\n"}
{"id": "122251", "url": "https://cs.wikipedia.org/wiki?curid=122251", "title": "Honětice", "text": "Honětice\n\nObec Honětice (niem. \"Honietitz\", \"Honetitz\") se nachází v okrese Kroměříž ve Zlínském kraji. Žije zde obyvatel. V roce 2012 zde byl vybudován přírodní koupací biotop. A hned vedle penzion s názvem Dvůr Honětice i s kempem. Do kempu se sjíždí velké množství lidu z okolí i z daleka.\n\nPrvní písemná zmínka o obci pochází z roku 1353.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nŘímskokatolická farnost Hoštice u Zdounek\n\n"}
{"id": "122252", "url": "https://cs.wikipedia.org/wiki?curid=122252", "title": "Horní Habartice", "text": "Horní Habartice\n\nObec Horní Habartice se nachází v okrese Děčín v Ústeckém kraji. Rozkládá se v Českém středohoří v údolí říčky Bystrá, asi 9,5 kilometru východně od Děčína a 3,5 kilometru severovýchodně od Benešova nad Ploučnicí. Žije v ní obyvatel.\n\nPrvní písemná zmínka o obci pochází z roku 1281.\n\n\n"}
{"id": "122253", "url": "https://cs.wikipedia.org/wiki?curid=122253", "title": "Dolní Lhota (okres Zlín)", "text": "Dolní Lhota (okres Zlín)\n\nObec Dolní Lhota se nachází v okrese Zlín ve Zlínském kraji. Žije zde obyvatel.\n\n\n"}
{"id": "122254", "url": "https://cs.wikipedia.org/wiki?curid=122254", "title": "Hrobice (okres Zlín)", "text": "Hrobice (okres Zlín)\n\nObec Hrobice se nachází v okrese Zlín ve Zlínském kraji. Žije zde obyvatel. Tato samostatná obec leží na kopci mezi Slušovicemi a Lukovem, v podhůří Hostýnských hor ve vzdálenosti 8 km od Vizovic a 10 km od Zlína. Nadmořská výška Hrobic se pohybuje v rozmezí mezi 350 a 441 m. n. m. Součástí katastru obce je také osada Nové Dvory, na kterou plynule navazuje zástavba obce Březová.\n\nNázev obce není odvozen od slova „hrob“, jak by se dalo předpokládat, ale je vytvořeno příponou -ice z vlastního jména Hrob. Existují i další vysvětlení jména Hrobice, ale ta jsou mnohem méně pravděpodobná než to uvedené.\n\nPrvní zmínka o obci Hrobice z roku 1446 se dochovala v zemských deskách olomouckého kraje. V 16. století začali do okolí pronikat kolonisté z rumunského Sedmihradska a do Hrobic přinesli českobratrskou církev ke které se připojili téměř všichni její obyvatelé. V obci byl postaven českobratrský kostel, který však zanikl při pozdějším osídlení katolickým obyvatelstvem. Roku 1890 byla v obci postavena jednotřídní škola.\n\nMoravská vlastivěda z roku 1907 uvádí, že se zdejší obyvatelé živí převážně nákupem a prodejem nožů, křiváků a jalovcových dýmek. Přesto se tehdy většina obyvatel živila zemědělstvím. Roku 1912 byla v blízkosti obce započata stavba zkušební přehrady, která byla předzvěstí vodní nádrže Slušovice. Následujícího roku byla v Hrobicích postavena zděná zvonice.\n\nV roce 1959 byli zdejší sedláci nedobrovolně kolektivizováni a později připojeni ke slušovickému družstvu. V 70. letech došlo k integraci Hrobic pod Slušovice a tak zde byla zrušena škola. Přestože tomu název nenapovídá, vznikla roku 1975 na katastrálním území Hrobic vodní nádrž Slušovice. Samospráva byla obnovena v roce 1990 po komunálních volbách. Po osamostatnění byly postupně opravena budova obecního úřadu, zvonice, kaple Panny Marie Sedmibolestné a budova bývalé školy, která byla předělána na školu mateřskou.\n\nV obci působí několik spolků a sdružení. Mezi ně patří zejména sbor dobrovolných hasičů, zahrádkářský svaz, včelařský svaz a myslivecké sdružení. I díky těmto spolkům se v Hrobicích konají každoroční akce mezi nimiž jsou i každoroční degustace hrobické slivovice, dětský maškarní bál, mikulášská diskotéka či setkání starších spoluobčanů. V obci se stále udržují některé lidové tradice. K těm nejvýznamnějším patří tříkrálová sbírka, slavení masopustu, „klabání“ a velikonoční „šlahačka“. Obec vydává i vlastní zpravodaj, který je dostupný také na stránkách obce.\n\n\n"}
{"id": "122255", "url": "https://cs.wikipedia.org/wiki?curid=122255", "title": "Kamýk (okres Litoměřice)", "text": "Kamýk (okres Litoměřice)\n\nObec Kamýk () se nachází přibližně pět kilometrů severozápadně od Litoměřic v okrese Litoměřice v Ústeckém kraji. Žije v ní obyvatel.\n\nNejstarší písemná zmínka pochází z roku 1319. Od 1. července 1980 do 31. prosince 1991 byla obec součástí města Litoměřice.\n\nDo poloviny dvacátého století tvořili drtivou většinu obyvatel Sudetští Němci. Po druhé světové válce byli starousedlíci vysídleni a obec se do značné míry vylidnila.\n\n\n\n"}
{"id": "122256", "url": "https://cs.wikipedia.org/wiki?curid=122256", "title": "Horní Lapač", "text": "Horní Lapač\n\nObec Horní Lapač se nachází v okrese Kroměříž ve Zlínském kraji. Žije zde obyvatel.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "122257", "url": "https://cs.wikipedia.org/wiki?curid=122257", "title": "Dobrná", "text": "Dobrná\n\nObec Dobrná ( či později ) se nachází v okrese Děčín v Ústeckém kraji. Obec je rozdělena do tří částí: Dobrná, Folge a Brložec zaujímající výměru 8,81 km². Celkem v nich žije obyvatel. V okolí obce se nacházejí obce Huntířov, Ludvíkovice a další. V současnosti dochází k obnově obce Dobrná a postupnému se vymanění z finančních pohledávek a znovuobnovení obce. V obci se nachází základní škola, mateřská škola a pošta.\n\nPočátky obce sahají až do 13. století, kde se obec rozkládání nyní, dříve stávala osada datovaná k roku 1230 na místě keltsko-germánského osídlení. První zmínky o obci jsou datovány do roku 1467. Obec vždy samostatná nebyla, již od roku 1392 byla přiřazena pod Benešov. Na počátku 15. stol. se , i když okrajově dotkla Dobrné historie husitských válek, neboť roku 1426 vpadla husitská vojska do Benešova nad Ploučnicí.\n\nDnešní název Dobrná byl převzat z německého Dobern či později Hochdobern , původ tohoto jména není znám ,existuje spousta teorií - pravděpodobně jmény vyjadřuje osídlení na vrchu, pod prameny. Obec Dobrná patřila také na čas pod farnost Huntířova,ale již roku 1486 byla přiřazena pod Benešov. Pro snadnější cestování mezi obcemi(Dobrná-Benešov) byla zřízena tzv. „kněžská cesta“ na jejichž části se nacházel morový hřbitov. V tomto období měla obec 200 obyvatel a roku 1525 zde byl zřízen obecní mlýn.\n\nObec patřila pod správu rodu Salhausenů, kteří přišli do Benešova poté, co opustili děčínské panství. Bohužel po několika letech poklidného života byla obci zasažena rána třicetileté války, lidé zde trpěli nedostatkem jídla , neustálé drancování dovedlo obec takřka k zániku. Vzhledem k blížícímu se konci této války byli obyvatelé vyznávající luteránství od Salhasenů přinuceni násilně přejít na katolickou víru ,tento podnět započal s příchodem rodu Thun-Hohenstein. Po tomto období měla obec pouze 24 domů a obyvatelé byli pouze sedláci, domkaři či zemědělci.\n\nPoté, co obecní mlýn vyhořel, byl obnoven roku 1714 a o osm let později zde byla vystavěna a zřízena obecní škola. Již v roce 1747 byla vystavěna kaple sv. Jana Nepomuckého na místě zvaném „Owand“ ve středu vesnice. Za vlády Marie Terezie bylo zřízeno číslování domů a v Dobrné k tomuto počinu došlo roku 1771. Obec byla zasažena další osudovou ranou ,když zde vypukl tyfus, který si vyžádal 91 obětí. V roce 1785 byly za pomoci rychtáře vyměřeny veškeré pozemky v obci a za vlády císaře Josefa II. patřila obec zase k farnosti Huntířov.\n\nV 19. století obci zasáhla další epidemie tentokrát úplavice, která si vyžádala 46 obětí a o rok později byl vystavěn pomník na památku obětí této choroby. Roku 1826 byla vystavěna silnice spojující Dobrnou a sousední vesnici Huntířov. Rok 1842 se zapsal také do historie obce svým nebývalým suchem a velmi mizivou úrodou, kdy byli postiženi především občané nejchudších vrstev. Dalším významným datem byl rok 1843, kdy pozemky obce byly měřeny již přesněji, císařským geometrem, a také další živelní katastrofa,která obce postihla a to ničivé krupobití, které zničilo opět veškerou úrodu.\n\nDruhá polovina 19. století byla však nad míru dobrá. Došlo k postavení druhé budovy školy, následně byl vystavěn bleskosvod a také syn místního sedláka Florian Ritschel v obci nechal vystavěn továrnu na kamenáčové knoflíky. V roce 1865 došlo k výstavbě další silnici spojující obec s Ovesnou a následně s Benešovem nad Ploučnicí. Roku 1885 vznikl v Dobrné první hasičský sbor a škola byla rozšířena na trojtřídní. U příležitosti padesátého výročí vlády Josefa II. byl před školou vysazen dub a druhý dub byl vysazen o 10 let déle při stejné příležitosti. Dále byla vystavěna silnice na Folknáře a následně na Brložec. A již roku 1912 obec přejala název \"Hochdobern\".\n\n20. století s sebou neslo velmi poklidnou atmosféru pro rozvoj obce.Byla zde otevřena pošta, došlo k dalšímu rozvoji průmyslových oblastí či oblastí služeb. Jenomže tato dobrá atmosféra trvala pouze do začátku první světové války, kdy občané obce ,tak i ostatní příslušníci rakousko-uherské monarchie museli odvádět vysoké naturální dávky,tím došlo k dalšímu strádání, bída a hlad byly na každém rohu. Muži byli povoláváni na vojnu a ženám se pouze dostávala do rukou oznámení o úmrtí. První světová válka přinesla spoustu obětí, mezi nimiž byli i občané Dobrné. Mnozí z těch, kteří přežili, zůstali nadosmrti invalidními.…\n\nV roce 1918 konečně zavládl mír, došlo k pomalému znovu obnovování obce Dobrná. V letech 1919–1920 byla na místě tamější továrny vystavěna koželužna a barvírna, v roce 1920 se obec dočkala elektrického osvětlení. V roce 1923 byla dokončena silnice do Březin a tím se Dobrná stala středem propojení okolních vesnic. V roce 1925 byla obec osvětlena pouličním osvětlením a o rok později byla zahájena první autobusová linka Dobrná – Brložec – Březiny – Děčín rozšířena až do Huntířova. Roku 1932 byl vztyčen pomník obětem první světové války.K roku 1939 zde žilo 879 obyvatel a obec již měla vybudovaný vodovod.\n\nKdyž se dostal k moci A. Hitler a byla podepsána Mnichovská dohoda, již 3. října 1938 došlo k postupnému zabrání Sudet a tím i vpádu německých vojsk do Dobrné. Blížící se válka opět přinesla další rány, které obec zasáhly. Nedostávalo se potravin, ošacení a dalších potřebných věcí k životu. Vysvobozením byl až rok 1945, kdy došlo k ukončení války a následnému odsunu německého obyvatelstva a zároveň postupnému doosídlování obce přistěhovalci, navrátilci z vnitrozemí.\n\n\n\nŽivnostníci v obci podnikají ať už v lesnictví, zemědělství tak zároveň v zemních a dopravních stavbách atd.\n\n\n"}
{"id": "122258", "url": "https://cs.wikipedia.org/wiki?curid=122258", "title": "Dobříň", "text": "Dobříň\n\nObec Dobříň se nachází v okrese Litoměřice, kraj Ústecký, při levém břehu řeky Labe, zhruba 3 km severovýchodně od centra Roudnice nad Labem a 7 km jihozápadně od města Štětí. Žije zde obyvatel.\n\nDobříň byla valnou většinou své historie malou vsí v mělkém údolí Dobříňského potoka (název pravděpodobně pochází ze staročeského jména \"debř\", praslovansky dъbrь = zalesněné údolí). První historická zmínka je z konce 13. století (1295), jméno obce se v průběhu historie mírně měnilo (Dobřeň, Dobřín (mužský rod!), tvar \"Dobříň\" (ženský rod) oficiálně až ve 20. století (ostatní důležité tvary: v Dobříni, do Dobříně).\n\nObec příslušela k panství biskupského hradu v Roudnici nad Labem a poté více než 200 let roudnické větvi Lobkoviců (do zrušení patrimoniální správy v roce 1848). Větší rozvoj obec zaznamenala ve druhé polovině 19. století v souvislosti se stavbou železniční tratí Praha — Podmokly (1851) a industrializací Roudnice nad Labem.\n\nV letech 2002 a 2013 zasáhly obec velké povodně.\n\nObec leží v širokém údolí Labe v místě, kde Labe teče ve velkém ohybu téměř k jihu. Tato tzv. Roudnická brána tvoří spojení mezi Mělnickou (Lužeckou) a Terezínskou (Lovosickou) kotlinou. Podloží tvoří křídové usazeniny (slepence–opuky) stupně turon/coniac (v hlubším podloží je karbonská roudnicko-mšenská pánev a pod ní zvrásněné usazeniny pozdních starohor). Roudnická brána je z jihu omezena Podřipskou tabulí (ve výšce asi 250 m n. m.), na severu pruhem tvrdších opuk se svědeckým vrchem Sovicí. Vlastní údolí je v nejnižší úrovni nivou řeky Labe (s lužním lesem), výše je patrno několik úrovní čtvrtohorních teras řeky Labe. Na nejnižší terase z poslední doby ledové würm/visla leží i jádro obce). Terasy obsahují i velké zásoby písku (těžen východně od obce).\n\nSeverovýchodně od obce se prostírá přírodní památka Dobříňský háj — lužní les se zajímavým bylinným patrem (sněženka podsněžník, dymnivka dutá), výskytem vzácného hmyzu a s několika stoletými duby (regionální biocentrum).\n\nPísník Dobříň (jezero vzniklé po vytěžení písku) má po dokončení těžby sloužit rekreaci, ale také sloužit jako útočiště vodní a pískomilné flory a fauny.\n\n\n\nObcí prochází cyklotrasa \"Labská vinařská cesta\", která je součástí nadregionální \"Labské trasy\" (pokračuje i v Německu jako „Elbe Radweg“) a mezinárodní trasy Praha – Berlín (KČT 2), což je součást evropské trasy Eurovelo 7 (Nordkapp – Malta) viz .\n\nJezera vzniklá po těžbě písku jsou rybářským revírem: 441 061 - ŠTĚRKOPÍSKOVNA DOBŘÍŇ I , rybářským revírem je i řeka Labem: 441 027 - LABE 11 - 12\n"}
{"id": "122259", "url": "https://cs.wikipedia.org/wiki?curid=122259", "title": "Evaň", "text": "Evaň\n\nObec Evaň se nachází v okrese Litoměřice v Ústeckém kraji. K 1. lednu 2017 zde žilo obyvatel.\n\nPrvní písemná zmínka pochází z roku 1437.\n\n\n\n"}
{"id": "122260", "url": "https://cs.wikipedia.org/wiki?curid=122260", "title": "Dobkovice", "text": "Dobkovice\n\nObec Dobkovice se nachází v okrese Děčín v Ústeckém kraji. Žije v ní obyvatel. Vesnice Dobkovice se nachází při levém břehu Labe mezi Ústím nad Labem a Děčínem. Vede přes ni železniční trať 090 a silnice I/62. Na frekventované železniční trati je v obci místní zastávka Dobkovice. Dobkovicemi protéká potok Poustka, který zde ústí do Labe. Údolím potoka vede silnice II/25377, při níž leží vesnice Prosetín a Poustka, patřící k obci Dobkovice.\n\nPrvní písemná zmínka o vsi pochází z roku 1383.\n\n\nPod obec spadá také zámeček a bývalá osada Skrytín.\n\nV obci působí fotbalový oddíl SK Dobkovice založený v letech 1945–1946, který hraje krajskou soutěž v Ústeckém kraji. Klub má k dispozici fotbalové hřiště s rozměry 95 × 55 metrů a hlediště pro 380 diváků.\n\nV Dobkovicích se nachází kulturní sál, kde v minulosti probíhaly zábavy a plesy, s kapacitou 200 míst k sezení, jeviště vhodným pro divadelní představení a propojením s místní hospodou a barem. V sále se konají příležitostné akce pořádané obcí.\n\nV Dobkovicích byla založena v roce 2014 Talk show – Dobkovice, kterou uvádí místní moderátor. Součástí pořadu je živá kapela. První představení proběhlo 30. října a další se od té doby konají jednou až dvakrát ročně.\n\n\n"}
{"id": "122261", "url": "https://cs.wikipedia.org/wiki?curid=122261", "title": "Hlinná", "text": "Hlinná\n\nObec Hlinná () se nachází v okrese Litoměřice v Ústeckém kraji, přibližně 4,5  kilometru severozápadně od Litoměřic. Žije v ní obyvatel.\n\nNevelká vesnice se rozkládá v Českém středohoří nad městem Litoměřice, na mírném jihozápadním svahu v kotlině pod Holým vrchem a Hradištěm, které se tyčí přímo nad Hlinnou a obepínají ji ze severovýchodní až jihovýchodní strany. Jižním směrem se otevřená krajina sklání přes Miřejovice k Litoměřicím, na jihozápad od Hlinné se zvedá vrch Plešivec, od severozápadu obec chrání mohutný masiv Varhoště. V obci pramení Tlučeňský potok, jenž směrem na severozápad odtud vytváří Tlučeňské údolí, které klesá k Sebuzínu.\n\nPrvní písemná zmínka pochází z roku 1337. Od 1. července 1980 do 30. června 1990 byla obec spolu se svými částmi Kundratice, Lbín a Tlučeň součástí města Litoměřice.\n\n\n\n"}
{"id": "122262", "url": "https://cs.wikipedia.org/wiki?curid=122262", "title": "Heřmanov (okres Děčín)", "text": "Heřmanov (okres Děčín)\n\nObec Heřmanov se nachází v okrese Děčín v Ústeckém kraji. Žije v ní obyvatel.\n\nPrvní písemná zmínka o obci pochází z roku 1409. Do roku 1946 nesla obec název \"Hermersdorf\".\n\nV Heřmanově je základní a mateřská škola. Školu navštěvuje (rok 2009) 11 žáků, ve školce je (rok 2009) 20 dětí.\n\n\n\n"}
{"id": "122263", "url": "https://cs.wikipedia.org/wiki?curid=122263", "title": "Boleboř", "text": "Boleboř\n\nBoleboř () je obec v Ústeckém kraji v okrese Chomutov. Žije v ní obyvatel. Vesnice stojí v Krušných horách v nadmořské výšce okolo 620 metrů, devět kilometrů severně od Chomutova a pět kilometrů severozápadně od Jirkova. Vznikla nejspíše v první polovině čtrnáctého století na panství hradu Nový Žeberk, ale později se stala součástí panství Červeného hrádku a ještě později Ahníkova. Obyvatelé se živili především málo výnosným zemědělstvím, chovem dobytka, prací v lese a zpracováním dřeva. Po zrušení poddanství se Boleboř stala samostatnou obcí. V samotné Boleboři žije asi 170 obyvatel.\n\nNázev vesnice je odvozen z osobního jména \"Bolebor\" ve významu Boleborův les nebo háj, ze kterého byl přenesen na blízkou vesnici. V historických listinách se jméno vyskytuje například ve tvarech: Gotfridi villa (1352), Boliborz (1392), Boleborss (1405), Gottessdorff (1549), w Boliborzy (1561) nebo Getterrsdorff (1623).\n\nPrvní písemná zmínka o vesnici pochází z roku 1352. Boleboř patřila k panství hradu Nový Žeberk, na kterém na přelomu sedmdesátých a osmdesátých let čtrnáctého století sídlil Ota z Bergova. Vrchnost měla patronátní právo k bolebořskému kostelu, který byl v roce 1384 kostelem farním. V roce 1383 Nový Žeberk koupil Těma z Koldic. Koldicům, kteří hrad několikrát zastavili, patřilo panství nejméně do roku 1402, po kterém se v jeho držení vystřídalo více majitelů, mezi nimiž byli Albrecht z Dubé, Albrecht z Ervěnic (1407) a snad také Dětřich Kraa z Borku. Od roku 1418 panství patřilo Vítovi ze Šumburka, po něm snad jeho synovi a v roce 1453 se majitelem stal Albert Konipas. Jeho sídelním hradem se stal Borek, a od té doby Boleboř patřila k červenohrádeckému panství.\n\nLorenc Glac roku 1516 odkázal veškerý majetek své dceři Anně, od které ho sňatkem získal Šebestián z Veitmile. Boleboř se stala součástí chomutovského panství, u kterého zůstala do roku 1605, kdy byl rozprodán majetek zabavený Jiřímu Popelovi z Lobkovic. Boleboř patřila k vesnicím, které koupil Linhart Štampach ze Štampachu z ahníkovského panství. Za Linhartova syna Jana Jindřicha byla Boleboř připojena k Březnu. Linhartovi byl v roce 1622 zabaven veškerý majetek za podporu a osobní setkání s králem Fridrichem Falckým během stavovského povstání. Přestože mu měla být vyplacena polovina částky, za kterou byl jeho majetek prodán, odešel Jan Jindřich Štampach roku 1628 do Saska. Boleboř získal do zástavy Jaroslav Bořita z Martinic, jehož zeť Florián Jetřich Žďárský ze Žďáru ji roku 1623 připojil ke spojenému panství Ahníkov-Prunéřov. Ze stejné doby pochází také první zmínka o bolebořské tvrzi, po které ještě na konci dvacátého století zbývaly části příkopu a valů severovýchodně od zbořeného kostela.\n\nPo třicetileté válce byla vesnice ve špatném stavu. Deset usedlostí bylo pustých. Žilo zde šest sedláků, patnáct chalupníků a devatenáct poddaných bez většího majetku. Z nich byl jeden kolářem, další krejčím, jeden ze sedláků měl šenk a tři chalupníci se živili jako švec, krejčí a tkadlec. Všem obyvatelům patřilo dohromady třicet potahů, 51 krav, 29 jalovic, dvě prasata a 23 koz. Někdy na přelomu sedmnáctého a osmnáctého století si u hospodářského dvora nechali Martinicové postavit jako letní sídlo malý zámek upravený po roce 1880 na sídlo lesní správy.\n\nV roce 1794 ve vesnici bylo 71 hospodářství, kostel s farou a školou, panský zámek a poplužní dvůr. Kromě zemědělství se obyvatelé věnovali předení lnu, bělení plátna a chovu ryb ve čtyřech rybnících. Potok Lužec (též Nivský potok) se používal k plavení dřeva k Jirkovu. V devatenáctém století si většina obyvatel přividělávala výrobou dřevěného zboží pro domácnost. Na konci devatenáctého století se také vyráběly dřevěné zátky a dýhované krabice.\n\nPodle zpráv z roku 1898 v Boleboři fungovaly čtyři hostince, dva obchody, trafika a živnost provozovali pekař, kovář, řezník, holič, tři soustružníci dřeva, dva ševci a tři krejčí. Zemědělci pěstovali žito, ječmen, oves, len, brambory a jetel. Poblíž bývala parní pila, kde se zpracovávalo dřevo z okolních lesů a v kamenolomu se těžil štěrk. Trojtřídní školu navštěvovalo okolo 170 žáků.\n\nV roce 1900 byl v obci vybudován vodovod, na který bylo napojeno sedm požárních hydrantů. O pět let později starosta Antonín Zimmermann navrhl založení hasičského sboru. Roku 1906 měl hasičský sbor 40 členů a zakoupil stříkačku. Největší požár zdejší hasiči hasili přímo v Boleboři, když 27. října 1947 vypukl po dlouhém období sucha požár, ve kterém shořelo čtrnáct domů a kostel.\n\nBěhem šedesátých let dvacátého století byla část domů upravena k rekreačnímu bydlení a z jednoho hostince vzniklo rekreační středisko, které patřilo Velkodolu československé armády. Postaveny byly také budovy státního statku Chomutov určené k chovu jatečního skotu. Pracovalo v nich okolo třiceti zaměstnanců, kteří bydleli ve dvou nových bytových domech. Většina obyvatel však za prací dojížděla do průmyslových podniků v podhůří.\n\nBoleboř stojí devět kilometrů severně od Chomutova a pět kilometrů severozápadně od Jirkova uprostřed stejnojmenného katastrálního území o rozloze 4,3 km². Území je protažené přibližně ve směru sever–jih. Celková výměra obce, ke které patří další tři katastrální území, dosahuje 20,08 km². Sousedními obcemi jsou Kalek na severozápadě, Hora Svaté Kateřiny na severovýchodě, Vysoká Pec na jihovýchodě, Jirkov na jihu a Blatno na jihozápadě a na západě. Hranici území na východě vymezuje potok Lužec a na západě přibližně silnice z Jindřišské do Kalku. Na severu území zasahuje až na jižní okraj Svahové.\n\nPřibližně tři čtvrtiny celkové rozlohy obce v roce 2016 pokrývaly lesy (1 574 hektarů), vodní plochy (14 hektarů) a ostatní plochy (74 hektarů). Dominantní složkou zemědělské půdy byly trvalé travní porosty s 254 hektary. Na ornou půdu připadlo pouze 75 hektarů a na zahrady jen sedm hektarů. Koeficient ekologické stability byl podle dat z roku 2015 11,66, což území řadí mezi přírodě blízké oblasti s převahou ekologicky stabilních struktur a nízkým využitím krajiny člověkem.\n\nV geologickém podloží pod vesnicí se vyskytují prekambrické horniny zastoupené dvojslídnými a biotitickými rulami. Jižní úbočí Farského vrchu a oblast jižně od vesnice tvoří předvariské intruzivní horniny a horniny neznámého stáří, které jsou často deformované a metamorfované. Zastupují je různé druhy metagranitů až metagranodioritů a ortoruly.\n\nV geomorfologickém členění Česka oblast leží v geomorfologickém celku Krušné hory a podcelku Loučenská hornatina. Kolem kostela vede ve směru západ–východ hranice geomorfologických okrsků. Krajina jižně od hranice spadá do Bolebořské vrchoviny, zatímco severní část patří k Rudolické hornatině. Nejvyšším bodem území je vrchol Farského vrchu s nadmořskou výškou 799 metrů. Nejnižší bod se nachází v údolí Lužce na jihovýchodním úbočí vrchu Kamenice ve výšce okolo 410 metrů. Zástavba samotné vesnice stojí ve výškách 595–635 metrů.\n\nZ půdních typů se ve střední části území vyskytuje kambizem dystrická, ale severní a jižní části pokrývá podzol kambický.\n\nVětším vodním tokem je pouze Lužec, který má řadu drobných bezejmenných přítoků. Jeden z nich napájí Ovčí rybník, který se nachází jeden kilometr jihovýchodně od vesnice. Do jihovýchodního cípu katastrálního území zasahuje přírodní památka Drmaly.\n\nPři sčítání lidu v roce 1921 zde žilo 435 obyvatel (z toho 204 mužů). Kromě čtyř cizinců byli německé národnosti a všichni patřili k římskokatolické církvi. Podle sčítání lidu z roku 1930 měla vesnice 414 obyvatel: dva Čechoslováky a 412 Němců. Kromě jednoho člověka bez vyznání a jednoho člena evangelických církví se ostatní hlásili k církvi římskokatolické.\n\nBoleboř je od roku 1850 samostatnou obcí. Leží v Ústeckém kraji v okrese Chomutov a patří k ORP Chomutov. Kromě samotné Boleboře k obci patří od roku 1954 Orasín a od roku 1960 Svahová. V letech 1955–1960 byla součástí obce také Pyšná.\n\nPři volbách do obecních zastupitelstev konaných 22. května 1938 v Boleboři žilo 287 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nV místních volbách se volí devět členů obecního zastupitelstva. Ve volbách do obecního zastupitelstva na funkční období 2014–2018 byla volební účast v obci 78,54 %. Sedm zvolených zastupitelů bylo členy sdružení Za moderní venkov a bohatou obec Boleboř a dva patřili ke sdružení Rozvoj obcí Boleboř, Orasín, Svahová a Lesná. Starostou se stal Jan Juřina.\n\nBoleboř stojí na silnici třetí třídy č. 25220 z Jirkova do Brandova, ze které odbočuje silnice III/25211 směrem do Orasína a III/25215 do Kalku. Do vesnice zajíždí autobusová linková doprava a nejbližší železniční stanice a zastávky jsou \"Jirkov\" na trati Chomutov–Jirkov a \"Jirkov zastávka\" na trati Ústí nad Labem – Chomutov. Vede tudy žlutě značená turistická trasa z Kalku do Jirkova a začíná zde modře značená trasa přes Orasín a Mezihoří do Zákoutí. Po silnici z Orasína do Rudolic v Horách je značená cyklotrasa č. 2079.\n\nVe vesnici se dochovalo několik hrázděných domů (památkově chráněné usedlosti čp. 6, 10, 13 a 14). Stával v ní jednolodní barokní kostel svatého Mikuláše z roku 1729 navržený architektem Janem Kryštofem Koschem. Loď i presbytář měly elipsovitý půdorys, kasulová okna a plackové klenby. Před západním průčelím stála hranolová věž. Kostel byl zbořen v roce 1959 a na jeho místech byla roku 1993 postavena kaple s volně stojící zvonicí. Na jižním okraji vesnice stojí u silnice barokní socha svatého Donáta z roku 1744.\n\n\n\n"}
{"id": "122264", "url": "https://cs.wikipedia.org/wiki?curid=122264", "title": "Brzánky", "text": "Brzánky\n\nObec Brzánky se nachází v okrese Litoměřice v Ústeckém kraji. Žije v ní obyvatel.\n\nPrvní písemná zmínka pochází z roku 1338.\n\n\n"}
{"id": "122265", "url": "https://cs.wikipedia.org/wiki?curid=122265", "title": "Drnovice (okres Zlín)", "text": "Drnovice (okres Zlín)\n\nObec Drnovice se nachází v okrese Zlín v kraji Zlínský, v údolí horního toku říčky Vláry, zhruba 5,5 km severozápadně od Valašských Klobouk a 22 km na východ od Zlína. Žije zde obyvatel.\n\n\n"}
{"id": "122266", "url": "https://cs.wikipedia.org/wiki?curid=122266", "title": "Kunratice (okres Děčín)", "text": "Kunratice (okres Děčín)\n\nObec Kunratice () se nachází v okrese Děčín v Ústeckém kraji. Žije v ní obyvatel.\n\nPrvní písemná zmínka o obci pochází z roku 1380.\n\nPo druhé světové válce došlo v obci k vysídlení původních německých obyvatel.\n\n\n\n\n"}
{"id": "122268", "url": "https://cs.wikipedia.org/wiki?curid=122268", "title": "Děčany", "text": "Děčany\n\nObec Děčany se nachází v okrese Litoměřice v Ústeckém kraji, zhruba 10 km severozápadně od Libochovic, 12 km severovýchodně od Loun a 14 km jihozápadně od Lovosic. Žije v ní obyvatel. Rozkládá se v Dolnoharské tabuli, při jihovýchodním úpatí vrchu Baba (306 m); protéká jí Suchý potok.\n\nPrvní písemná zmínka pochází z roku 1226.\n\n\n"}
{"id": "122269", "url": "https://cs.wikipedia.org/wiki?curid=122269", "title": "Chomýž", "text": "Chomýž\n\nObec Chomýž (něm. \"Komeisch\") se nachází v okrese Kroměříž ve Zlínském kraji. Žije zde obyvatel.\n\nPrvní písemná zmínka o obci pochází z roku 1365, údajně však existovala již při Mongolském vpádu na Moravu v roce 1241.\n\nZákladem znaku je obecní razítko a pečeť z roku 1749, v jehož poli byla rostlina se třemi květy. Byl doplněn heraldickou figurou z erbu držitelů hradu Křídlo pánů z Cimburka a obci udělen rozhodnutím předsedy Poslanecké sněmovny dne 15. července 1993. Popis znaku: dělený štít, v horním modrém poli vyrůstají z dělící čáry ze společného zeleného stonku tři stříbrné květy o šesti lístcích, dolní pole dělené trojím cimbuřovým řezem střídavě stříbrně a červeně.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "122270", "url": "https://cs.wikipedia.org/wiki?curid=122270", "title": "Býčkovice", "text": "Býčkovice\n\nObec Býčkovice ( \"Pitschkowitz\") se nachází v okrese Litoměřice v Ústeckém kraji. V roce 2017 zde žilo obyvatel.\n\nPrvní písemná zmínka pochází z roku 1197. Obec Býčkovice má bohatou historii. K té neodmyslitelně patří i dvě tvrze. Dodnes je dochované panské sídlo Vartenberků z první třetiny 16. století a především zaniklá býčkovická komenda Řádu německých rytířů. Na místě této staré tvrze dnes stojí dva rodinné domy, z nichž jeden obsahuje i její pozůstatek – starou kamennou studnu.\n\n\n\n"}
{"id": "122271", "url": "https://cs.wikipedia.org/wiki?curid=122271", "title": "Brandov", "text": "Brandov\n\nBrandov () je obec v okrese Most v Ústeckém kraji. Nachází se v pohraničním výběžku tvořeném vodními toky Svídnice, Flájský potok a Načetínský potok v nadmořské výšce 543 m. K obci patřila i dnes zaniklá osada Zelený Důl ležící na česko-německé hranici asi 1 km severně od Brandova. Do Brandova vede z Hory Svaté Kateřiny silnice III. třídy č. 25220. Žije zde obyvatel.\n\nPrvní písemná zmínka o Brandově pochází až z roku 1549 a jeho vznik souvisí s těžbou kovů v Krušných horách. V Brandově se těžila především železná ruda. V roce 1622 je zde poprvé zmiňován kostel a roku 1780 byla v obci zřízena fara. Před rokem 1848 patřil Brandov k panství Červený Hrádek. Po roce 1850 se stal samostatnou obcí s osadou Zelený Důl.\n\nV té době se zde také pátralo po ložiscích černého uhlí, které bylo nalezeno poblíž obce a v roce 1853 se začalo těžit. Šachta dostala jméno \"Gabriela\" podle majitelky hraběnky Buquoyové. Po smrti hraběnky v roce 1863 došlo k útlumu těžby. Sňatkem přešel majetek Buquoyů na rod princů z Hohenlohe-Langenburgu. V roce 1893 koupil brandovské doly německý podnikatel Jan Schlutius, který těžbu opět zvýšil. Na počátku 20. století vznikla na okraji Brandova hornická kolonie. V letech 1901–1902 bylo postaveno parní těžní zařízení a vrtná věž. V roce 1906 nechal majitel Schlutius otevřít druhou šachtu \"Zdař Bůh\" a u ní vybudovat úřednickou budovu. Nová šachta byla spojena lanovou dráhou s úpravnou uhlí, která se nacházela za hranicemi u města Olbernhau. Po vypuknutí první světové války byly uzavřeny hranice se Saskem a uhlí bylo ukládáno v Brandově na haldách, než bylo možné opět zprovoznit lanovou dráhu. V roce 1921 byly doly zastaveny, protože po zhroucení německé marky se těžba stala nerentabilní. Doly se již nepodařilo plně obnovit. Během druhé světové války probíhal v Brandově geologický průzkum, ale práce byly v roce 1942 zastaveny, neboť zásoby v dolech již byly téměř vyčerpány.\n\nZdejší obyvatelstvo se vedle těžby uhlí živilo také zpracováním dřeva, především výrobou dřevěných hraček.\n\nPo roce 1945 proběhl odsun německého obyvatelstva, čímž došlo k razantnímu poklesu počtu obyvatel. Ani dosídlení obyvateli z vnitrozemí tento úbytek nenahradil.\n\nDnes je Brandov rekreační oblastí, mnoho zdejších domů slouží k individuální rekreaci. Vede sem modře značená turistická stezka z pohraničního Zeleného Dolu, která pokračuje do Rudolic v Horách a Horního Jiřetína.\n\nBrandov získal právo užívat obecní znak a vlajku na základě rozhodnutí předsedy Poslanecké sněmovny č. 45 ze dne 5. 10. 2004.\nVe zlatém štítě nad zeleným návrším vztyčený červený plamenný hořící meč provázený dvěma odkloněnými zelenými smrkovými větvičkami.\nList tvoří tři svislé pruhy, zelený, žlutý a zelený, v poměru 1:4:1. Ve žlutém pruhu červený plamenný hořící meč hrotem nahoru, dole provázený dvěma odkloněnými zelenými smrkovými větvičkami. Poměr šířky k délce listu je 2:3.\n\n\nPři sčítání lidu v roce 1921 zde žilo 2190 obyvatel (z toho 1080 mužů), z nichž bylo 27 Čechoslováků, 2033 Němců a 130 cizinců. Kromě 71 evangelíků, pěti členů církve československé a tří lidí bez vyznání patřili k římskokatolické církvi. Podle sčítání lidu z roku 1930 měla vesnice 2110 obyvatel: 35 Čechoslováků, 1953 Němců a 122 cizinců. Většina stále byla římským katolíky, ale žilo zde také 84 evangelíků, jeden člen církve československé, jeden člen ostatních církví a 58 lidí bez vyznání.\n\n\n\n"}
{"id": "122272", "url": "https://cs.wikipedia.org/wiki?curid=122272", "title": "Dřínov (okres Kroměříž)", "text": "Dřínov (okres Kroměříž)\n\nObec Dřínov se nachází v okrese Kroměříž ve Zlínském kraji. Žije zde obyvatel.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nV Dřínově se roku 1869 narodil pedagog, vědec a veterinární lékař MVDr. Josef Taufer. Ve vestibulu Tauferovy střední odborné školy veterinární v Kroměříži je umístěna jeho pamětní deska.\n\n"}
{"id": "122273", "url": "https://cs.wikipedia.org/wiki?curid=122273", "title": "Drahobuz", "text": "Drahobuz\n\nObec Drahobuz se nachází v okrese Litoměřice v Ústeckém kraji. Žije v ní obyvatel.\n\nPrvní písemná zmínka pochází z roku 1374, kdy byla ve vlastnictví Petra Sršy z Drahobuze.\n\n\n\n"}
{"id": "122274", "url": "https://cs.wikipedia.org/wiki?curid=122274", "title": "Brozany nad Ohří", "text": "Brozany nad Ohří\n\nMěstys Brozany nad Ohří se nachází v okrese Litoměřice v Ústeckém kraji při levém břehu řeky Ohře, zhruba devět kilometrů jižně od Litoměřic. Žije v něm obyvatel. Jihozápadně od městyse se nachází přírodní rezervace Pístecký les.\n\nObec byla prvně doložena roku 1276. Status městyse z 15. století byl obnoven roku 2007.\n\n\n\n"}
{"id": "122275", "url": "https://cs.wikipedia.org/wiki?curid=122275", "title": "Hoštice (okres Kroměříž)", "text": "Hoštice (okres Kroměříž)\n\nObec Hoštice se nachází v okrese Kroměříž ve Zlínském kraji. Žije zde obyvatel.\n\nPrvní písemná zmínka o obci pochází z roku 1131.\n\nV místech zaniklé středověké tvrze byl koncem 17. století postaven jednopatrový barokní zámek. Od roku 1875 Hoštice i zámek vlastnili hrabata Dubští z Třebomyslic. Zámek Hoštice je známý hlavně jako rodiště rakouské spisovatelky Marie Ebner-Eschenbachové, rozené hraběnky Dubské. Podél cest od zámku k lesu a od zámku ke dvoru Svárov vedou jírovcové aleje zapsané v seznamu památných stromů okresu Kroměříž.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nV 1915 se zde narodil Josef Filipec, český jazykovědec, lexikograf.\n\n\n"}
{"id": "122276", "url": "https://cs.wikipedia.org/wiki?curid=122276", "title": "Havraň", "text": "Havraň\n\nHavraň () je obec, která se nachází v jižní části okresu Most v Ústeckém kraji. Leží zhruba 6 km jihovýchodně od města Mostu, součástí obce jsou i osady Moravěves a Saběnice. Obcí prochází silnice I/27 z Mostu na Žatec a do Plzně, která se zde kříží se silnicí č. 251 z Jirkova na Postoloprty. Havraň je členem Mikroregionu Most - Jih. Žije zde obyvatel.\n\nPrvní písemná zmínka o vsi pochází již z roku 1281, kdy je v listině zmiňován jako svědek jistý Chval z Havraně (\"Qual de Habran\"). V roce 1337 vedl spor Ješek z Havraně se Štěpánem z Hrušova a Moravěvsi o patronátní právo nad kostelem. Spor o dosazování faráře je první zmínkou o zdejším kostele. Majitelé vsi a poplužního dvora během 14. století nejsou přesně známi. Ves byla rozdělena mezi více vlastníků, kteří se střídali. V 15. století byla ves v majetku pánů z Koldic. V roce 1492 prodal Těma z Koldic Havraň Jiřímu a Václavovi z Fictumu za 1100 kop českých grošů. V roce 1496 Jiří Opl z Fictumu odkázal ves a její platy na nábožné a dobročinné skutky pro chudinu z Mostu. Od následujícího roku byla ves pod správou mosteckého purkmistra a městské rady. Při dělení majetku mezi katolíky a protestanty v roce 1615 zůstala katolíkům. V roce 1628 se Havraň opět ocitla pod správou městské rady a byla začleněna do městského panství Kopisty, jehož součástí zůstala až do roku 1848. Po roce 1850 se Havraň stala samostatnou obcí s připojenými osadami Moravěves a Saběnice.\n\nPrvní písemná zpráva o škole v Havrani pochází z roku 1673. Farní škola byla umístěna v domě čp. 40. V roce 1844 byla postavena nová školní budova. V roce 1921 byla v obci zřízena i česká obecná škola. Základní škola v obci existovala do roku 2007, kdy byla pro malý počet žáků zrušena.\n\nObyvatelstvo se tradičně živilo zemědělstvím a ovocnářstvím, v 18. století jsou u obce zaznamenány i chmelnice. Od poloviny 19. století se začíná také v Havrani rozvíjet podnikání a průmysl. V roce 1869 bylo v okolí Havraně 14 malých uhelných šachet. První zmínka o těžbě uhlí u Havraně je nicméně mnohem starší. Už v roce 1613 udělil císař Matyáš mosteckému měšťanovi Hansi Weidlichovi právo na těžbu a využití zdejšího uhlí. Malodoly však nebyly příliš rentabilní a do konce 19. století zanikly. Obec si tak udržela svůj zemědělský charakter. Jediným průmyslovým podnikem, který zůstal v Havrani, byl cukrovar. V roce 1882 jej vybudovala firma Hielle & Dittrich z Krásné Lípy. V roce 1887 byla Havraň napojena na dnes již zrušenou železniční trať Vrskmaň-Strupčice-Malé Březno-Havraň-Polerady-Počerady. V současnosti je průmysl soustředěn v nově vybudované průmyslové zóně Joseph jižně od obce při silnici I/27.\n\nHavraň získala právo užívat obecní znak a vlajku na základě rozhodnutí předsedy Poslanecké sněmovny č. 37 ze dne 8. 6. 2004.\nŠtít dělený, nahoře stříbrno-zlatě polcený, vpravo býčí hlava s červeným jazykem, vlevo jelení hlava, obojí černé a čelně hledící. Dole v modrém poli na zeleném návrší stříbrný kostel vlevo s věží, která má červenou stanovou střechu s makovicí a patriarším křížem, obojí zlaté, a okno. Loď se dvěma okny a sníženým kněžištěm má sedlovou červenou střechu. Okna jsou černá a oblouková.\nList tvoří tři vodorovné pruhy, bílo–žlutě polcený, modrý a zelený, v poměru 4:3:1. V bílém poli býčí hlava s červeným jazykem, ve žlutém poli jelení hlava, obojí černé a čelně hledící. Ze zeleného pruhu vyniká do modrého bílý kostel s věží k vlajícímu okraji. Věž má okno, červenou stanovou střechu s makovicí a patriarším křížem, obojí žluté. Loď má dvě okna, snížené kněžiště a sedlovou červenou střechu. Okna jsou černá a oblouková. Poměr šířky k délce listu je 2:3.\n\n\n\n"}
{"id": "122277", "url": "https://cs.wikipedia.org/wiki?curid=122277", "title": "Bařice-Velké Těšany", "text": "Bařice-Velké Těšany\n\nObec Bařice-Velké Těšany se nachází v okrese Kroměříž ve Zlínském kraji. Žije zde obyvatel. Obec se skládá ze dvou částí: Bařic a Velkých Těšan.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "122278", "url": "https://cs.wikipedia.org/wiki?curid=122278", "title": "Hřivínův Újezd", "text": "Hřivínův Újezd\n\nObec Hřivínův Újezd se nachází v okrese Zlín ve Zlínském kraji. Žije zde obyvatel. První písemná zmínka pochází z roku 1373. Je členem Mikroregionu Luhačovské Zálesí\n\nKromě památek lidové architektury (komory u čp. 11 a 19) je v obci památkově chráněn jen dřevěný kříž z roku 1877 s řezbářskou výzdobou (v současné době uložen v depozitáři Muzea jihovýchodní Moravy ve Zlíně). Památkou místního významu je kaple sv. Cyrila a Metoděje, postavená v roce 1897, studna a místní škola.\n\n"}
{"id": "122279", "url": "https://cs.wikipedia.org/wiki?curid=122279", "title": "Domašín (okres Chomutov)", "text": "Domašín (okres Chomutov)\n\nDomašín () je obec v okrese Chomutov v Ústeckém kraji. Leží v Krušných horách asi 4 km severně od Klášterce nad Ohří v nadmořské výšce okolo 560 m. Tvoří ji čtyři místní části: Domašín, Louchov, Nová Víska a Petlery, přičemž obecní úřad sídlí v Louchově. V obci žije obyvatel.\n\nSamotný Domašín leží na katastrálních územích \"Domašín u Klášterce nad Ohří\" s rozlohou 3,3 km² a \"Podmilesy\" o výměře 2,72 km² a v roce 2011 v něm žilo 36 obyvatel.\n\nPojmenování vesnice vzniklo odvozením ze staročeského osobního jména \"Domašě\" ve významu Domašův dvůr. V průběhu dějin je vesnice uváděna například ve tvarech a spojeních \"Thamaszina puol\" (1431), Thomaszin (1446), \"puol vsi Domoczyna\" (1481), \"w Tomaczsinie\" (1543), Tomatssin (1543), Tometschen (1566), Domaczino (1597), Tamitssen a Tamiczow (1654), Thamitschan (1718) nebo Tomitschan (1846).\n\nPrvní písemná zmínka o vesnici pochází z roku 1431 a vztahuje se k dělení majetku mezi bratry Aleše a Viléma ze Šumburka. V roce 1449 koupil polovinu vesnice Vilém z Illburka a od roku 1453 patřila bratrům Andreasovi a Nikolasovi z Fictumu. Později se Domašín stal součástí majetku královské komory a v roce 1552 ho Bohuslav Felix Hasištejnský z Lobkovic připojil ke svému vernéřovskému panství. Jeho syn Bohuslav Jáchym Hasištejnský z Lobkovic vyměnil statky na Chomutovsku se svým příbuzným Jiřím Popelem z Lobkovic, který byl v roce 1594 odsouzen za zradu a urážku císařského majestátu ke ztrátě majetku. Vesnici od královské komory koupil Eliáš Schmidträbner z Lustenegu a znovu ji připojil k Vernéřovu. Dalšími majiteli byli Arnošt Markvart z Hrádku a od roku 1740 hrabě Antonín Chotek z Chotkova a Vojnína. Později se vystřídalo několik jiných majitelů. Naposledy statek koupil v roce 1857 František Karel Z Weidenheimu, jehož potomkům patřil až do roku 1945.\n\nDomašín byl především zemědělskou vesnicí. I přes relativně velkou nadmořskou výšku, se z roku 1623 dochovala zmínka o vinohradu. Vlastníky panství zastupoval rychtář jmenovitě zmiňovaný v roce 1651, kdy zde žilo 54 obyvatel. Po třicetileté válce ve vesnici podle berní ruly z roku 1654 žili čtyři sedláci, osm chalupníků a jeden nemajetný člověk závislý na obci. Pěstovalo se žito, které se prodávalo v Přísečnici.\n\nV polovině 19. století se v okolí vesnice pokusně hloubily železnorudné doly. Ze starších zpráv je znám důl \"Anna,\" ve kterém se v letech 1830, 1839 a 1840 vytěžilo 112 tun krevele. Kromě něj se v dolech vyskytoval a vybíral ametyst. Jižně od vesnice se prostoru Holubího vrchu těžily acháty používané k výzdobě kaple svatého Václava v katedrále svatého Víta.\n\nOd roku 1950 ve vsi existovalo jednotné zemědělské družstvo, ale po roce 1957 bylo zrušeno a jeho majetek převeden na státní statek Vernéřov. Od 70. let 20. století zde hospodařil Státní statek, oborový podnik Chomutov, se zaměřením na chov mladého skotu.\n\nPři sčítání lidu v roce 1921 zde žilo 225 obyvatel (z toho 115 mužů) německé národnosti a římskokatolického vyznání. Podle sčítání lidu z roku 1930 měla vesnice 189 obyvatel se stejnou národnostní a náboženskou strukturou.\n\nZ Domašína pocházel \"Josef Václav Nitsch,\" puškařský mistr ve vernéřovské puškařské manufaktuře.\n\n\n\n"}
{"id": "122280", "url": "https://cs.wikipedia.org/wiki?curid=122280", "title": "Horní Lhota (okres Zlín)", "text": "Horní Lhota (okres Zlín)\n\nObec Horní Lhota se nachází v okrese Zlín ve Zlínském kraji. Žije zde obyvatel.\n\nObec se nalézá na samém okraji moravského Valašska ve výšce 340 m n. m. při komunikaci ze Zádveřic do Luhačovic. (Do Luhačovic je to 9 km a do Zlína 19 km.) K obci zasahuje severní okraj chráněné krajinné oblasti Bílé Karpaty. Obcí protéká potok Olše. Od okrajových částí obce se táhne pásmo lesů jižních svahů Vizovických vrchů a severovýchodně od obce jsou při okraji lesa roztroušeny chatové osady.\n\nO obci Horní Lhota se zmiňují písemné prameny roku 1420, uvádějící zdejšího faráře Jana z Uherského Brodu. Obec byla původně majetkem olomouckého biskupství.\n\nDominantou obce je báň kostela svatého Dionýsia (Dionysia Areopagity) v barokním slohu. Ten stojí pravděpodobně na místě staršího dřevěného kostelíka. Jedna z písemných zpráv zmiňující kostelík v obci pochází z roku 1449. Jádro kostela pochází z roku 1700, věž byla přistavěna v roce 1746. Interiér kostela zdobí oltářní obraz malíře Joži Uprky.\n\nK dalším pamětihodnostem obce patří smírčí kříž, usazen u bočního vchodu do kostela, a boží muka v jižní části obce. V centru obce se dochoval vodní mlýn. Přímo nad obcí severním směrem na výrazné ostrožně Vala (551 m n. m.), výběžku Slavického kopce (624 m n. m.), se nacházejí zbytky hradu Engelsberk (Sehrad) z počátku druhé půle 13. století. Dodnes se zachovaly nevelké zbytky základů a pozůstatky mohutných valů s příkopy.\n\n\n\n"}
{"id": "122281", "url": "https://cs.wikipedia.org/wiki?curid=122281", "title": "Bílence", "text": "Bílence\n\nBílence () jsou obec v Ústeckém kraji v okrese Chomutov. Nachází se v Mostecké pánvi 7,5 kilometru jihovýchodně od Chomutova v nadmořské výšce 250–300 metrů. Obec se skládá ze tří částí: Bílenců, Voděrad a Škrle, v nichž žije obyvatel. \n\nV samotných Bílencích bydlí okolo 120 lidí. První písemná zmínka o nich pochází z poloviny čtrnáctého století. Přibližně do třicetileté války vesnice tvořila samostatný šlechtický statek, ale později bývala součástí větších majetků. Převažujícím zdrojem obživy obyvatel bývalo zemědělství. Po druhé světové válce klesl počet obyvatel na třetinu předválečného počtu a zánik hrozil celé vesnici, protože na její místo měla zasahovat Velemyšleveská výsypka. Z jejího budování sešlo, a od posledního desetiletí dvacátého století se celá obec opět začala rozvíjet.\n\nNázev vesnice je odvozen z osobního jména \"Bielen\" ve významu \"ves Bílenců.\" V historických listinách se jméno vyskytuje ve tvarech: in Bielencz (1355), Bielenecz (1386), v Bielenicích (1525), w Bylinczych (1545), na Bileniczych (1614), Bilenz, Bielenz nebo Bielenicze (1787) a Bílence (1854).\n\nPrvní písemná zmínka o vesnici pochází z roku 1355, kdy zde sídlil Jindřich z Bílenců. Roku 1370 se zdejší kostel stal farním a o podací právo se roku 1386 dělil Jindřich z Bílenců s blažimským farářem Jindřichem. Dalším majitelem vesnice byl roku 1395 Bořita z Pšovlk na Voděradech a po něm Vilém Rous, jehož vdova Markéta roku 1405 ve zdejším kostele zřídila nový oltář. Vesnici však po Vilémovi zdědil Václav Rous z Moravěvsi a Byčen z Cítova.\n\nPo celou dobu od čtrnáctého století ve vsi pravděpodobně stávala tvrz, písemně doložená až roku 1510, kdy Byčenův potomek Jan z Cítova poddaným ze Všestud na červenohrádeckém panství prodal 83,2 strychů polí s tím, že budou bíleneckému statku odvádět peněžní a naturální dávky a v době žní odpracují deset dní roboty ročně. Všestudští tuto povinnost plnili ještě v osmnáctém století. Po Janovi Bílence získala Kateřina z Chrámců, která vesnici roku 1541 přenechala Albrechtovi z Močidlan, ale sama v ní žila až do roku 1556. Někdy v té době došlo v Bílencích k židovskému pogromu.\n\nAlbrecht z Močidlan zemřel před rokem 1557. Už roku 1543 nechal Bílence zapsat své manželce Kateřině z Hartenberku. Měli dceru Kateřinu, která se provdala za Cyrila Satanéře z Drahovic a podruhé za Václava Horu z Ocelovic. Roku 1570 (nebo 1571) prodala bílenecký statek Adamu Štampachovi ze Štampachu a přestěhovala se do Nového Sedla. Nejspíš roku 1572 vesnici koupil Havel Hrobčický z Hrobčic. Už za jeho života v Bílencích sídlil Havlův nejstarší syn Ladislav Hrobčický z Hrobčic a po otcově smrti, asi roku 1606, Bílence zdědil.\n\nRoku 1618 od něj statek koupil Asman (Erasmus) starší Štampach ze Štampachu za 18 000 kop míšeňských grošů a připojil jej k Hořeticím. Ve vesnici v té době převládalo protestantství. U kostela však stále působil katolický farář, kterým byl koncem šestnáctého století Zachariáš Fábera. Roku 1595 lovil holuby, přičemž jedna ze střel zapálila střechu stodoly v Přečaplech a tamní rozezlení obyvatelé faráře zabili.\n\nAsman Štampach ze Štampachu se zúčastnil stavovského povstání v letech 1618–1620, za což byl roku 1622 odsouzen ke ztrátě majetku. Bílenecký statek v té době tvořila tvrz, dvůr a ves Bílence s poplatky ze Všestud a Voděrad. Navíc nezaplatil celou kupní cenu a o zbývající čtyři tisíce kop grošů se Hrobčičtí marně soudili ještě roku 1655. Roku 1623 zabavené statky Bílence, Hořetice a Žiželice koupil František Clary de Riva. O tři roky později je prodal Pavlovi Michnovi z Vacínova. Od roku 1629 patřily k Bílencům také Voděrady a roku 1637 je Václav Michna z Vacínova připojil k postoloprtskému panství.\n\nBěhem třicetileté války vesnice, vzhledem ke své poloze na hlavní cestě, trpěla průchody vojsk. Podle berní ruly z roku 1654 bylo 21 ze 39 usedlostí pustých. Obyvatelé měli osm potahů, 39 krav, šestnáct jalovic, dvacet ovcí, 27 prasat a dvě kozy. Na polích se pěstovala pšenice a žito. Bílenecká tvrz zpustla snad už na přelomu šestnáctého a sedmnáctého století.\n\nU Postoloprt Bílence zůstaly jen do roku 1667, kdy byly odděleny jako samostatný statek, a o rok později byly připojeny k Záluží. Někdy v té době byl na místě bývalé tvrze nebo v jejím těsném sousedství postaven poplužní dvůr. V letech 1694–1704 byly správním centrem statku Bílence a Voděrady, ke kterému patřily i Hořetice a Žiželice. Po Michnech z Vacínova statek patřil Krakovským z Kolovrat, od nichž jej roku 1738 koupil kníže Jindřich Auersperk, který ho připojil k Červenému hrádku. U něj vesnice zůstala až do zrušení poddanství. Auersperkové nechali v poslední třetině osmnáctého století ve dvoře postavit bílenecký zámek, ve kterém sídlila správa statku.\n\nPodle tereziánského katastru z roku 1748 ve vsi žilo deset židovských rodin, které obchodovaly s peřím, plátnem, židovskýchm zbožím, sňůrkami, špatnými noži a dýmkami. Ve vsi byl panský mlýn s jedním kolem a působil zde učitel.\n\nRoku 1813 vesnici negativně ovlivnily průchody vojsk související s napoleonskými válkami. V letech 1809–1857 ve vsi fungovala cihelna, ve které se vyrábělo sedm až osm tisíc cihel ročně. Roku 1866 Bílence opět postihly válečné události. Vojáci vracející se z prusko-rakouské války ve vsi rozšířili choleru, na níž údajně zemřelo 79 lidí. Od konce sedmdesátých let devatenáctého století byl u Bílenců v provozu hnědouhelný důl, ve kterém pracovali tři horníci. Patřil paní H. Sommerové a byl uzavřen už v dalším desetiletí. Od roku 1875 do vsi jednou denně docházeli poslové přespolní pošty z Údlic a o dva roky později byl založen sbor dobrovolných hasičů. Koncem devatenáctého století se plánovala výstavba železnice z Chomutova do Postoloprt, na které měly mít Bílence nákladní nádraží. Projekt však nebyl nikdy realizován.\n\nI přes rozvoj drobného průmyslu si vesnice uchovávala na počátku dvacátého století zemědělský charakter. Kromě obilí se pěstovala cukrová řepa, brambory a chmel. U vesnice bývaly čtyři rybníky a po první světové válce se rozšířilo sušení ovoce. Mlýn byl nejpozději koncem války uzavřen. Během války také padla část zdejších obyvatel, kterým byl roku 1937 u příležitosti šedesátého výročí od založení sboru dobrovolných hasičů odhalen pomník u kostela.\n\nPřed začátkem druhé světové války vesnice prosperovala. Kromě několika řemeslníků v ní byli dva holiči, čtyři obchody se smíšeným zbožím, dva řezníci, pekařství, hostinec s řeznictvím, restaurace a trafika. Po Mnichovské konferenci vesnici 9. a 10. října 1938 obsadilo německé vojsko. Od začátku roku 1945 do vsi přicházeli uprchlíci před postupující frontou. Rudá armáda sem dorazila 8. května 1945 těsně poté, co německé dělostřelecké jednotky ustoupily směrem k Lažanům. Během jara a léta roku 1946 byli vysídleni němečtí obyvatelé.\n\nJednotné zemědělské družstvo založené v padesátých letech dvacátého století bylo na počátku dalšího desetiletí zrušeno a převedeno na státní statek, u kterého roku 1973 vznikla tělocvičná jednota s fotbalovým oddílem. Zásobování pitnou vodou od roku 1967 zajišťuje vodovod napojený na údlický vodojem. Služby se po zavření školy omezily na jedinou prodejnu Jednoty, která se nacházela v budově bývalé synagogy. Fotbalový oddíl byl v osmdesátých letech převeden do Nezabylic a později zanikl. Zaniknout měly celé Bílence, protože se nacházely v místech, kde měla být zřízena Velemyšleveská výsypka. Z její realizace nakonec sešlo a obec se roku 1993 připojila k Programu obnovy vesnice, díky kterému se podařilo zrekonstruovat řadu objektů. V roce 2000 byl otevřen sportovní areál s antukovým tenisovým a volejbalovým hřištěm.\n\nVesnice stojí asi 7,5 kilometru jihovýchodně od Chomutova v Ústeckém kraji v okrese Chomutov a náleží k obci s rozšířenou působností Chomutov. Správní území obce měří 12,73 km² a skládá se ze dvou katastrálních území: Bílence a Škrle. Samotné katastrální území Bílence měří 7,03 km² a stojí v něm také vesnice Voděrady.\n\nGeologické podloží tvoří neogénní sedimenty: písky, štěrky a jíly, pod kterými jsou uložené hnědouhelné sloje. Většina oblasti se nachází v chráněném ložiskovém území Škrle s výskytem nežáruvzdorných keramických jílů. V geomorfologickém členění Česka oblast leží v Mostecké pánvi na rozhraní dvou podcelků. Hranice mezi nimi vede mezi Chomutovkou a silnicí Nezabylice–Velemyšleves. Oblast severně od ní patří do podcelku Chomutovsko-teplická pánev a okrsku Jirkovská pánev, zatímco krajina jižně od hranice spadá do Blažimské plošiny v Žatecké pánvi. Osou jižní poloviny území je údolí Chomutovky. Nejvyšším bodem je kóta s nadmořskou výškou 302 metrů v severovýchodní části katastrálního území. Nejnižší bod ve výšce okolo 250–255 metrů se nachází u řeky na východní hranici. V oblasti převládají dva půdní typy: na levém břehu řeky to je smonice modální na štěrcích, zatímco na pravém břehu převažuje černozem luvická, jejíž podloží tvoří spraše. Severně a severovýchodně od vesnice se vyskytuje také pelozem modální. Jediným vodním tokem je řeka Chomutovka.\n\nV rámci Quittovy klasifikace podnebí se celé území nachází v teplé oblasti T2, pro kterou jsou typické průměrné teploty −2 až −3 °C v lednu a 18–19 °C v červenci. Roční úhrn srážek dosahuje 550–700 milimetrů, počet letních dnů je 50–60, počet mrazových dnů se pohybuje mezi 100–110 a sněhová pokrývka zde leží 40–50 dnů v roce.\n\nPři sčítání lidu v roce 1921 zde žilo 476 obyvatel (z toho 230 mužů), z nichž bylo 43 české a 425 německé národnosti a osm cizinců. Šestnáct jich byli židé, dva lidé byli bez vyznání, osm patřilo k evangelické a 450 k římskokatolické církvi. Podle sčítání lidu z roku 1930 ve vesnici žilo 72 Čechů, 444 Němců a tři cizinci. Kromě jednoho žida, sedmnácti evangelíků a čtyř lidí bez vyznání se hlásili k římskokatolické církvi.\n\nBílence měly nepřetržité židovské osídlení od počátku šestnáctého století až do roku 1938. Největšího rozmachu dosáhlo na počátku devatenáctého století, kdy zde žilo na osmdesát židovských rodin. Ve východní části obce existovalo židovské ghetto, které se nacházelo podél ulice vedoucí z návsi na východ. V polovině devatenáctého století čítalo na 23 domů, z nichž do dnes se dochovala zhruba polovina. V téže lokalitě byla v první polovině devatenáctého století postavena synagoga, která byla činná do dvacátých let dvacátého století. Poté byla využívána jako mateřská školka a ještě později, a to až do současnosti, jako obytný dům. V severní části obce se pak nachází židovský hřbitov z roku 1846, který byl během druhé světové války rozebrán a rozorán. Na počátku 21. století se několik náhrobních kamenů nachází povalených na nedaleké louce.\n\nOd zrušení poddanství v roce 1850 se Bílence staly samostatnou obcí, ke které nejpozději od sčítání lidu v roce 1869 patřila osada Voděrady, a od roku 1960 také Škrle.\n\nVolby do obecního zastupitelstva roku 1933 se konaly 22. července v místním hostinci. Z patnácti členů zastupitelstva měla dva zástupce Česká agrární strana, čtyři Sudetoněmecká strana a zbývajících devět zastupovalo stranu .\n\nV letech 2010–2014 byl starostou František Žák, od roku 2014 funkci vykonává Petra Kubániková.\n\nBílence se nachází severně od silnice třetí třídy č. 25116 z Nezabylic do Velemyšlevsi, na které se nachází zastávka autobusové linkové dopravy. Do samotné vesnice vede krátká silnice č. 25117, která pokračuje dále do Voděrad. Nejbližší železniční stanice jsou Hořetice na trati Lužná u Rakovníka – Chomutov vzdálené asi pět kilometrů. Chomutovské stanice na trati Chomutov–Cheb jsou asi osm kilometrů daleko. Jižní okraj vesnice míjí značená cyklotrasa č. 3034 z Chomutova do Března u Postoloprt.\n\nŠkola v Bílencích existovala nejméně od poloviny sedmnáctého století. V roce 1822 byla postavena nová školní budova, která nahradila nevyhovující prostory v malém domku, kde učitel bydlel přímo v učebně. Roku 1882 byla škola o patro zvýšena. Ve druhé polovině devatenáctého století ji navštěvovalo 80–130 žáků. Česká jednotřídní škola byla otevřena v roce 1937, kdy do ní chodilo čtrnáct žáků. Po druhé světové válce se škola otevřela 7. ledna 1946, kdy do ní začalo chodit 21 dětí z Bílenců, Voděrad a Škrle. V dalších letech byla rozšířena na dvoutřídní, ale roku 1978 byla uzavřena a v budově otevřel knihovnu a své kanceláře místní národní výbor.\n\n\nVe vsi se narodil Ernst Ferdinand Storch (1865–1938), advokát a dlouholetý chomutovský starosta.\n\n\n\n"}
{"id": "122282", "url": "https://cs.wikipedia.org/wiki?curid=122282", "title": "Dolní Zálezly", "text": "Dolní Zálezly\n\nDolní Zálezly (dříve též pouze Zálezly, ) jsou obec na levém břehu řeky Labe 7 km jižně od Ústí nad Labem v okrese Ústí nad Labem, kraj Ústecký. Žije v nich obyvatel.\n\nPrvní písemná zmínka pochází z roku 1226. V roce 1949 došlo k přejmenování na Dolní Zálezly, aby byly odlišitelné od blízké vesnice Horní Zálezly (do té doby také jen Zálezly).\n\n\nKaple svaté Anny z roku 1780 stojí v horní části návsi za tratí. Vedle kaple jednoduchá kovová zvonička s litinovým zvonem, který pořídila ocelárna v Bochumi roku 1894.\n\n\n\n"}
{"id": "122283", "url": "https://cs.wikipedia.org/wiki?curid=122283", "title": "Hrušovany", "text": "Hrušovany\n\nObec Hrušovany () se nachází v okrese Chomutov, kraj Ústecký. Žije v ní obyvatel.\n\nNázev vesnice znamená \"ves Hrušovanů\" a je odvozen buď ze staršího názvu \"Hrušov,\" nebo podle místa odkud původní obyvatelé vesnice přišli. V historických pramenech se jméno vyskytuje ve tvarech: de Grussowan (1209), de Hrussowan (1266), na hrussowanech (1542), Hrussowany (1623) nebo Hruschowan a Hrussowa (1787).\n\nPrvní písemná zmínka o vesnici pochází z roku 1209.\n\nPři sčítání lidu v roce 1921 zde žilo 244 obyvatel (z toho 108 mužů), z nichž bylo 239 německé a pouze pět československé národnosti. Kromě tří evangelíků a jednoho člověka bez vyznání patřili k římskokatolické církvi. Podle sčítání lidu z roku 1930 měla vesnice 240 obyvatel: osm Čechoslováků a 232 Němců. Všichni se hlásili k římskokatolické církvi.\n\nPři volbách do obecních zastupitelstev konaných 22. května 1938 v Hrušovanech žilo 156 voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\n\n"}
{"id": "122284", "url": "https://cs.wikipedia.org/wiki?curid=122284", "title": "Bělušice (okres Most)", "text": "Bělušice (okres Most)\n\nBělušice () jsou obec 10 km jihovýchodně od města Mostu v Ústeckém kraji v nadmořské výšce 333 m na úpatí hory Bělouš (399 m). Na území obce se nachází hora Kamenný vrch (842 m. n. m.). Katastrální výměra obce činí 1082 ha. V obci se nachází tvrz, která byla vyhlášena kulturní památkou. Žije zde obyvatel.\n\nNejstarší písemná zpráva o Bělušicích pochází z roku 1231, kdy je vlastnil Vít z Bělušic. V roce 1240 je jako majitel doložen Boleslav z Bělušic. Potomci tohoto vladyckého rodu tu sídlili i ve 14. století (v roce 1377 Jindřich a Bozděch z Bělušic, v roce 1404 Jan z Bělušic).\n\nZdejší tvrz je sice poprvé v písemných pramenech doložena až v roce 1408 jako majetek vladyky z Vchynic, o němž je zmínka ještě roku 1421, ale pravděpodobně zde musela stát již ve 14. století. V roce 1465 držel tvrz spolu se vsí Jiří z Truzenic.\n\nBělušice se později staly střediskem většího statku, jenž vlastnil v roce 1523 Jan Charvát z Berštejna. V roce 1566 získali Bělušice páni z Bílé, ale už v roce 1570 se vrátily opět do držení Charvátů. V roce 1623 byl Jan Charvát osvobozen z obvinění na účasti ve stavovském povstání v letech 1618–1620, takže mu majetek nebyl zabaven. Po něm držela Bělušice Alžběta Charvátová, která se provdala za Karla Chotka z Chotkova. Majetkem Chotků zůstala ves do roku 1848 a statek si podrželi až do první pozemkové reformy v roce 1925. Obyvatelstvo se živilo zemědělstvím. Obec patřila do farního obvodu Bečov.\n\nDo roku 1948 byl statek v majetku rodiny Baňků, kdy jim byl zkonfiskován. Poté zde do roku 1990 hospodařily státní statky. V restituci byl majetek vrácen zpět rodině Baňků. Část původní tvrze se pravděpodobně zachovala v obytném domě statku (čp. 1). K areálu patří také salla terrena (čp. 56) postavená kolem roku 1700. Objekt byl v nedávné době zrekonstruován. Hlavní obytná část je obdélníková patrová budova s valbovou střechou, k níž přiléhají hospodářská stavení. Je zpevněna opěrnými pilíři, sahajícími skoro do poloviny její výšky.\n\nBělušice získaly právo užívat obecní znak a vlajku na základě rozhodnutí předsedy Poslanecké sněmovny č. 22 ze dne 13. 5. 2003.\nV červeném štítě se zvýšeným zlatým trojvrším s černými vidlemi (podávky bez násady) stříbrný běžící kůň.\nList tvoří dva vodorovné pruhy, červený s bílým běžícím koněm a žlutý. Poměr šířky k délce listu je 2:3.\n\n\nNa jižním okraji obce se nachází věznice, která byla v roce 1958 zřízena jako nápravně pracovní tábor. Do roku 1989 sloužila pro odsouzené do I. nápravně výchovné skupiny (NVS), což byli pachatelé nejméně závažné trestné činnosti. Postupně přibývali odsouzení II. NVS, kam byli zařazováni recidivisté a prvopachatelé závažnější trestné činnosti. Svou profilací se Věznice Bělušice řadí mezi věznice s ostrahou pro výkon trestu mužů s délkou trestu do 15 let.\n\n"}
{"id": "122285", "url": "https://cs.wikipedia.org/wiki?curid=122285", "title": "Huntířov (okres Děčín)", "text": "Huntířov (okres Děčín)\n\nObec Huntířov () se nachází v okrese Děčín v Ústeckém kraji. Žije v ní obyvatel.\n\nPrvní písemná zmínka o obci pochází z roku 1352.\n\n\n\n"}
{"id": "122286", "url": "https://cs.wikipedia.org/wiki?curid=122286", "title": "Chudoslavice", "text": "Chudoslavice\n\nObec Chudoslavice () se nachází v okrese Litoměřice v Ústeckúm kraji, necelých sedm kilometrů severovýchodně od Litoměřic. Rozkládá se v Českého středohoří na jižním úpatí vrchu Trojhora; protéká jí Chudoslavický potok. V obci žije obyvatel.\n\nPrvní písemná zmínka pochází z roku 1545.\n\n\n\n"}
{"id": "122287", "url": "https://cs.wikipedia.org/wiki?curid=122287", "title": "Oleško", "text": "Oleško\n\nObec Oleško se nachází v okrese Litoměřice v Ústeckém kraji. Žije v ní obyvatel. Na severovýchodním okraji obce se nachází přírodní památka Písčiny u Oleška. Celková rozloha katastrálního území \"Oleško u Rohatců\" je 327 ha, z čehož 114 ha představuje orná půda.\n\nPrvní písemná zmínka pochází z roku 1226.\n\n\n"}
{"id": "122289", "url": "https://cs.wikipedia.org/wiki?curid=122289", "title": "Michalovice (okres Litoměřice)", "text": "Michalovice (okres Litoměřice)\n\nObec Michalovice se nachází v okrese Litoměřice v Ústeckém kraji asi 3,5 kilometru západně od Litoměřic. Žije v ní obyvatel.\n\nPrvní písemná zmínka pochází z roku 1720.\n\n"}
{"id": "122290", "url": "https://cs.wikipedia.org/wiki?curid=122290", "title": "Obora (okres Louny)", "text": "Obora (okres Louny)\n\nObec Obora se nachází v okrese Louny v Ústeckém kraji. Žije v ní obyvatel. Protéká zde řeka Ohře.\n\nPrvní písemná zmínka o Oboře pochází z roku 1268. V letech 1961–1976 byla obec součástí Černčic, poté města Louny. Osamostatnila se k 24. listopadu 1990.\n\n\n"}
{"id": "122291", "url": "https://cs.wikipedia.org/wiki?curid=122291", "title": "Nová Ves (okres Louny)", "text": "Nová Ves (okres Louny)\n\nObec Nová Ves se nachází v okrese Louny v Ústeckém kraji. Žije v ní obyvatel.\n\nPrvní písemná zmínka o obci pochází z roku 1347.\n\n\n"}
{"id": "122292", "url": "https://cs.wikipedia.org/wiki?curid=122292", "title": "Kámen (okres Děčín)", "text": "Kámen (okres Děčín)\n\nObec Kámen (dříve ) se nachází v okrese Děčín v Ústeckém kraji. Žije v ní obyvatel.\n\nPrvní písemná zmínka o obci pochází z roku 1720. Od 1. července 1980 do 31. prosince 1991 byla obec součástí města Děčín.\n\n\n"}
{"id": "122295", "url": "https://cs.wikipedia.org/wiki?curid=122295", "title": "Malíč", "text": "Malíč\n\nObec Malíč se nachází v okrese Litoměřice v Ústeckém kraji. Na počátku roku 2017 zde žilo obyvatel.\n\nPrvní písemná zmínka pochází z roku 1276.\n\n\n"}
{"id": "122296", "url": "https://cs.wikipedia.org/wiki?curid=122296", "title": "Lkáň", "text": "Lkáň\n\nObec Lkáň se nachází v okrese Litoměřice v Ústeckém kraji. Žije v ní obyvatel.\n\nPrvní písemná zmínka pochází z roku 1237.\n\nNa návsi stojí památkově chráněná výklenková kaple pravděpodobně ze druhé poloviny osmnáctého století. Průčelí kaple s postranními pilastry se otevírá dvoukřídlými dveřmi se sluncovými motivem ve vrchní části a vrcholí segmentovým štítem s výklenkem a zvonovým nástavcem.\n\n"}
{"id": "122297", "url": "https://cs.wikipedia.org/wiki?curid=122297", "title": "Merboltice", "text": "Merboltice\n\nObec Merboltice () se nachází v okrese Děčín v Ústeckém kraji. Žije v ní obyvatel. Obec leží v severovýchodní části Chráněné krajinné oblasti České středohoří. S platností od 1. ledna 2005 byly Merboltice prohlášeny Ministerstvem kultury ČR vesnickou památkovou zónou.\n\nPrvní písemná zmínka o sídle, označeném jako \"Merbotonis villa\", pochází z roku 1352. V roce 1357 byl v této vsi zmíněn i farář, což napovídá, že zde v této době zřejmě už byl i kostel. Merboltice byly založeny v údolí podél toku Merboltického potoka (německy \"Triebschbach\") jako lesní lánová ves s typickým uspořádáním plužin, táhnoucích od jednotlivých usedlostí až na okolní hřebeny.\n\nAž do 16. století patřily Merboltice k panství hradu Scharfenstein (Ostrý), později byly součástí konojedského panství. Dne 13. října 1788 navštívil Merboltice rakouský císař Josef II.\n\nMerboltický kostel byl spolu s místním hřbitovem zlikvidován na základě rozhodnutí představitelů KSČ v roce 1975. V roce 2000 Merboltičtí obnovili místní hřbitov a posléze byla opravena i zvonice. V přízemí zvonice byla zřízena kaple sv. Kateřiny a z prostředků veřejné sbírky byl pořízen s nový zvon. Kaple a zvon byly slavnostně vysvěceny 8.května 2004.\n\nV roce 2006 byla dokončena stavba dřevěné rozhledny na Strážném vrchu (601 m n. m.).\n\nV soutěži Vesnice roku získaly Merboltice v roce 1998 bílou stuhu za práci s dětmi, v roce 1999 čestné uznání za rozvoj vesnice a v roce 2010 čestné uznání za příkladnou péči o historickou zástavbu (pod vedením starostky Hany Kučerové).\n\n\n"}
{"id": "122298", "url": "https://cs.wikipedia.org/wiki?curid=122298", "title": "Opočno (okres Louny)", "text": "Opočno (okres Louny)\n\nObec Opočno () se nachází v okrese Louny v Ústeckém kraji, v údolí potoka Hasiny necelých sedm kilometrů jihozápadně od Loun. Žije zde obyvatel.\n\nPrvní písemná zmínka o obci pochází z roku 1358.\n\n\n\n\n"}
{"id": "122299", "url": "https://cs.wikipedia.org/wiki?curid=122299", "title": "Markvartice (okres Děčín)", "text": "Markvartice (okres Děčín)\n\nObec Markvartice se nachází v okrese Děčín v Ústeckém kraji. Rozkládá se v Českém středohoří v údolí říčky Bystrá, asi 11 km východně od Děčína a 5,5 km severovýchodně od Benešova nad Ploučnicí. Žije v ní obyvatel.\n\nPrvní písemná zmínka pochází z roku 1281.\n\n\n\n\n"}
{"id": "122300", "url": "https://cs.wikipedia.org/wiki?curid=122300", "title": "Nezabylice", "text": "Nezabylice\n\nNezabylice jsou obec v okrese Chomutov v Ústeckém kraji. Stojí v Mostecké pánvi v nadmořské výšce 270 metrů, šest kilometrů jihovýchodně od Chomutova. Žije v nich obyvatel. Okolní krajina byla osídlena již v pravěku, ale samotná vesnice je známá až ze druhé poloviny čtrnáctého století. Zpočátku bývala samostatným panstvím, ale později patřila k chomutovskému nebo červenohrádeckému panství. Její obyvatelé se živili především zemědělstvím a zemědělský charakter okolní krajiny stále přetrvává.\n\nNázev obce je odvozen z osobního jména Nezabyl ve významu ves lidí Nezabylových – Nezabyliců. V historických pramenech se uvádí ve tvarech: in Nezabilicz (1378) in villa Nezabyliczich (1383), w Nezabizliczich (1431), in Nezabyliczich (1445), Nezabylicze (1542), Nezabiehlicze (1574), Nezabiehlicze (1606), Neosablitz (1787), Neosablitz a Nezabiehlitz (1846).\n\nV roce 2010 bylo u vesnice objeveno germánské pohřebiště z doby římské. Archeologický výzkum neinvazivními metodami zde na ploše 3,1 hektarů odhalil desítky až stovky objektů, které mohly být žárovými hroby. Později bylo prozkoumáno 75 objektů, z nichž bylo padesát hrobů ze starší doby římské (1.–2. století). Bylo z nich vyzvednuto velké množství bronzových a železných předmětů poškozených žárem (stočené meče, puklice a držadla štítů, spony aj.). Za výjimečný nález je považován nález jednoho kostrového hrobu ze stejné doby s velmi kvalitní pohřební výbavou importovanou z římské říše.\n\nPrvní písemná zmínka o Nezabylicích pochází z roku 1378. V té době stálo ve vesnici několik usedlostí a snad i tvrz. Vesnice nebo její část tehdy patřila pánům ze Šumburku a žili v ní jejich manové. K nejstarším známým držitelům jednotlivých dílů patřili v osmdesátých letech čtrnáctého století Odolen, Přibík, Štěpán a Zvěst Mlynec. Roku 1455 vesnici koupil Jiřík z Mašťova, po kterém se zde vystřídalo několik majitelů, mezi které patřili Jan Jiskra z Plotiště a jeho syn, až ji roku 1540 koupili Boryňové ze Lhoty a po roce 1572 Ferdinand z Renšperka.\n\nRoku 1578 vesnici koupil Bohuslav Felix Hasištejnský z Lobkovic a připojil ji k chomutovskému panství. Za jeho vlády se na panství rozšířilo protestanství. Když zemřel, rozdělili si jeho synové majetek a Chomutov s Nezabylicemi připadl Bohuslavu Jáchymovi z Lobkovic, který ho po smrti manželky vyměnil roku 1588 se svým příbuzným Jiřím Popelem z Lobkovic. Ten na Chomutovsku zahájil proces rekatolizace. V roce 1594 byl obviněn z velezrady, a majetek mu byl zabaven. Rozsáhlé panství bylo pro snazší prodej královskou komorou rozděleno na tři části. Nezabylice byly připojeny k červenohrádeckému panství, které v roce 1605 koupil Adam Hrzán z Harasova. Kupní smlouva v Nezabylicích uvádí dvanáct poddaných a cenu 12 575 kop a 50 grošů.\n\nZdejší tvrz je poprvé zmiňována roku 1574, ale jiné prameny uvádějí až rok 1622. Opuštěna byla asi během třicetileté války a její zbytky se zachovaly ve zdech bývalého hospodářského dvora.\n\nV průběhu třicetileté války vesnice značně utrpěla a ještě v období 1650–1655 byly některé statky popisovány jako pusté. Podle berní ruly z roku 1654 ve vsi žili čtyři sedláci, sedm chalupníků a čtyři poddaní bez většího majetku. Celkem jim patřilo patnáct potahů, sedmnáct krav, šestnáct jalovic 46 ovcí, 33 prasat a osm koz. Majitelé panství po Adamu Hrzánovi nejsou zcela jasní. Až v roce 1655 byla vesnice součástí líčkovského panství. Následovalo další období nejasných majetkových převodů, během kterého se Nezabylice na krátkou dobu staly samostatným panstvím, k němuž patřily i Všehrdy a vesnice Zeleč. V roce 1701 patřila znovu k Líčkovu. Hrabě Wahl, majitel panství, je později v roce 1714 prodal červenohrádeckým Lichtenštejnům.\n\nRoku 1780 vypukl požár, ve kterém shořelo devět usedlostí a dva židovské domy. Další negativní událostí byla epidemie cholery v roce 1866. Na konci devatenáctého století se většina obyvatel živila zemědělstvím: chovem dobytka a pěstováním cukrové řepy, kterou prodávali do Údlic. Někteří pracovali ve dvou cihelnách.\n\nBěhem druhé světové války fungoval od roku 1939 v budově hájovny vzdálené jeden kilometr od vesnice zajatecký tábor. Zpočátku v něm bylo internováno padesát zajatců z Polska, později je vystřídali Francouzi a na konci války zajatci z východní Evropy, mezi nimiž bylo patnáct žen.\n\nNezabylice stojí šest kilometrů jihovýchodně od Chomutova. Obec má jediné stejnojmenné katastrální území o rozloze 6,69 km², ve kterém stojí také Hořenec. Sousedními obcemi jsou Údlice na severu, Bílence na východě, Hrušovany na jihu a Všehrdy na západě.\n\nVětšinu celkové rozlohy obce v roce 2016 pokrývala zemědělská půda. Její dominantní složkou byla orná půda (525 hektarů) a zbytek připadl na zahrady (čtyři hektary) a trvalé travní porosty (sedmnáct hektarů). Lesy pokrývaly třicet hektarů a vodní plochy pouze čtyři hektary. Roku 2015 byl koeficient ekologické stability 0,09, což oblast řadí mezi území s maximálním narušením přírodních struktur, jejichž ekologické funkce musí být nahrazovány technickými zásahy.\n\nGeologické podloží katastrálního území tvoří miocénní písky, štěrky, jíly a podřadné uhelné sloje. V geomorfologickém členění Česka oblast leží v geomorfologickém celku Mostecká pánev a podcelcích Chomutovsko-teplická a Žatecká pánev. V katastrálním území se stýkají čtyři geomorfologické okrsky. Samotná vesnice včetně Hořence stojí v Údlické kotlině. Jižně od toku Hačky se rozkládá Březenská pánev a území jihovýchodně od Hořence patří k Blažimské plošině. Severovýchodní část území leží v Jirkovské pánvi. Osu území tvoří tok Chomutovky, do které se v Hořenci vlévá Hačka. Reliéf od řeky mírně stoupá směrem k severu a jihu. Jeho nejvyšším bodem je nevýrazné návrší jihozápadně od Hořeneckého lesíka s nadmořskou výškou 318 metrů. Nejnižší bod se nachází u hladiny Chomutovky mezi Hořencem a Bílenci ve výšce 260–270 metrů.\n\nZ půdních typů se severně od Chomutovky vyskytují smonice modální, ale jižně od řeky převažují černozemě narušené ostrůvkovitým výskytem pelozemě, která se vytvořila jihozápadně od Hořeneckého lesíka na slínovém podloží.\n\nPři sčítání lidu v roce 1921 zde žilo 224 obyvatel (z toho 122 mužů), z nichž bylo patnáct české a 195 německé národnosti a čtrnáct cizinců. Všichni patřili k římskokatolické církvi. Podle sčítání lidu z roku 1930 měla vesnice 268 obyvatel: 123 Čechů, 141 Němců, jednoho obyvatele jiné národnosti a tři cizince. Ve vyznání převažovali římští katolíci, ale dvanáct lidí bylo členy evangelických církví, pět se jich hlásilo k jiným neuvedeným církvím a jedenáct bylo bez vyznání.\n\nOd roku 1850 byly Nezabylice samostatnou obcí s místní částí Hořenec. O samostatnost přišly v roce 1960, kdy byly připojeny k sousedním Údlicím. Od 24. listopadu 1990 jsou opět obcí s částí obce Hořencem.\n\nDne 22. května 1938 se konaly volby do obecních zastupitelstev. Z rozdělených 228 hlasů v Nezabylicích získaly 209 hlasů Sudetoněmecká strana, 84 hlasů Německá sociální demokracie, KSČ nezískala žádný hlas a 35 hlasů dostaly jiné české strany.\n\nV místních volbách se volí devět členů obecního zastupitelstva. Ve volbách do obecního zastupitelstva na funkční období 2014–2018 byla volební účast v obci 84,3 %. Šest zvolených zastupitelů bylo členy sdružení Pro Nezabylice a tři patřili ke sdružení PALMZ nad LaN. Starostkou je Marcela Jarošová.\n\nZatímco na počátku dvacátého století v Nezabylicích dominovalo německé obyvatelstvo, v roce 1930 dosáhl podíl Čechů 28 %. Už v roce 1924 proto byla otevřena jednotřídní česká škola, zrušená v průběhu druhé světové války. Po válce byla škola obnovena a vydržela až do školního roku 1973/1974. Potom ve vsi zůstala jen mateřská škola uzavřená roku 1990 a později znovu obnovená.\n\nNa západním okraji vesnice stojí Motorest Na Seníku a Motel a restaurace ŽAKO.\n\nNezabylice leží na křižovatce silnic třetí třídy č. 25116 a 00727. První vede od Přečapel do Velemyšlevsi, zatímco druhá spojuje střed vesnice se silnicí silnici druhé třídy č. 607. Ve vesnici se nachází zastávka autobusové linkové dopravy. Nejbližší železniční stanice je \"Březno u Chomutova\" na trati Lužná u Rakovníka – Chomutov vzdálená přibližně pět kilometrů. Chomutovská stanice na trati Chomutov–Cheb jsou asi sedm kilometrů daleko. Po silnici je značena cyklotrasa č. 3034 z Chomutova do Března u Postoloprt.\n\n\n\n"}
{"id": "122301", "url": "https://cs.wikipedia.org/wiki?curid=122301", "title": "Dlažkovice", "text": "Dlažkovice\n\nObec Dlažkovice se nachází v okrese Litoměřice v Ústeckém kraji, na okraji Dolnooharské tabule při jihovýchodním úpatí Českého středohoří, zhruba dva kilometry jihozápadně od Třebenic a osm kilometrů jihozápadně od Lovosic. Dlažkovicemi protéká Podsedický potok. Vesnicí též prochází tzv. „Švestková dráha“ – železniční trať 113, která spojuje Lovosice přes Třebenice s Mostem (pouze omezený, letní víkendový provoz). V obci žije obyvatel.\n\nPrvní písemná zmínka pochází z roku 1057.\n\n\nÚzemí obce Dlažkovice, podobně jako sousední obce Podsedice, náleží do oblasti o rozloze zhruba 70 km², která je známá výskytem českých granátů - pyropů. Granáty zde jsou těženy z náplavů. Granátové šperky jsou známy již ze 16. století, tyto šperky se pak staly velice módními zejména v 19. století.\n\nS obcí Dlažkovice je spojován nález prvního diamantu na území Čech. Stalo se tak v roce 1869, kdy brusič Preissler z dílny ve Skalce u Dlažkovic na panství hrabat Schönbornů přinesl ukázat hospodářskému řediteli panství malý nažloutlý kamínek ve tvaru deformovaného osmistěnu. Brusič objevil uvedený kamínek mezi krystaly křišťálu, které byly vybrány pro další zpracování z tzv. zadního kaménku, tedy odpadu, zbylého po vytřídění českých granátů, těžených v této oblasti Českého středohoří. Odborným zkoumáním bylo potvrzeno, že se jedná o diamant. Jelikož ale přesné místo nálezu nebylo známo, objevily se spekulace, že nepochází z Čech, ale že se dostal do šperkařské dílny z jiných tehdy známých nalezišť, například z oblasti východní Indie. Později však byly v této části Českého středohoří nalezeny ještě jiné drobné diamanty - v roce 1927 byl objeven další malý diamant v oblasti u Chrášťan a v roce 1959 byl v naplaveninách potoka Granátky pod vrchem Kuzovem u Dřemčic nalezen v pořadí již třetí exemplář českého diamantu. Nález ze schönbornského panství je uložen v mineralogických sbírkách Národního muzea v Praze.\n\n\n"}
{"id": "122302", "url": "https://cs.wikipedia.org/wiki?curid=122302", "title": "Ludvíkovice", "text": "Ludvíkovice\n\nObec Ludvíkovice () se nachází v okrese Děčín v Ústeckém kraji. Žije v ní obyvatel.\n\nPrvní písemná zmínka o obci pochází z roku 1425. Od 1. července 1980 do 31. prosince 1991 byla obec součástí města Děčín.\n\n\n"}
{"id": "122303", "url": "https://cs.wikipedia.org/wiki?curid=122303", "title": "Malá Veleň", "text": "Malá Veleň\n\nObec Malá Veleň se nachází v okrese Děčín v Ústeckém kraji. Žije v ní obyvatel. U vsi je železniční zastávka na trati 081 z Děčína do České Lípy.\n\nPrvní písemná zmínka o obci pochází z roku 1543.\n\n\n\n"}
{"id": "122304", "url": "https://cs.wikipedia.org/wiki?curid=122304", "title": "Černiv", "text": "Černiv\n\nObec Černiv () se nachází v okrese Litoměřice v Ústeckém kraji. Žije v ní obyvatel. Protéká tudy Podsedický potok.\n\nPrvní písemná zmínka pochází z roku 1307.\n\n\n"}
{"id": "122305", "url": "https://cs.wikipedia.org/wiki?curid=122305", "title": "Pesvice", "text": "Pesvice\n\nPesvice () jsou obec se obyvateli v Ústeckém kraji v okrese Chomutov. Nacházejí se 4,5 km východně od okresního města Chomutov ve východní části okresu a nadmořské výšce okolo 340 metrů. Po většinu své historie byly součástí chomutovského a později červenohrádeckého panství. Ve druhé polovině dvacátého století patřily jako místní část k Otvicím a samostatnou obcí se znovu staly roku 1990.\n\nPůvodní název vesnice vznikl pravděpodobně z osobních jmen \"Bož\" nebo \"Božej\" ve významu ves lidí Božových (Božejových). V historických pramenech se jméno vesnice vyskytuje ve tvarech: Beswicz (1290), Pezewicz (1371), Besbycz (1402), Bezwicz (1405), Pezwicze (1571), Pöschwicz (1591), Peswicze (1606), Pöszwicze (1622), Pöswitz nebo Peswitz (1787) a Pößwitz nebo Peßwitz (1846).\n\nVesnice vznikla u obchodní stezky zvané Míšeňská silnice, která spojovala Chomutovsko s Litoměřicemi. Její průběh sleduje účelová komunikace, která vede po rozvodí mezi Chomutovkou a Bílinou jižně od Pesvic, Všestud a Sušan. Cesta dále pokračovala k Moravěvsi, u které se stočila na sever k Lovosicím a Litoměřicím. Cesta tvoří jižní hranici katastrálního území.\n\nPrvní písemná zmínka o vesnici pochází z roku 1290, kdy chomutovský měšťan Jindřich Wüstehove odkázal platy z pesvických statků chomutovské komendě řádu německých rytířů. S odkazem souhlasila vdova Adléta i další příbuzní. Roku 1325 je uváděn pesvický rychtář Konrád, do jehož obvodu působnosti patřily kromě dalších také Všehrdy. Pesvice patřily řádu většinu čtrnáctého století, ale od roku 1371 byla vesnice zastavována a zpět vyplacena až v roce 1405. Po bitvě u Grunwaldu v roce 1410 řád nebyl schopen splácet své závazky. Jeho oslabení využil král Václav IV., a zabavil mu téměř celý majetek. Vesnici spravovala královská komora, která ji zastavovala různým majitelům. Ve druhé polovině patnáctého století vesnice patřila Janu Caltovi z Kamenné Hory. Vesničané zřejmě museli vyzbrojit a zaplatit rotu šestnácti vojáků, kteří bojovali v Caltově žoldnéřském vojsku. Ke svým panstvím ji postupně připojili také páni z Veitmile i Lobkovicové, kteří sídlili v blízkém Chomutově.\n\nV období náboženské reformace se v okolí začalo rozšiřovat luteránství. Arcivévoda Ferdinand II. Tyrolský, kterému chomutovské panství patřilo v letech 1560–1571, luterány potlačoval. Další majitelé, Bohuslav Felix Hasištejnský z Lobkovic a jeho syn Bohuslav Jáchym, však sami byli luterány, a jejich víra se znovu začala šířit. Vesnické hospodářství tehdy postihlo chomutovské výlučné právo prodávat pivo ve vesnicích, které patřily k panství. V roce 1588 vesnici získal spolu s Chomutovem Jiří Popel z Lobkovic, který zahájil důslednou rekatolizaci. Podporovali ji chomutovští jezuité, kterým museli Pesvice odvádět roční dávku 27 kop a pěti grošů. Po mocenském pádu Jiřího Popela z Lobkovic v roce 1593 byl jeho majetek rozdělen a rozprodán. Pesvice v té době byly součástí Všestud a žilo v nich 18 poddaných. Vesnice byla ohodnocena částkou přesahující 3 602 grošů. Spolu s dalšími statky ji koupil Adam Hrzán z Harasova a připojil ji k červenohrádeckému panství. Jeho synové podpořili v roce 1619 krále Fridricha Falckého a o rok později byli po bitvě na Bílé hoře odsouzeni ke ztrátě celého majetku. Zdislav Haras z Harasova si však dokázal naklonit císařského komisaře knížete Karla z Lichtenštejna, díky kterému většina majetku obou bratrům zůstala.\n\nBerní rula z roku 1654 zaznamenala špatný stav vesnice. Domy byly zchátralé a žili v nich pouze čtyři sedláci a deset chalupníků. Dohromady měli šestnáct potahů, 29 krav, sedmnáct jalovic, devatenáct ovcí, třicet prasat a dvacet koz. Jeden ze sedláků provozoval šenk. Zemědělství bylo dominantním hospodářským odvětvím a z poloviny osmnáctého století pochází zmínka o pěstování chmele. Až do začátku dvacátého století obyvatelé pěstovali dubové remízky. Stromy jednou za osm až deset let pokáceli a z kůry se potom vyrábělo tříslo používané při zpracování kůží. Z poslední čtvrtiny 18. století pochází krátká zmínka o zdejší těžbě kamenečných břidlic. Významná nebyla u Pesvic ani těžba hnědého uhlí. Z poslední třetiny 19. století tu jsou známé pouze dva malé doly \"Jana\" a \"Pavlína.\"\n\nPo první světové válce měřilo pesvické katastrální území 431 hektarů. Vodu lidé čerpali ze dvaceti studní, ale pouze tři obecní studny dokázaly zajistit vodu i v suchých letech. Po roce 1950 ve vesnici vzniklo jednotné zemědělské družstvo a ve stejné době na nedalekém letišti přistálo několik sovětských letadel Polikarpov Po-2, která pomáhala práškováním bramborových polí při potlačování mandelinky bramborové. K výraznějšímu rozvoji vesnice došlo až po roce 1990. V průběhu devadesátých let dvacátého století byla postavena kanalizace napojená na všestudskou čistírnu odpadních vod a opravena elektrická rozvodná síť.\n\nVesnice leží 4,7 km východně od Chomutova a stejně daleko jihovýchodním směrem od Jirkova ve stejnojmenném katastrálním území s rozlohou 3,84 km². Sousedí s Vrskmaní na severu, Strupčicemi a Všestudy na východě, Údlicemi na jihu a Chomutovem a Otvicemi na západě. Většinu rozlohy katastrálního území tvoří zemědělská půda: 313 hektarů orná půda a patnáct hektarů zahrady, sady a trvalé travní porosty. Lesy porůstají pouze deset hektarů. Zbytek území zabírají zastavěné a ostatní plochy. Koeficient ekologické stability je pouze 0,07, což území řadí mezi oblasti s velkým narušením přírodních struktur a nezbytnými technickými zásahy k nahrazení základních ekologických funkcí krajiny. Ve vesnici pramení Hošnický potok, který je pravostranným přítokem Srpiny.\n\nGeologické podloží Pesvicka je tvořené miocenními písky, štěrky, jíly a podřadně uhelnými slojemi. Celá oblast leží v geomorfologickém celku Mostecká pánev, podcelku Chomutovsko-teplická pánev a okrsku Jirkovská pánev. Nejvyšší bod se nachází západně od vesnice v nadmořské výšce okolo 350 metrů. Z půd převažují černozemě na jihu a pelozemě na severu. Při okrajích katastrálního území se vyskytují také smonice.\n\nPři sčítání lidu v roce 1921 zde žilo 364 obyvatel (z toho 189 mužů), z nichž bylo 37 Čechoslováků, 324 Němců a tři cizinci. Kromě dvou evangelíků a dvanácti lidí bez vyznání byli římskými katolíky. Podle sčítání lidu z roku 1930 měla vesnice 374 obyvatel: 83 Čechoslováků a 291 Němců. S výjimkou tří evangelíků, pěti příslušníků církve československé a 29 lidí bez vyznání se hlásili k římskokatolické církvi.\n\nPrůměrný věk obyvatel vesnice v prosinci 2015 dosahoval 38,7 roku.\n\nPo zrušení poddanství v devatenáctém století se vesnice stala místní částí Všestud, u kterých zůstaly do roku 1890. V období 1900–1950 byly samostatnou obcí a v letech 1961–1990 patřily k Otvicím. Samostatnou obcí se znovu staly 24. listopadu 1990.\n\nDne 22. května 1938 se konaly volby do obecních zastupitelstev. Z rozdělených 237 hlasů v Pesvicích získaly 158 hlasů Sudetoněmecká strana, 27 hlasů Německá sociální demokracie, Komunistická strana Československa nezískala žádný hlas a 52 hlasů dostaly jiné české strany.\n\nVesnicí vede silnice druhé třídy II/251 z Jirkova přes Havraň směrem k Postoloprtům. Končí u Bitozevsi, kde se napojuje na silnici II/250. Nejbližší železniční stanicí je Jirkov zastávka vzdálená 3,5 kilometru. Přímo ve středu vesnice stojí zastávka autobusové linkové dopravy.\n\nAsi jeden kilometr severozápadně od vesnice se nachází Letiště Chomutov. Vzniklo jako provizorní vojenské letiště v říjnu 1938. Během druhé světové války ho využívala vojenská letadla a po jejím skončení se zde školili začínající piloti.\n\nPesvické děti chodily do školy ve Všestudech. Ve vesnici však v roce 1926 vznikla česká škola a navštěvovaly ji také děti z Všestud a Okořína. Během druhé světové války byla uzavřena, ale po jejím skončení obnovena jako jednotřídka s osmnácti žáky. V roce 2014 ve vesnici žádné školské zařízení nebylo.\n\nVe vesnici funguje veřejná knihovna.\n\nNa návsi stávala kaple Panny Marie (podle jiných zdrojů byla zasvěcena svatému Josefovi) postavená v první polovině devatenáctého století. Měla obdélný půdorys s trojbokým presbytářem a fasády členěné slepými pilastrovými arkádami. Nad průčelním štítem byla sanktusová vížka. Uvnitř býval pozdně barokní oltář se sochou Madony a obrazem svatého Josefa. Zbořena byla v šedesátých letech dvacátého století. U Míšeňské silnice stávala poblíž zaniklého hostince (Pošumpelec) gotická boží muka, která byla přemístěna do lapidária Oblastního muzea v Chomutově.\n\n\n\n"}
{"id": "122306", "url": "https://cs.wikipedia.org/wiki?curid=122306", "title": "Volevčice (okres Most)", "text": "Volevčice (okres Most)\n\nVolevčice () jsou obec v okrese Most v Ústeckém kraji. Žije v ní obyvatel.\n\nVolevčice se nacházejí 10 km jižním směrem od města Most v rovinaté krajině v nadmořské výšce 219 m. Směrem od Mostu obcí prochází silnice II/255, která dále pokračuje do Postoloprt. Další silnice spojuje Volevčice s Bečovem. U obce je železniční zastávka na trati č. 123 z Mostu do Žatce. Žije zde asi sto obyvatel.\n\nNejstarší písemná zpráva o Volevčicích pochází z roku 1333, kdy ves prodali bratři Luthold, Ratzko a Ahna oseckému klášteru. Ovšem archeologický průzkum prováděný v rámci výstavby nedaleké elektrárny odhalil jihozápadně od dnešní obce starší zaniklou středověkou ves.\n\nOsecký opat Balthasar (1563–1579) prodal část klášterního majetku na Mostecku, takže v roce 1613 je majitelem Volevčic a nedalekého Bečova a Zaječic Vilém z Lobkovic, který je připojel ke svému bílinskému panství. Zhruba od roku 1650 byla majitelkou vsi vdova po Oldřichovi Adamovi z Lobkovic, Anna Marie rozená ze Šternberka. V roce 1652 se Anna Marie provdala za Jana hraběte z Rottalu. Zadlužené statky získal v roce 1656 Kryštof Ferdinand z Lobkovic, který Volevčice opět připojil k bílinskému panství. Jeho součástí zůstaly Volevčice až do zrušení poddanství v roce 1848. Poté se staly samotatnou obcí, ovšem od roku 1869 do konce 20. století byly osadou Bečova. Do roku 1950 byly opět samostatnou obcí a poté byly jako osada připojeny k Poleradům. V roce 1971 se opět osamostatnily.\n\nVolevčice příslušely k bečovské farnosti, ovšem Volevčice měly původně vlastní farní kostel sv. Havla. Zpráva o zdejší faře pochází již z poloviny 14. století, ovšem v 17. století zanikla a zdejší kostel zůstal jen filiální.\n\nObec si uchovala tradiční zemědělský charakter i přes výstavbu nedaleké Elektrárny Počerady. Obyvatelé jsou zaměstnáni především v okolním průmyslu.\n\n\n"}
{"id": "122307", "url": "https://cs.wikipedia.org/wiki?curid=122307", "title": "Račetice", "text": "Račetice\n\nObec Račetice () se nachází v okrese Chomutov, kraj Ústecký. Žije zde obyvatel.\n\nNázev vesnice je odvozen ze tvaru osobního jména Rak ve významu \"ves lidí Račatových.\" Poprvé se objevuje v latinském zápisu v roce 1209. V průběhu dějin se v pramenech vyskytuje v různých podobách: Raczdedicz (1391), w Raczeniczych (1543), w Raczediczych (1518), Racziedicze (1545), Rotzedytz (1583), Racžicze (1654) nebo Ratschitz (1787).\n\nPrvní písemná zmínka o vesnici pochází z roku 1209, kdy ji její tehdejší majitel, kterým byl klášter v Plasích, vyměnil s pražským biskupem Danielem II. za jiný majetek. Později se vesnice stala součástí hasištejnského panství a při jeho dělení v roce 1490 připadla Mikuláši III. Hasištejnskému z Lobkovic. Po jeho smrti došlo v roce 1518 k dalšímu dělení majetku. Část Račetic získal \"Zikmund Hasištejnský z Lobkovic,\" který ji hned následujícího roku prodal spolu s pětipeským panstvím Oplovi z Fictumu. Opl však utekl ze země, protože mu zde hrozil trest za padělání peněz. Jeho majetek byl v roce 1530 zabaven, brzy poté zastaven a roku 1547 prodán Albrechtu Šlikovi.\n\nOd roku 1630 patřilo pětipeské panství i s Račeticemi Kryštofu Šimonu Thunovi. Podle berní ruly ve vsi žilo šest sedláků, kteří obdělávali 251 strychů polí z celkových 329 strychů. Veškerá půda se obdělávala a nebyly na ní žádné lesy. Kromě drobných zvířat rula uvádí celkem třicet krav, patnáct dobytčat, třináct ovcí, šestnáct koz a 55 prasat. Do roku 1757 se více než zdvojnásobil počet domů a pracovali zde krejčí, řezník a truhlář. Děti chodily do libědické školy. Nebyl zde žádný kostel, a proto lidé chodili na mše do Libědic, ale v roce 1770 na návsi postavili rokokovou kapli svatého Vojtěcha.\n\nPo zrušení poddanství zůstaly Račetice místní části Libědic a osamostatnily se až v roce 1874. V květnu 1901 zřídil vikář Spanuth račetický evangelický stacionář a v září stejného roku vznikl německý evangelický spolek, který nechal v roce 1903 postavit evangelickou kapli. Náklady ve výši dvanáct tisíc korun uhradil z veřejné sbírky.\n\nBěhem pozemkové reformy v roce 1926 přišlo do Račetic 17 rodin z okolí Žamberka a Ledče nad Sázavou. Každé rodině bylo přiděleno 16–18 ha půdy získané rozdělením pozemků místního velkostatku. Hned v následujícím roce otevřeli českou školu a knihovnu. Po zabrání Sudet Německem v roce 1938 však většina Čechů odešla do vnitrozemí. Během druhé světové války byl v domě čp. 42 zřízen zajatecký tábor pro patnáct mužů, kteří přes den pracovali na polích. Po skončení války se Češi vrátili a uvolněné domy dostávali noví přistěhovalci.\n\nV padesátých letech 20. století bylo založeno jednotné zemědělské družstvo, které patřilo mezi nejlepší v celém okrese a jako ukázkový příklad hospodaření bylo navštěvováno zahraničními delegacemi. Postupně se spojilo s družstvy v Libědicích, Pětipsech, Lestkově a Čejkovicích. Od roku 1976 pod názvem \"JZD Nástup se sídlem v Račeticích\" hospodařilo na 3 043 ha (z toho na 2 864 ha orné půdy a 16 ha chmelnic). Družstvo se zaměřovalo na chov skotu a pěstování obilí a cibule, jejíž velká část se vyvážela do NSR. Vzhledem k poloze ve srážkovém stínu Krušných hor byla v okolí Račetic vybudována rozsáhlá závlahová síť napájená ze Sedleckého rybníka s přečerpávací stanicí v bývalé pískovně nad vesnicí. V roce 1984 byl zprovozněn vodovod, který přivádí vodu z okolí Konic, protože voda v místních studnách nevyhovovala hygienickým požadavkům.\n\nPři sčítání lidu v roce 1921 zde žilo 280 obyvatel (z toho 136 mužů), z nichž bylo 53 Čechoslováků, 222 Němců a pět cizinců. Kromě 45 evangelíků patřili ostatní k římskokatolické církvi. Podle sčítání lidu z roku 1930 měla vesnice 322 obyvatel: 119 Čechoslováků, 202 Němců a jednoho příslušníka jiné národnosti. Náboženská struktura byla pestřejší. Stále převládala římskokatolická většina, ale kromě 35 evangelíků zde žilo 27 členů církve československé, dva členové jiných církví a jeden člověk bez vyznání.\n\nNa návsi stojí rokoková kaple svatého Vojtěcha postavená v roce 1770. Má obdélný půdorys s trojbokým závěrem na východě a tabulovým štítem na západě. Osvětlují ji kasulová okna. Uvnitř je výklenkový oltář se sochou svatého Vojtěcha a soškami Panny Marie. Některé z domů na návsi, vzájemně spojených branami dvorů, jsou pozdně barokního původu. Na domě čp. 26 je umístěna socha svatého Jana Nepomuckého z konce 18. století.\n\n\n"}
{"id": "122308", "url": "https://cs.wikipedia.org/wiki?curid=122308", "title": "Sedlec (okres Litoměřice)", "text": "Sedlec (okres Litoměřice)\n\nObec Sedlec se nachází v okrese Litoměřice v Ústeckém kraji asi pět kilometrů severozápadně od Libochovic a přes sedm kilometrů jihozápadně od Lovosic. Žije v ní obyvatel.\n\nPrvní písemná zmínka o vsi (\"Zedlze\") se vztahuje k roku 1057, kdy se Sedlec, podobně jako řada dalších míst v okolí, připomíná v souvislosti se založením litoměřické kapituly. Další zpráva pochází z roku 1237, držitelem vsi tehdy byl jistý Spyta (?) ze Sedlce (Zpitta de Zedeliz).\n\n\n"}
{"id": "122309", "url": "https://cs.wikipedia.org/wiki?curid=122309", "title": "Doubravy", "text": "Doubravy\n\nObec Doubravy se nachází v okrese Zlín ve Zlínském kraji. Žije zde obyvatel.\n\nPrvní písemná zmínka o obci pochází z roku 1406.\n\n\n"}
