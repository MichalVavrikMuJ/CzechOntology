{"id": "81284", "url": "https://cs.wikipedia.org/wiki?curid=81284", "title": "Belisar", "text": "Belisar\n\nFlavius Belisarius (řecky Βελισάριος, 505 – 13. března 565) byl byzantský vojevůdce 6. století. Historiky je označován za posledního velkého římského generála. Žil za vlády císařů Anastasia I., Justina I. a Justiniána I.\n\nBelisarius, pocházející dílem z římského patricijského stavu, dílem z místní ilyrské (balkánské) šlechty vynikal již v mládí mimořádným vůdcovským talentem, prosazoval jak svůj vlastní originální názor na vedení vojska a nezbytné strategické kroky, tak vynikal i v pečlivém výběru podřízených, kterým pak ponechával širokou vlastní iniciativu. Nebyl spokojen se stavem drtivé většiny byzantské armády, jejíž rekruti pocházeli dílem z otroků, dílem z nevolníků, jejichž nízká motivace a bojové nasazení bylo předem degradováno nesmyslně brutálním a pohrdavým přístupem neschopných generálů, kteří navíc často podřízená vojska využívali např. k práci na svých polnostech, rozkrádali státní prostředky na výzbroj a výstroj a nikdy neměli dost.\n\nTak docházelo i k zadržování žoldu a z toho všeho plynoucím zoufalým vzpourám. A to vše se odráželo pochopitelně i v kvalitě výcviku. Belisarius absolvoval s vynikajícími výsledky šlechtickou důstojnickou akademii, rychle postupoval ve vojenské hierarchii a brzy jej císař Justin, předchůdce Justiniána, zaujatý Belisariovými návrhy a plány reorganizace armády pověřil sestavením zcela nového vojenského oddílu, základu pozdějších proslulých Belisariových „Dvorských kyrysníků“, či „Dvorského pluku“. Jako rekruty Belisarius odmítal bývalé vojáky, které považovat za zkažené předchozím špatným výcvikem a službou, nestál ani o propuštěné otroky, či násilně naverbované nevolníky, hledal jen zdravé, svobodné, hrdé a sebevědomé muže. Každého rekruta osobně schvaloval. Při výcviku se snažil skloubit výhody jezdectva a pěchoty, jeho jezdci, „rytíři“, museli ovládat stejně dobře boj kopím i mečem, jako střelbu z luků.\n\nDobré zacházení, pravidelný dobrý žold a všestranná péče o Dvorský pluk byla základem vojenských úspěchů mladého generála. Pluk nikdy nezklamal, bojoval stejně dobře jako jezdectvo, pěchota i lučištníci. Byl schopen útočit v otevřené krajině, dobývat opevněná sídla i je následně bránit. Nikdy neustoupil, vždy byl včas – a po tak dlouhou dobu jak bylo zapotřebí tam, kde generál přikázal, vždy byl schopen dostát všem generálovým požadavkům. Veteráni Dvorského pluku, z nichž někteří se pod Belisariem domohli značného majetku, jej ostatně významně podpořili i na sklonku života, kdy se ocitl v hrubě nespravedlivé nemilosti dvora a císaře Justiniána.\n\nPrvní křest bojem prodělal Belisarius a jeho Dvorský pluk za vpádu Gepidů, kteří znepokojovali a příležitostně drancovali římské pohraničí na Dunaji r. 520. Díky chytrému zásobování vojska lodicemi na Dunaji pronikl Belisarius hluboko na území Gepidů a jeho vojáci netrpěli v této téměř pusté krajině nedostatkem. Přepadali skupiny jízdních Gepidů palbou z luků a když se tito vrhli do pronásledování, byli sevřeni čekajícími zálohami do kleští a pobiti. Gepidská pěchota poté bez jízdy neměla šanci odolávat smrštím šípů a padala po stovkách, aniž se dostala do bližšího kontaktu s byzantskými oddíly. Podobné tažení zopakoval Belisarius i následujícího roku proti Bulharům. Ti, jako převážně jízdní lučištníci, neměli silné pancíře a těžkou výzbroj. Belisarius je tedy klamnými ústupy vlákával do pastí, kde byli v boji z blízka rychle rozdrceni. Úspěch byl tak pronikavý, že císař udělil Belisariovi titul „\"Vznešeného patricie\"“ což byla hodnost velitele císařské gardy. Zejména zajatí Gepidové, charakterističtí vysokými a urostlými postavami dostali možnost vstoupit do Belisariova „Dvorského pluku“, taktika kterou úspěšně generál používal i v dalších válkách a v drtivé většině tuto možnost přijali. Zajatí barbaři do té doby totiž sloužili výhradně jako zdroj otroků pro nejtvrdší práce na galérách či v dolech, volba byla tudíž logicky jednoznačná.\n\nPo těchto úspěších sláva mladého generála, těšícího se velké císařské přízni, dostala zatěžkávací zkoušku na východě, s dávným rivalem jak starého Říma, tak současné Byzance, s Peršany. Po nových perských útocích po r. 527 byl Belisarius vyslán na perské pomezí na pomoc generálu Sittasovi, který dost nešťastně, dílem kvůli nekvalitním námezdním vojenským oddílům, špatně vyzbrojeným, vycvičeným a ještě hůře motivovaným, dílem vinou vlastní neschopnosti, oplácel Peršanům tyto pohraniční vpády z perské Ibérie. Situace se změnila jmenováním Belisaria do hodnosti vrchního velitele. Díky kázni vojska a obratné taktice a strategii Belisaria utrpěli Peršané v bitvě u Dary ostudnou porážku.\n\nPo této drtivé porážce šáh Kobád z obavy před novými vážnými nepokoji byzantským vítězstvím povzbuzených Arménů v perské Ibérii navrhl mírová jednání, zároveň ale vyjednával s Araby, aby nenadále napadli byzantské území od jihovýchodu. Persko-arabské vojsko se spojilo cestou z Ktésifónu do jižní Sýrie a očekávalo nerušený postup do boku nic netušícím Byzantincům. Belisarius se však před podobnou možností zajistil sítí zvědů a dobrou informační službou (kouřovými signály) a před nepřítelem byl včas varován. Rychlým protiútokem napadl a zahnal předvoj persko/arabské armády a ta se po krátkém váhání - vida, že překvapivý útok je již nereálný - raději obrátila nazpět.\n\nBelisariovy předsunuté oddíly je stíhaly až ke březím Eufratu, kde perskému veliteli Azarethovi nezbylo než přijmout bitvu. Přílišná horlivost některých Belisariových důstojníků způsobila, že bitva započala dříve než dorazila celá byzantská armáda. Jen železná kázeň vojáků Dvorského pluku zabránila byzantské porážce a protiútok přesily Peršanů byl odražen. Poté se perské vojsko obrátilo do Persie a byzantské do Darrasu. Peršané se pak omezili jen na malé operace proti bouřícím se Arménům v Ibérii a když Kobád zemřel, nástupnické spory dočasně poskytly Byzanci klid.\n\nBelisarius byl povolán z hranice zpět ke dvoru v Konstantinopoli (Cařihradu), právě včas aby se vyznamenal při potlačení povstání Niká (Niké) r. 532. Po těchto zlých událostech, kdy se pod císařem Justiniánem vážně otřásl trůn, se naskytla možnost posílit byzantský vliv v dávno již ztracené západní polovině bývalé Římské říše. Vandalové, starogermánský kmen se převalil v 5. století n. l. rozpadajícím se impériem přes Hispanii do severní Afriky, kterou brzy opanoval. Vandalští králové kořistili na všechny strany a pokračovali úspěšně ve výbojích, z nichž nejproslulejším bylo dobytí a vyplenění samotného Říma r. 455. Nynější krize byla způsobena sesazením a uvězněním otevřeně pro-byzantského vandalského krále Hildericha jeho synovcem Gelimerem r. 530. Mírová jednání neuspěla a tak byl Belisarius jmenován vrchním velitelem trestné výpravy a po doplnění zásob na Sicílii se vylodil v Africe, kde svedl s králem Gelimerem nedaleko Kartága krátkou a vítěznou bitva u desátého milníku.\n\nPo rychlém a drtivém vítězství byzantské armády u desátého milníku se Belisariovi bez boje poddalo i samotné velké a bohaté hlavní město vandalského království Kartágo. Gelimerovi přispěchal s armádou na pomoc jeho bratr Zaza ze Sardinie, ale ani této další vandalské armádě, která začala obléhat Kartágo se nevedlo lépe. Po smrti bratra Ammatase nebyl Gelimer psychicky schopný vést vojsko v bitvě u desátého milníku a obdobná situace se opakovala nyní před Kartágem. Po zabití bratra Zazy Gelimer uprchl od vojska, které se po jeho nestatečném příkladu rozprchlo bez boje. Belisarius dosáhl obrovského vítězství. Po zhroucení vandalské armády rychle bez boje opanoval celou někdejší římskou severní Afriku, Sardiii i Korsiku, kde byl všude vnímán spíše jako osvoboditel zpod vandalské nadvlády, jímal tisíce vandalských zajatců po celém rozsáhlém teritoriu a zejména v hlavním městě získal nesmírnou kořist nashromážděnou předchozími vandalskými výboji a loupežemi.\n\nObrovský, rychlý a nadmíru drtivý Belisariúv úspěch v Africe nadmíru popudil jisté dvorské kruhy, představované touto dobou zejména velmožem Janem z Kappadokie, který se díky širokým stykům stále těšil bezmezné císařově důvěře (viz jeho sporná role v povstání Niká) a Belisarius byl u dvora v nepřítomnosti obviněn, že hodlá vandalské království i nesmírnou kořist uchvátit pro sebe. Tito spiklenci měli své sympatizanty a zvědy přímo v Belisariově štábu a zprávy o nestoudných pomluvách nezůstaly Belisariovi utajeny. Po poradě s důvěrníky jmenoval guvernérem Afriky schopného eunucha Šalamouna a odjel ihned do Cařihradu obvinění pádně vyvrátit. 15 000 vybraných zajatců s bývalým králem Gelimerem v čele a zejména nevídané poklady z Afriky svojí čarovnou mocí obnovily vřelé sympatie císaře Justiniána k Belisariovi, kterého nazval \"\"naším věrným dobrodincem\"\" a jako takovému mu uspořádal poslední vojenský triumf podle starořímského vzoru, pořádaný v Cařihradě někomu jinému než samotnému císaři. Následující rok (535) udělil císař Belisariovi - též naposledy v dějinách Byzance - úřad konzula. Ve své právě dokončené sbírce zákonů se Justinián ovšem sám nazval \"\"Přemožitelem Vandalů a Afričanů\"\".\n\nVýznamnou část kořisti z Afriky tvořilo i veliké množství svatých ostatků a relikvií, uloupených Vandaly z rozličných míst zaniklého západního impéria. Mnohé kláštery a kostely v Byzanci, Malé Asii, Řecku i na Středním Východě dostaly na celá následující staletí své nejcennější posvátné poklady. Tak se i do jeruzalemského hlavního chrámu stojícího na místě někdejšího židovského chrámu krále Heroda dostalo zlaté a stříbrné náčiní, odvezené kdysi císařem Titem z dobytého Jeruzaléma. Židovští rabíni byli tímto činem nesmírně pobouřeni, spatřovali v tomto činu další křivdu a svolávali boží trest na císaře Justiniána. Prorokovali rovněž \"\"brzké vyhnání křesťanů z Jeruzaléma\"\". Také mladý perský šáh Chosrú byl překvapen a znepokojen byzantským nesmírným vítězstvím na Západě. I on ale dostal od Justiniána cenný dar z vandalské kořisti a mír zůstal zachován.\n\nPo vynikajícím úspěchu byzantských vojsk v Africe velice vzrostly Justiniánovy ambice a doufal v rozšíření své moci na Itálii, někdejší centrum říše, jejímž jménem se Justiniánovo císařství stále honosilo. Východním Gotům (Ostrogotům) v té době panovala v Itálii jako regentka královna Amalasontha, podle jiného pramene též Amalaswintha, vnučka proslulého dobyvatele Theodoricha Velikého za svého nezletilého syna Athalaricha. Královna se již v dřívějších letech často přikláněla k významnému spojenci v Byzanci jako opoře proti mocné gotské šlechtě, kteří ženou jako nositelkou svrchované královské moci pohrdali. Jádrem sporu s Byzancí se stalo dřívější vandalské území kolem města Lilybaeum na Sicílii.\n\nK dohodě zatím vždy ochotná Amalasontha se tímto městem, drženém gotskou posádkou, rozhodla podpořit své vratké postavení na trůně a k Justiniánovu překvapení jej odmítla vydat Byzantincům. Záhy nato však údajně na následky nemírného pití a hýření zemřel nezletilý následník trůnu Athalarich a královna tím dle zvykového práva ztratila nárok na jakoukoliv moc. Rychle se ji pokusila obnovit sňatkem s vlivným gotským šlechticem Theodatem a její plány se zdály úspěšně naplněné, neboť gotská šlechta vzdala ochotně Theodatovi královské pocty. Theodat ale zklamal naděje mocichtivé královny, zavrhl ji, uvěznil pod dohledem a záhy poté byla zavražděna - přinejmenším s královým vědomím. Dobré až důvěrné styky zavražděné královny s Justiniániovým dvorem a jeho vyslanci se staly dobrým důvodem k nasazení opačného politického kursu nového gotského krále. Justinián nato dal pokyn k válce a vyslal jednak generála Munda k úderu proti Gotům v Dalmácii a Belisaria s loďstvem na Sicílii. Zároveň se Justinián pokoušel přesvědčit Franky, aby gotské državy v Itálii současně napadli vpádem ze severu.\n\nBelisarius vplul pokojně koncem léta r. 535 do sicilské Katanie s odůvodněním, že míří a armádou potlačit vzpouru maurských kmenů do Afriky. Po četných rozhovorech s významnými šlechtici a bohatými měšťany a obchodníky Katanie i dalších sicilských měst usoudil, že situace je připravena ke vzpouře a prohlásil se za ochránce Sicílie. Gotské posádky se mu nikde neodvážily vzdorovat a stáhly se urychleně do Palerma. Belisariovo loďstvo bez potíží vplulo do palermského přístavu a velké množství lučištníků na stěžních a ráhnech začalo zasypávat skleslé obránce šípy. Poté, co zápalné šípy způsobily v okolí přístavu několik požárů, povstalo také palermské obyvatelstvo a zbylá gotská posádka se urychleně vzdala do rukou Belisariovi. Pověst vítězného a nepřemožitelného vojevůdce mu vydala téměř bez boje celý rozlehlý, úrodný a bohatý ostrov. Jelikož úspěch slavil i generál Mundus v Dalmácii, kde dobyl opevněný přístav Split, král Theodat začal potají vyjednávat o uzavření míru. Údajně nabízel Justiniánovi i vazalskou smlouvu či úplné předání Itálie do byzantských rukou. Gotská šlechta však svému nového králi již příliš nedůvěřovala a rozhodně nebyl obávanou královskou autoritou. Aniž svého krále informovali, vypravili se gotští šlechtici se svými bojovníky do Dalmácie, kde ve velké krvavé bitvě byl generál Mundus zabit a zdecimované byzantské vojsko ustoupilo zpět do Ilyrie. Těžké ztráty však donutily i Goty stáhnout se po bitvě do Itálie. Když se nadto začaly šířit zprávy o jakémsi velkém protibyzantském povstání v severní Africe, proti kterému bude muset Belisarius ze Sicílie neprodleně zasáhnout, Theodat rychle obrátil, ihned poslal Justiniánovi pohrdavý a urážlivý vzkaz a vyslal vlastní armádu zmocnit se nazpět nikým již nehájeného Splitu.\n\nPovstání v Africe skutečně vypuklo. Po Belisariově odjezdu nastoupili císařští výběrčí daní a s nesmírnou vytrvalostí brali zejména chudým a bezmocným hned dvojmo - jednak pro císaře, jednak do vlastních kapes, což vytvářelo podhoubí pro masivní korupci a rozkrádání - čímž měl Belisariův správce Šalamoun neřešitelnou pozici. Nespokojenost a ojedinělé revolty propukaly ve městech i na venkově. Jádro skutečné vzpoury ale tvořili spojenečtí vojáci neortodoxního náboženského vyznání (zejména Hunové a Thrákové), kteří byli na císařův rozkaz tvrdě nuceni k opuštění zejména ariánského \"\"bludařství\"\". Jejich hněv se obrátil proti představiteli císařské moci - Šalamounovi. Ten se pokusil proti nespokojencům vojensky zasáhnout, ale poslušnost mu vypověděla vlastní palácová stráž a musel uprchnout na Sicílii.\n\nVelitelem povstalecké armády se stal Thrák Socas a po vydrancování Kartága se k němu připojily i některé venkovské vojenské oddíly dosud bojující s povstalými maurskými kmeny ve vnitrozemí. Do jeho armády vstoupily i stovky Vandalů, kterým se podařilo prchnout ze zajetí nebo dosud někde skrývali. Belisarius se na jaře r. 536 náhle vylodil v Karthágu s pouhou stovkou svých \"Dvorských kyrysníků\" a chmurně prohlížel vydrancované paláce. Nejenže se mu nikdo nepostavil na odpor, ale rychle se k němu ve městě seběhlo na dva tisíce loyálních vojáků, kteří se k povstaleckému vojsku z různých důvodů nepřipojili. Generálovo jméno a pověst bylo dostatečnou zárukou, kam se v nastalém chaosu obrátit. S tímto vojskem Belisarius vyrazil proti sedmitisícové armádě vzbouřenců. U městečka Memres využil příznivého větru, který valil nepříteli do oči spousty prachu a písku, čelním útokem rozdrtil formaci Vandalů a zbytek povstalecké armády se obrátil na úprk. Ani poslední vojenské vystoupení kdysi obávaného kmene nedopadlo nijak slavně. V očekávání brzkého císařova rozkazu k vpádu do Itálie se Belisarius po této krátké bitvě rychle vrátil na Sicílii, když v Kartágu pověřil likvidací zbývajících vzbouřenců svého budoucího zetě Hildegera. Belisarius zde musel urovnat rozepře svých velitelů a své energické manželky Antoniny a připravoval se k vyplutí. Rozkaz však dlouho nepřicházel. Justinián hodlal nejprve napravit neúspěch v Dalmácii a vypravil novou armádu z Ilyrie, která se opět Splitu zmocnila a Belisarius konečně obdržel povel k vyplutí.\n\nOpakovala se situace ze Sicilie. Poté, co za slib bohaté odměny zběhl gotský velitel opevněného města Regia, počaly gotské posádky ze všech ostatních opevněných jihoitalských měst před rychle postupujícím Belisariem zběsile prchat na sever. Za měsíc po vylodění tak byzantské vojsko stanulo před hradbami Neapole, z jehož hradeb se Gotové okázale holedbali, že jich je větší počet než celého Belisariova vojska (čítajícího tou dobou asi 10 000 mužů). Neapolský starosta se dostavil před Belisaria a oznámil mu, že jsou loajální ke králi Theodatovi, neboť jim nic jiného nezbývá a gotská posádka má od krále rozkaz Neapol za každou cenu ubránit, jinak nechá Theodat zmasakrovat jejich rodiny na severu. Přesto však se starostovi podařilo tajně generálovi sdělit, že holedbání Gotů je zcela nepravdivé a není jich v celé Neapoli více než 1500. Po 18 dnech neúspěšného obléhání proniklo za městské hradby několik stovek vojáků starým, polozříceným a zapomenutým akvaduktem, díky čemuž Neapol téže noci padla Belisariovi do rukou. Pád Neapole měl ještě jeden nečekaný efekt. Gotská šlechta již jen čekala na záminku jak neschopného, chvástavého a arogantního Theodata svrhnout a za nového krále zvolila proslulého válečníka Vitiga. Svržený prchající král Theodat byl nedaleko Ravenny dohnán a zavražděn. Mezitím Frankové vskutku zaútočili a drancovali severní gotské državy. Velký počet gotských bojovníků byl též v Dalmácii a Vitiges neměl dostatek sil, se kterými by se mohl odvážit udeřit na Belisaria. Posílil tedy gotskou posádku Říma a v Ravenně uzavřel sňatek s dcerou zavražděné královny Amalasonthy, Matasonthou, která jako vnučka Theodoricha Velikého měla posílit jeho královské právo. Poté Vitiges za výkupné a územní ústupky uzavřel mír s Franky a stahoval uvolněné vojenské oddíly k Římu. Belisariova pověst však byla rychlejší. Papež, římský senát a další patriciové mu otevřeli brány (v prosinci r. 536) a gotská římská posádka rozhodně nečekala, až bude mít možnost měřit síly s obávaným Belisariem v římských ulicích, kterému pověst již dala podobu neporazitelného héroa - hrdiny. Po slavném uvítání, po obvyklé výměně bohatých darů a poct však Belisarius naproti očekáváním vlastních velitelů i Římanů netáhl na Ravennu, již od dob posledních západořímských císařů nové sídelní město upadající říše, přinejmenším Itálie, ale dal zpevňovat zchátralé hradby a rovněž plnit sýpky v Římě přivezeným sicilským obilím. Další zásoby hromadil z římského venkova a dal verbovat a cvičit také nové vojenské oddíly.\n\nTři měsíce trvalo než Vitiges shromáždil celou armádu svého království a vytáhl proti Římu. Historik Prokopius z Cesareje uvádí 150 000 Gótů, což je údaj pravděpodobně silně přehnaný, v každém případě však byl poměr sil velice nevyrovnaný. První střetnutí proběhlo u Mulvijského mostu, 2 míle od Říma. Jeho získání bylo pro Vitiga nezbytností a pohled na zdánlivě nekonečný proud blížících se Gotů způsobil mezi obránci mostu paniku a úprk. Kolony gotských jezdců začaly překonávat řeku, když narazili na samotného Belisaria mířícího s nevelkým počtem svých tělesných stráží na inspekci.\n\nVypukla prudká a zuřivá řež, ve které Gótové až příliš bezhlavě a neorganizovaně usilovali o zabití nebo zajetí slavného byzantského generála. Ten nejenže díky železné kázni a získané profesionalitě svých stráží dokázal tří hodiny držet pozice proti obrovské přesile, ale nakonec zdecimované gotské houfy zahnal na ústup. Doufal, že posádka ve věžích mostu se ještě stále úspěšně brání, což byla ovšem lichá naděje. Generál pak nařídil organizovaný ústup, během kterého byly dotírající čerstvé skupiny jízdních Gotů decimovány palbou z luků. V Římě však postupně přicházející ranění zaměnili padlého Belisariova podkoního Maxentia za generála samého a rychle se rozšířila zvěst že Belisarius je mrtev.\n\nZpůsobilo to nemálo zmatků a Belisariovi věrní s vypětím všech sil vyvraceli tuto nebezpečnou poplašnou zprávu. Když generál se svým prořídlým oddílem do města konečně dorazil, morálka armády se ihned zvedla na obvyklou úroveň. Na poradě pak měl Belisarius s úsměvem prohlásil, že si je jist gotskou porážkou. Deputace římských senátorů byla šokována sebevědomím \"Řeků\" a nebyla sto pochopit, proč střetnutí u Mulvijského mostu pokládají za své vítězství a předzvěst totální porážky nepřítele. Kromě faktu, že Gotům nebyla k ničemu jejich veliká početní převaha, a trvale projevovali neorganizovanost a pouhou živelnost svých útoků, generál zejména vsázel na skutečnost, že tak početnou armádu Vitiges není a nebude schopen ovládat. Další dny obléhání tomu nasvědčovaly. Gotské vojsko se rozložilo v několik táborech kolem Říma na levém i pravém břehu Tibery a dotíralo postupně na různých místech hradeb. Obléhací věže přisouvané k hradbám neposkytovaly dobré krytí svým posádkám a větší dostřel byzantských luků, nadto z vyvýšeného místa Gotům znemožňoval krýt se vlastní účinnou střelbou. Postupující směstnané šiky gotské pěchoty pak byly zcela bezbranné proti husté a koordinované palbě obránců. Belisarius přikázal pobít zejména volská spřežení táhnoucí obléhací věže a ty pak zůstávaly na bojišti opuštěné a nepohyblivé. Při výpadech pak byly snadno zapáleny a zničeny. Gotové útočící přes řeku, jednak po Aeliánském mostě, jednak čluny po vodě, se sice probili až k Hadriánovu mausoleu (Andělskému hradu), ale od této nepřístupné pevnosti byli odraženi.\n\nGotové z člunů jim nebyli schopni přispěchat na pomoc útokem do týla Byzantinců, neboť zapadli v bahnitých mělčinách Tibery a byli později s drtivými ztrátami zahnáni zpět přes řeku. Jinde zase u tzv. \"Ohrady\" u Praenestinské brány přiléhající k hradbám byl velký počet Gotů do \"ohrady\" vpuštěn po předstíraném slabém odporu a tam pak masakrován jak palbou z hradeb, tak vycvičenými Isaury kteří svými dýkami působili v hustě směstnaných řadách nepřátel vážné trhliny. Protiútok Belisariových \"Dvorských kyrysníků\" s generálem v čele z Praenestinské brány nakonec způsobil bezhlavý úprk tohoto zmasakrovaného oddílu zpět do jejich tábora. Po tak vážných neúspěších gotské masivní útoky polevily. Belisarius jich využil ke zlepšení morálky svého vojska tím, že vodní mlýny, poháněné původně nyní zazděnými římskými akvadukty nahradil nouzovými mlýny na lodicích, poháněnými tokem Tibery a vojáci měli vždy k dispozici dostatek čerstvého chleba. Přesto před budoucí možnou hrozbou vyhladovění ze stále velice lidnatého Říma dal Belisarius posílat po moři, později i po souší do bezpečí tisíce římských občanů, zejména starců, žen a dětí. Poslal také další listy císaři do Konstantinopole a žádal o posily. Gotské tábory byly stále odvážněji znepokojovány záškodnickými akcemi a občas byl přepaden a zmasakrován i větší počet Gotů provádějících průzkum či zásobování. V přepadech ze zálohy zde vynikli hlavně severoafričtí Maurové. V květnu r. 537 konečně přišly jisté posily pod generálem Martinem, Vitiges se však ještě předtím zmocnil římského přístavu a odřízl tak jediné zásobování města potravinami. Nevelké posily nadto nijak nemohly změnit trvající hluboký nepoměr sil a za patové situace uběhl téměř celý zbytek roku. Přes trvající odvážné a úspěšné výpady i daleko za hradby Belisariovy síly nemohly odrazit nepřítele od hradeb a Vitiges nehodlal zdánlivě jistou koříst přes všechny dosavadní závažné neúspěchy pustit ze sevření. Ukončení obležení Říma by znamenalo obrovskou morální prohru s jistě fatálními důsledky a to nový gotský král již vůbec nechtěl riskovat. Musel zvítězit. Musel zničit Belisaria s jeho armádou a obhájit tak svůj trůn hlavně proti věčně se bouřícím gotským šlechticům.\n\nPřes odsun části civilního obyvatelstva a přes veškerá opatření k zajištění potravy jí ve městě s ubíhajícími měsíci rychle ubývalo. Výpady z města se staly již výhradně výpravami zásobovacími a jezdec, který Gotům doslova před nosem mečem požal a odnesl snop obilí, byl při návratu do Říma nadšeně slaven jako velký hrdina, vracející se z vítězné bitvy. Nejvýznačnějšími událostmi závěru roku byl pokus o zradu z řad římského duchovenstva, jež se pokusilo zkontaktovat Vitiga a nabídnout mu otevření některé z městských bran. Belisar obvinil z organizace tohoto spřísahání papeže Silveria, prohlásil ho za zbaveného úřadu a vyhnal ho z města.\n\nBrzy po této události došlo k nerozhodné bitvě před Pincijskou bránou, kde byl útok Belisariovy jízdy zastaven silnou palbou Gotů z vysoké pevnosti zbudované mezi dvěma římskými akvadukty a následně zatlačen zpět k hradbám. Jen Belisariova autorita umožnila, že se jízda neobrátila k zběsilému úprku, po kterém by celá za nimi se nacházející byzantská pěchota byla odsouzena k vybití či zajetí. Mezitím však na Neronově pláni generál Valentin napadl s maurskou jízdou, následovaný čerstvě vycvičenou římskou pěchotou jiný gotský tábor a zahnal Goty na úprk směrem k již zmíněnému Mulvijskému mostu. Jeho opanováním a zničením by Vitiges přišel o nejvýznamnější zásobovací cestu ze severu a uvrhl by oblehatele vzhledem k jejich počtu do ještě vážnější nouze než obléhané. Nová římská pěchota však zklamala na celé čáře a počala opuštěný gotský tábor drancovat. Gotové, sotvaže zjistili že nejsou pronásledování se zastavili, znovu zformovali a zastihli římskou pěchotu v táboře neschopnou žádného organizovaného odporu. Generál Valentin s jízdními Maury ustoupil a nijak neželel zmasakrovaných Římanů.\n\nPřes rychle se horšící problémy se zásobováním na tom bylo gotské vojsko před branami Říma ještě hůře než obležení. V jejich řadách se velice rozšířil mor a když konečně v Neapoli a Otrantu přistály posily 3 000 pěšáků a 2 000 jezdců generála \"\"Krvavého Jana\"\" s velkým množstvím potravin, Belisarius mohl konečně podniknout rozhodný protiútok. Zastíracím dvojím útokem u Pincijské a Flaminiovy brány upoutal pozornost nepřítele a posily s tolik potřebnými zásobami se mohly nerušeně vylodit v Ostii (někdejším hlavním přístavu města Říma, v této době již zpustlé a bezvýznamné vesnici, díky čemuž jí Gotové nevěnovali valnou pozornost). Pod dojmem pověstí o dalších byzantských posilách, mířících z jihu, jakož i díky ztrátě vlastních konvojů s obilím navrhl Vitiges mírová jednání.\n\nBelisarius odmítl Vitigovy návrhy o odstoupení Sicílie, Neapole a Kampánie Byzanci, neboť tyto země již na Gotech silou dobyl. Požaduje celou Itálii, jak k tomu je pověřen císařem. Vitiges tedy oznámil že své mírové návrhy hodlá přednést přímo císaři a na tomto základě bylo dohodnuto příměří. Belisarius ovšem sepsal dlouhou zprávu o skutečném stavu byzantských zájmů v Itálii, o již faktické porážce Gotů, jejich krajně nevýhodné současné situaci a důtklivě císaře prosil aby nepopřával sluchu Vitigovým vymlouváním a průtahům.\n\nNa Nový rok 538 připluly z Karthaga pod generálem Hildegerem některé setniny Herulů a Thráckých Gotů, které si Belisarius vyžádal. Nalezly Goty opuštěný římský přístav, který byl rychle obsazen v zájmu plynulého zásobování města. Jízda \"Krvavého Jana\" vyslaná na východ od Říma zjistila, že ani zde již není gotských posádek a zmocnila se důležitých opěrných bodů. Vitiges ihned protestoval že jde o porušení příměří, ve skutečnosti se však jeho oddíly opakovaně pokoušely zmocnit se Říma lstí, pomocí podplacených zrádných Římanů, nebo zkoušely do města proniknout akvadukty či nechráněnými nedůležitými úseky značně rozsáhlých římských opevnění. Všechny útoky se podařilo bez většího rizika zmařit či odrazit a Belisarius vydal rozkaz \"\"Krvavému Janovi\"\" aby se zmocnil Picena a dalších pevností v okolí.\n\n\"\"Krvavý Jan\"\" si rozkaz vyložil poněkud volně a táhl dvě stě mil poděl pobřeží až k Vitigovu sídelnímu městu Ravenně a nikde se nesetkal s vážnějším odporem. Gotové již byli zcela morálně podlomeni a neschopni čelit byzantským oddílům. Generál Konstantin, který byl účasten již spiknutí proti Belisariovi po porážce Vandalů v Africe, využil úspěchů \"\"Krvavého Jana\"\" a střídavě osočoval Belisaria v listech císaři i mezi dalšími nespokojenci ze zbabělosti vůči Vitigovi, z nového spřísahání vůči císaři, jakož i z osobní zášti a z protežování \"\"Krvavého Jana\"\".\n\nKdyž byl k Belisariovi předvolán k výslechu pro jistou spáchanou loupež, považoval předvolání za zastírací manévr a osočil Belisaria před všemi byzantskými veliteli a úředníky ze zrady a osobních úkladů a pokusil se jej zavraždit. Byl však sražen k zemi, odzbrojen a uvězněn. Týž den byl údajně z iniciativy Antoniny, Belisariovy manželky v kobce zavražděn. Jeho případ se stal předzvěstí budoucích událostí a důležitým argumentem Belisariových nepřátel, kdy statečný a věrný generál Belisarius nakonec beznadějně upadl do sítí dvorských pomluv a spiknutí z nichž neměl naději uniknout. V tento moment však generálové dosvědčili, že se Konstantin dopustil velezrady a vražedného útoku na vrchního velitele a císař tuto zprávu vzal beze slov na vědomí.\n\nPo vypršení tříměsíčního příměří císař Justinián oznámil Vitigovým vyjednavačům, že zvažuje nadále jejich návrhy a Vitiges po této nic neřešící odpovědi dal příkaz svému zbylému vojsku stáhnout se od Říma. Když gotská armáda překračovala již proslulý Mulvijský most, Belisarius ji napadl se svým dvorským plukem a dalšími elitními oddíly, mnoho nepřátel zabil, mnoho se jich utopilo v Tibeře. Vitiges stahoval síly k obraně svého sídelního města Ravenny, čímž však také umožnil byzantské armádě hájící Dalmácii zasáhnout do bojů v Itálii.\n\n\"\"Krvavý Jan\"\" stále dlel v Rimini (Ariminum), hluboko v gotském území a nechtěl se odloučit od veliké kořisti, ačkoliv mu hrozilo obklíčení. Díky tomu také byl ve městě oblehnut početnými oddíly nepřítele a jeho situace se stala rychle kritickou. Jelikož po moři byla odeslána většina volných sil ke snadnému dobytí severní Itálie, kde se momentálně nenacházela žádné větší vojsko nepřítele, nebylo možno \"\"Krvavému Janovi\"\" v Rimini poskytnout žádnou vydatnou pomoc. Belisarius v obavách o smělého, leč zbrklého přítele sebral dostupných 3 000 vojáků a vyrazil v červnu k obleženému městu. Cestou se mu vzdávaly četné drobné gotské posádky. V dubnu však přistála ve Fermu (Firmum) 7 000 armáda pod velením starého Justiniánova generála a oblíbence Narsese, vybaveného ovšem urážlivě titulem vrchního velitele byzantských armád.\n\nBelisarius se jeho formální autoritě moudře prozatím podřídil. Nejvážnější překážkou na cestě k Rimini byla Osimum (Auximum) posílené nejméně 20 000 Goty. Bylo rozhodnuto oklamat nepřítele u Osima podél pobřeží vyslanými slabými oddíly, zatímco hlavní síla vojska měla částečně vnitrozemím, částečně po moři spěchat k Rimini. O několik dní později došlo ve vnitrozemí ke srážkám s gotskými zásobovacími oddíly, které rychle couvly k Osimu, kde ale na jižním obzoru spatřili stovky zapálených táborových ohňů od jakoby ohromné armády, na moři pak desítky lodí a galér. Gotové nehodlali riskovat bitvu a stáhli se do městských hradeb. U Rimini nezastihli byzantští vojáci již jediného nepřítele, oblehatelé včas zmizeli do nedobytné Ravenny.\n\nCelou válečnou kořist \"\"Krvavého Jana\"\" však Belisarius kázal rozdělit mezi vojsko, čímž si jej nesmírně popudil, znepřátelil a někdejší přítel si trpce stěžoval na tuto \"nespravedlnost\" jak Narsesovi, tak později císaři. Ihned poté došlo k ostrému střetnutím mezi Belisariem a Narsesem o dalším vedení války. Oba disponovali císařovým listem, který jim uděloval vrchní velení, spiklenci závidící Belisariovy jeho čím dál větší, nesmírné vojenské úspěchy se však cítili sebejistí. Narses prohlásil všechny Belisariovy návrhy za \"nerozumné\", nesměřující v duchu císařovy vůle \"k obecnému dobru říše\" a odmítl se jimi řídit.\n\nNakonec bylo uzavřeno jakési nejisté strategické příměří s Narsesem, sporné vrchní velení měl znovu rozhodnout císař Justinián. Belisarius souhlasil, že oblehne zdánlivě nebobytné Urbino, zatímco Narses a bývalý přítel \"\"Krvavý Jan\"\" táhli dále na sever získat si někde snadno kořist i vojenskou slávu. Shodou okolností se však pár dní po jejich odchodu pevné Urbino náhle vzdalo. Náhodou se podařilo přerušit podzemní pramen vedoucí vodu do města a obráncům nezbylo, než se prozíravě rychle vzdát. Narsesovi se dle zvěsti v Rimini udělalo tak zle, že řadu dní vůbec nevycházel ze svých pokojů. V severní Itálii mezitím Belisariem po moři vyslané oddíly téměř bez odporu obsadily rozlehlé území jakož i nejbohatší a nejvýznamnější centrum - Milán. Frankové a Burgundi, ne snad z příchylnosti ke Gotům, žádajícím kde koho o pomoc, jako spíše z touhy po kořisti ve vždy bohaté Itálii vpadli brzy poté ve velikém do pádské nížiny a rychle Milán oblehli po boku Vitigova synovce Uriase. \"\"Krvavý Jan\"\", který byl Milánu nejblíže odmítl Belisariův rozkaz milánským ihned pomoci a přestože Narses na důrazné Belisariovy výzvy nakonec k tažení k Milánu svolil, bylo již pozdě. Vyhladovělé město města začátkem roku 539 padlo, běsnící barbarské armády zpité vítězství jej strašlivě zplundrovali, naloupili obrovskou kořist v majetku i otrocích a jen málokdo z obyvatel přežil.\nPo pádu Milána císař zřejmě vyhověl naléhání císařovny Theodory, dávné přítelkyně Belisariovy manželky Antoniny a povolal Narsese nazpět do Cařihradu – s odůvodněním, že jeho služeb u dvora nadále nemůže postrádat. Belisarius se po odchodu zpupného dvořana ujal již nezpochybnitelného vrchního velení a zabránil spojení Uriase v Miláně s Vitigem v Ravenně. Burgundi a Frankové, nadšeni velikou kořistí a mnoha otroky se nadto od Milána vrátili do svých zemí na severu a nejspíše se ulevilo i samotnému Uriasovi od nespolehlivých a nevypočitatelných spojenců.\n\nVitiges, neodvažující se vytáhnout do pole proti Belisariovi se rozhodl nepřátelského generála zbavit lstí. Vstoupil v tajná jednání s Narsesem prostřednictvím prostředníka a domlouvali se proti Belisariovi k oboustrannému prospěchu a nadto se rozhodl tajně vybídnout perského šáha Chosrúa k úderu na východní byzantské državy. Císař bude muset odvolat Belisaria z Itálie a Vitiges snadno ovládne téměř již ztracené království. Mezitím pokračovalo obléhání Osima, které bylo Vitigem ubezpečeno v brzký obrat ve válce a proto odmítalo kapitulovat. Se spornými výsledky pokračoval také výcvik pomocných oddílů z místních zdrojů. Doba Říma však pominula a Prokopius ve svých análech zanechává toto svědectví : „\"Říman (Ital) nemá statečné srdce, jen se rád chlubí a chvástá.\"“\n\nV srpnu se konečně hladem a žízní vzdalo Fiesole a jeho příkladu, vida že pomoc přes královo ujišťování nepřichází, konečně následovalo i Osimum. Mnozí ze zajatých Gotů se hlásili do Belisariových služeb a slibovalo mu bezvýhradnou věrnost a oddanost. V červnu se náhle v severní Itálii opět objevila veliká armáda Franků. Uriasovo nadšení nad očekávanými „spojenci“ se rychle změnilo v paniku, když se Frankové s bojovým pokřikem zaútočili na jejich ležení u Pavie. Prchající Gotové navnadili „\"Krvavého Jana\"“ k protiútoku na Uriasovo ležení, i on však byl překvapen a zaskočen obrovským množstvím Franků, útočících na vše živé, a byl rád že spasil holý život.\n\nFrankové byli uspokojeni bohatou kořistí a nemajíce vlastní jízdy, nikoho v prchajících daleko nepronásledovali. Zdejší kraj však byl již předchozími událostmi zpustošený a vyčerpaný, u Franků brzy masově vypukla úplavice a velice trpěli hlady. Nezbylo jim, než se vrátit domů a v naprostém vyčerpání většinu z vysněné kořisti poztráceli a poházeli cestou na sever. Zbývala Ravenna, ve které byl Vitiges beznadějně uvězněn. Urias se svým Franky zdecimovaným vojskem již Vitigovi žádnou velkou naději neposkytoval. Měl však v Ravenně dostatek zásob a okolní bažiny město již staletí spolehlivě chránily před sebevětší nepřátelskou armádou. Vitigovi nezbylo než vyčkávat nakolik, a zda dost rychle se podaří jeho lstivé záměry a Belisarius bude buď zdiskreditován u císaře Justiniána, nebo alespoň nuceně odvolán na perskou hranici. Jeho vyjednavači skutečně dorazili k perskému dvoru a velmi okázale se holedbali, že zastupují společné zájmy krále Vitiga a generála Belisaria, který je připraven prohlásit se císařem celého Západního impéria s Vitigem jako svým italským leníkem. Pokud Chosrú napadne byzantské državy na východě, pád společného nepřítele, císaře Justiniána bude neodvratný. Obratně kladenými dotazy a jakoby hloupým prozrazování „\"Belisariových mocenských plánů\"“ navíc vzbudili u Chosrúa ctižádost tím, že to on musí být první, kdo zasadí Justiniánovi smrtelný úder a získá tak větší zisk - možná i samotný Cařihrad. Stejné informace obdržel i žárlivý a podezíravý eunuch Narses v Cařihradě a hned s nimi spěchal k Justiniánovi.\n\nPřes rozhodný odpor energické Theodory bylo snadné váhavého Justiniána postrašit zkonspirovaným spiknutím, zvláště oživením starých pomluv o Belisariových osobních mocenských plánech již v Africe. Justinián nabídl tedy Vitigovi velkorysé podmínky, který je samozřejmě přijal. Belisarius nemohl uvěřit a žádal císařovo osobní potvrzení nehorázné mírové smlouvy. Když nadto dostal poselství od Uriase, vyzývající jej aby se neprodleně prohlásil císařem Západního impéria, které prý nadšeně podpoří i všichni Gotové vrcholně nespokojeni s kralováním Vitigovým, který je vede jen od jedné porážky ke druhé, rozhodně i tyto návrhy odmítl. Pomluvy tím ale zarazit nemohl. Stejný návrh mu záhy podle Prokopia učinil v souladu se svými záměry také Vitiges a předem přísahal novému západnímu císaři naprostou oddanost.\n\nDokonce i císařovna Theodora měla podle Prokopiova svědectví přes Antoninu naléhat na Belisaria aby „zachránil Východní i Západní imperium“ a nepodvolil se nátlaku císaře naslouchajícího pomluvám svých podlých a prospěchářských rádců. „\"Buď mojí vznešenou sestřenicí v Římě\"“ psala Theodora Antonině. Belisarius však dopis hodil do ohně a prohlásil „\"Věrnost je Belisariovi cennější nežli padesát Itálií a sto Afrik! Připravte se, zítra vstoupíme do Ravenny!\"“ Tak Belisarius vstoupil v čele svých elitních oddílů do Ravenny a přijal od Vitiga hold jako byzantský generál. Znovu výslovně odmítl naslouchat prosbám některých svých věrných v čele s Antoninou a nenechal si vsadit na hlavu císařský diadém. Nemůže se stát a také se nestane císařem. „\"Itálie bude zničena, stejně jako je ničena Afrika\"“ ,prorokoval chmurně Belisariův sekretář Theodosius, „\"zkázu přivodí chamtiví výběrčí daní, nespravedlivé zákony, náboženská horlivost a nesnášenlivost kněží. Ani hloupí a neschopní, zkorumpovaní generálové neodvrátí vzpoury, povstání a nepřátelské vpády.\"“\n\nUrias mezitím ve shodě s předními gotskými šlechtici dal sesadit Vitiga a za krále dal prohlásit jistého Hildibalda, synovce visigotského krále v Hispanii. Ať již tímto svým činem zamýšlel cokoliv, jeho plány rychle ztroskotaly. Byl týmže Hildibaldem zavražděn díky obratným pletichám „\"Krvavého Jana\"“. Po vraždě Uriase dal „\"Krvavý Jan\"“ zavraždit Hildibalda. Ani nově zvolený gotský král Erarich neměl dlouhou životnost. Až po čase se stal králem Hilibaldův synovec Totila, kterýž se svého úřadu chopil s velkým zápalem a nadšením a díky neschopnosti a hrabivosti byzantských generálů a vysokých úředníků v několika letech obnovil svoji moc téměř nad celou Itálií. Zatím ale v létě roku 540 Belisarius na císařův rozkaz opustil Ravennu a odplul do Cařihradu. Itálii mělo společně velet 13 generálů a guvernérem – vrchním výběrčím daní byl jmenován jistý Alexandr, zvaný „\"Nůžky\"“. Velice zdatně si ustřihával již za svého působení v Cařihradu jako směnárník a později v Africe již jako vysoký císařský úředník z peněz svých klientů či ze státních zdrojů do vlastního měšce.\n\nTheodosiovo proroctví se začalo plnit. Belisaria doprovázel bývalý gotský král Vitiges s královnou Matalasonthou jakož i s Hilibaldovými dětmi. Vitiges složil Justiniánovi hold a pokojně dožil na císařem darovaných statcích v Galatii. Belisarius vezl s sebou, podobně jako před lety z Afriky, nesmírné poklady naloupené ještě Theodorichem Velikým v někdejších západořímských provinciích. Jen v mincích, zlatých a stříbrných prutech toho bylo za deset milionů zlatých. Spolu s obrovským množstvím šperků a klenotů, zlatých a stříbrných mis a pohárů přivážel císaři také korunovační klenoty Západní říše spolu s diademem někdejšího císaře Valense, jakož i prapory jeho legií ukořistěné Góty při osudné bitvě u Adrianopole. Tím vším hodlal uklidnit všechna císařova podezření a vyvrátit pomluvy spiklenců ode dvora, stejně jako před lety kořistí z Afriky.\n\nZatímco davy na ulicích Cařihradu šílely nadšením, císař svého statečného generála přivítal velice chladně. Obrovskou kořist ovšem neodmítl, neboť jsouce okrádán kdekým ze svého dvora z řad pochlebných dvořanů, úředníků a generálů dokázal vše zbylé utratit nejen na další církevní stavby a obročí (Chrám Boží Moudrosti v Cařihradě byl zřejmě postaven jen díky kořisti od Vandalů), ale i za obrovské dary svým oblíbencům. Chosrúův vpád způsobil aktuálně říšské pokladnici nedozírné škody. Válka se před Belisariovým příjezdem vyvíjela přímo katastrofálně. Chosrú takřka nerušeně vytáhl s armádou od Babylonie na západ a nerušeně zabíral jedno město a pevnost za druhou. Byzantské posádky pod svými generály obvykle prchaly mezi prvními a jen vysoké výkupné zachránilo místní obyvatele před vydrancováním města, pobitím nebo odvlečením do perského otroctví. Vrcholem ostudy bylo dobytí a následné strašlivé zpustošení Antiochie.\n\nPřes veškeré holedbání se poměrně početné posádky, posílené nadto desetitisíci ozbrojenými stoupenci místní domobrany, začali všichni zběsile prchat sotvaže první Peršané vstoupili na hradby. Mnoho lidí bylo při tomto úprku ušlapáno, zbytek Peršané buďto zmasakrovali nebo s sebou odvlekli do Persie. Otroků bylo tolik, že si Peršané pečlivě vybírali jen mladé a zdravé a větší část jich ve zničené Antiochii nakonec ponechali svému osudu. Kořist z Antiochie byla ohromná a šáh se oprávněně chlubil, že jen ta by mu stačila zaplatit dvě takové války s Byzancí.\n\nOd Antiochie táhl Chosrú severnější cestou zpět k Persii, sebral ještě nějaké výkupné v menších městech, když jej u Edessy dostihlo poselstvo od císaře Justiniána pokorně žádající šáhovy podmínky k uzavření míru. Těžko šlo zastřít, že se jedná o naprosto zoufalou kapitulaci. Kromě veškeré obrovské kořisti a výpalného, co šáh dosud v jižních provinciích pobral, mu byly Justiniánem nabídnuty pravidelné roční kontribuce 400 000 ve zlatě. Hlouběji již ani čest Byzance klesnout nemohla. Snad díky návratu Belisaria, snad díky krutým bolestem zubů se však Chosrú uspokojen vítězným tažením rychle navrátil na vlastní území. Justinián nato mírovou smlouvu roztrhal a kontribuci neposlal. Čest Byzanci tím ovšem vrátit ani nemohl.\n\nBelisarius, aniž obdržel jediné vyznamenání či alespoň formální ocenění svých nesmírných zásluh o říši zatím žil skromně ve svém paláci a u dvora probíhal tichý, zuřivý boj mezi ničemnými dvořany a císařovnou Theodorou, která se díky svému vlivu na císaře vší mocí stavěla za statečného generála, o kterém tvrdila že je jedinou záštitou impéria proti Peršanům. Z vlastních prostředků Belisarius posiloval a cvičil svůj Dvorský pluk o vybrané Vandaly, Goty i Maury. Při inspekci u jiných byzantských pluků zjišťoval, že byzantská armáda je ještě v horším stavu než kdysi před bitvou u Darasu. Zejména velitelé se třesou hrůzou již jen při vyslovení jména Persie nebo Chosrúa. Vojsko je zanedbáno.\n\nPluky a posádky byly jen papírově v plném stavu, a při plné výzbroji a výstroji. V účetních položkách figurovaly nespočetná stáda neexistujících koní pro jízdu či stáda dobytka pro zásobování vojska masem a vojáci namísto výcviku dřeli s lopatou v lepším případě při opevňovacích pracích v horším na soukromých statcích generálů a místní oligarchie. Tímto se opět „ušetřilo“ do soukromých kapes za státní pokladně naúčtované stavební či polní práce. Nevídané rozkrádání státních prostředků bylo díky všudypřítomné korupci císaři dokonale utajeno a různí ziskuchtivci se při svých zlodějnách „ve službách říše“ navzájem kryli a zabezpečovali. Nitky vedly spolehlivě k nejvyšším dvorským kruhům.\n\nKdyž na jaře 541 dostal Belisarius díky zprávám o nové vojenské aktivitě Peršanů na hranicích konečně jmenování vrchním velitelem východních armád. Ihned tvrdě zarazil nejočividnější rozkrádání a pohrozil místním velitelům a zkorumpovaným úředníkům nejtvrdšími tresty včetně toho nejcitelnějšího – zabavení majetku. Na nápravu žalostného stavu východní armády nebyl čas a proto sebral všechny upotřebitelné síly a v čele svého elitního Dvorského pluku, nyní díky pečlivé přípravě zmnoženého na 7 000 mužů vyrazil na východ k Darasu a ke kdysi byzantské Nisibis. Díky předchozím Justiniánovým slibům se k tažení proti Peršanům nechal zlákat také arabský král Haritha s asi 5 000 jezdci.\n\nBelisarius doufal, že Peršané již natolik pohrdají byzantskou armádou, že se nestáhnou za hradby Nisibis, ale budou chtít Belisaria porazit v poli. Pokud prorazí jejich šiky, mohl by se snadno mezi prchajícími perskými oddíly Nisibis zmocnit. Daraský guvernér jménem Petr se však oproti Belisariovým rozkazům se svým oddílem utábořil příliš blízko Nisibis, perská jízda jej napadla a jen rychlý zásah Belisariových kyrysníků Petra zachránil od naprosté zkázy. Moment překvapení byl ztracen. Nespolehlivé Araby Belisarius poslal drancoval severní Asýrii a táhl obloukem kolem Nisibis na pevnost Sisauranum.\n\nArabové vskutku při první příležitosti porušili Belisariovy rozkazy poutat svým drancováním perskou pozornost a po nabrání dostatečné kořisti rychle zamířili domů. Mezitím se Belisariovi vzdala pevnost Sisauranum, přeplněná uprchlíky. Belisarius zakázal drancovat město či pobíjet obyvatelstvo a osm set zajatých Peršanů dokonce zlákal do byzantských služeb. Šáh Chosrú, zaneprázdněný dosud na severu se na poplašné zprávy o Belisariově vpádu rychle vracel k Nisibis s jádrem své armády. Pronásledovala jej ale smůla. Epidemie cholery mu rychle ztenčila armádu na polovinu a sesuvy půdy značně zbrzdily jeho postup. Přes výhodnou situaci však odpor většiny byzantských generálů Belisariovi znemožnil vpadnout Chosrúovi do týla a dosáhnout zásadního vítězství. Tito generálové, osměleni snadným vítězstvím u Sisaurana odmítali táhnout v těchto nejparnějších měsících hluboko na nepřátelské území a pouhý Dvorský pluk nechtěl Belisarius riskovat. Dal zbořit hradby Sisaurana a armáda se vrátila k Darasu. Zde jej navštívila manželka Antonina, která se mezitím v dobré víře nešťastně v Cařihradě zapletla do Narsesova spiknutí proti „\"Kappadockému Janovi\"“ a doufala v zájmu svého manžela zničit jednu spikleneckou skupinu u dvora skupinou druhou. Belisarius se cítil hluboce uražen tím, že Antonina použila jeho jména při jednání s různými dvořany zastupujícími Narsesovy zájmy a došlo zde k prvnímu skutečně vážnému sváru mezi manžely. Věrná přítelkyně Antoniny, císařovna Theodora která dosud jako jediná hájila Belisariovo dobré jméno před císařem mu dočasný rozchod s Antoninou až do smrti nezapomněla.\nNa jaře roku 542 Chosrú s reorganizovanou a posílenou armádou znovu napadl byzantské državy, doprovázen navíc armádou „bílých Hunů“ které se Justinián dosud neúspěšně pokoušel uplatit proti Peršanům. Namísto do čerstvě vydrancované Sýrie však zamířil jižněji do Palestiny a na Jeruzalém. Hluboce zbožný Justinián se zhrozil ohrožení Svatého města křesťanstva vydrancováním, povolal spěšně znovu Belisaria a vyzval jej k záchraně posvátných míst. Sliboval mu přízeň, tituly i statky, ba i odpuštění „vší zpupnosti a urážek které dosud svému císaři učinil“, jen když zachrání svatá místa před pohany. Belisarius rychle vydal rozkazy směřující všechno dostupné vojsko ke Karchemiši a sám vyrazil stejným směrem.\n\nGenerál Buces, hájící Hieropoli žádal o pomoc a tvrdil že u Hieropole strhne se rozhodná bitva. Belisarius mu nařídil ponechat ve městě jen nutnou posádku a spěchat ke Karchemiši. Byl přesvědčen že právě dobytím Jeruzaléma chce Chosrú hluboce ponížit a zdrtit jak císaře, tak celou Byzanc a jeho přesvědčení se brzy změnilo v jistotu. Početná perská armáda se zastavila za Eufratem, sotvaže Chosrú zjistil, že zastírací útok na Hieropoli Belisarius prohlédl a nečeká s jádrem své armády zde, ale mnohem jižněji u Karchemiše na cestě k Jeruzalému. Vyslal tedy vyslance mající naoko jednat o míru, ale především zjistit sílu a stav byzantské armády. Belisarius připravil divadlo, při kterém se jednotlivé oddíly Dvorského pluku tvářily jako předvoj armády jak gepidské, vandalské, tak gotské. Rovněž spojenečtí Herulští a Massagetští Hunové, jakož i afričtí Mauři vystupovali přes vyslancem jen jako jakási čestná stráž, předvoj velkých armád při Belisariově štábu.\n\nBelisarius se vysmál „mírovým návrhům“ Chosrúovým, vždyť přece kdo usiluje o mír, nepotřebuje si vést na jednání do cizí země velikou armádu. Mír lze dojednat teprve poté, co se toto veliké vojsko vrátí na východ. Když toto Chosrú uslyšel a když navíc za Eufratem byly ohlášeny známky přítomnosti nějaké nové byzantské armády, zalekl se a dal rozkaz k ústupu. Belisarius jej dal sledovat hlídkami stále se tvářícími jako předvoj velkých byzantských armád, dokud Peršané nezmizeli za Eufratem. Jediným perským úspěchem bylo vydrancování nepříliš důležitého a obránci včas opuštěného Callinica. Belisarius prohlásil že u Karchemiše dosáhl svého nejsladšího vítězství. Neztratil ani jediného z 13 000 vojáků, zahnal na útěk několikanásobnou perskou přesilu (Procopius z Cesareje udává opět jistě přemrštěný počet 200 000) a zachránil svatá místa. „\"Peršanů bylo jako kobylek, ale zahnali jsme je z našich polí třeskem zbroje a zvukem trub!\"“\n\nSláva nekrvavého vítězství nad hrozivou perskou přesilou byla zastíněna velkou epidemií moru, který se v té době z Egypta rychle rozšířil na sever a v samotném Cařihradu decimoval tisíce lidí denně. Když se rozšířila zpráva, že onemocněl také císař Justinián a později mnozí šířili tzv. zaručené pověsti že zemřel, Belisarius odrážel neodbytné tazatele ohledně své loyality možným kandidátům na trůn tvrzením, že bude bdít jedině nad zachováním práva a zákonů ohledně nástupnictví. Právě podle zákona o nástupnictví také nemůže podpořit kandidaturu císařovny Theodory na trůn. Zpráva však byla zcela vylhaná, císař nezemřel a po nové vlně dvorských pomluv o \"neloyalitě\" generála Belisaria k celé císařské rodině jej povolal do sídelního města, aby se zde zpovídal ze své údajné nové zrady.\n\nUražená Theodora s manželem tentokrát plně souhlasila, Belisariovi byly odejmuty všechny tituly a funkce, celý jeho majetek propadl koruně anebo přešel do držení císařových věrných pochlebníků a rozpuštěn byl dokonce i legendární \"Dvorský pluk\", který impériu získal tolik ohromujících vítězství nad četnými nepřáteli. Až po mnoha měsících, kdy se Belisarius usmířil s manželkou Antoninou a jejím prostřednictvím také s Theodorou, byly spáchané křivdy císařem poněkud zmírněny. Ač mor pominul, rychle se zhoršila situace na všech hranicích a frontách, které Belisarius léta tak věrně bránil a zajišťoval. Neschopní generálové na perské hranici ztratili všechny výhody, které předtím Bëlisarius získal a jen díky moru, který naplno propukl také v perské armádě bylo zabráněno nové drtivě invazi Peršanů do nitra imperia. V kdysi vandalské Africe propukaly stále nové vzpoury díky jak náboženskému, tak daňovému útlaku. Maurské kmeny se vzepřely vůli hrabivých a nenasytných byzantských úředníků a jaly se drancovat vnitrozemí, aniž je kdo byl schopen zastavit. Opět až mor ukončil trvalé krvavé střety vládních vojáků s různými vzbouřenci a povstalci v Africe a ukončil je tak důkladně, že tato staletí fungující obilnice ještě římského impéria zpustla a změnila se většinově ve vyprahlou poušť.\n\nNebezpečně se vyhrotila situace také v Itálii. Dosud téměř bezvýznamný gotský nový král Totila, neuznávaný většinou svárlivé gotské šlechty a „kralující“ původně jen Pavii, chytře využil neschopností a vzájemné řevnivosti císařem, či spíše Narsesem jmenovaných 11 byzantských generálů, o jejichž jmenování se zasloužily výhradně úplatky a oddané pochlebování těm správným činitelům u dvora, těm kteří skutečně řídili celou vnitřní i vnější politiku byzantské říše a za jejich tupé nečinnosti rychle rozšířil svoji moc a u Faenzy tvrdě potřel početnější byzantskou armádu těchto „\"spoluvládnoucích\"“ generálů. Tím otřesná neschopnost generálů nekončila, ale ještě kulminovala skutečností, že se každý uzavřel se zbytky svých vojáků za hradby některého italského města a Itálii tím nechali zcela na pospas Totilově nezadržitelnému postupu. Jedno město za druhým novému gotskému králi otevíralo brány, bez boje se zmocňoval jedné provincie za druhou a gotská šlechta se ráda poddávala novému úspěšnému králi, který je přesvědčivě povede k vítězstvím, slávě a kořisti.\n\nV době Belisariova působení v Sýrii se císař na Narsesovo doporučení rozhodl jmenováním jistého Maximina za nejvyššího velitele na Západě zachránit Itálii. Maximinus císaře uchvátil svojí asketickou zbožností a rádobyprorockým blouzněním, zato jeho vojenské zkušenosti a schopnosti byly příkladně mizivé. Početné nákladní loďstvo se zásobami potravin vyslané Maximinem z Řecka do obléhané Neapole padlo Totilovi bez odporu do rukou a neméně katastrofální osud potkal lodě s vojáky, bůhví proč plující až po dvou měsících rovněž k Neapoli. Prudká bouře zahnala lodě na břeh, kde tábořilo Totilovo vojsko a to dokonalo naprostou zkázu armády, která měla Neapol zachránit. Její obránci se po této druhé katastrofální zprávě vzdali. Vrcholné Totilovo tažení na Řím, mající korunovat jeho znovudobytí Itálie na Byzanci přerušila již zmíněná morová epidemie, která se od východu přehnala celým Středomořím a všude dosáhla věru nejspravedlivějšího, byť dočasného usmíření všech bojujících králů a generálů.\n\nV této zoufalé situaci dal císař předvolat již omilostněného Belisaria a „nabídl“ mu možnost očistit se od všeho příkoří a zrádných piklů, které způsobil říši a císaři. Státní pokladna je však prázdná a je tedy povinností Belisaria, aby náklady tažení do Itálie financoval na důkaz své věrnosti a oddanosti císaři zcela sám. Obdařen novým směšným titulem „\"hrabě císařských stájí\"“ odplul Belisarius se 400 thráckými vojáky porazit Totilu a zachránit věrolomnému císaři Itálii. Opět jej doprovázela Antonina, která situaci sarkasticky komentovala slovy „\"Jsi sice hrabětem Augiášových chlévů, ale nesmíš je vyčistit!\"“ (otevřená narážka na jeden z – úspěšně splněných - Heraklových úkolů vyčistit velmi rozsáhlé a velmi zaneřáděné chlévy krále Augiáše).\n\nBelisarius nejprve navštívil svoji rodnou Thrákii a země svého legendárního rodáka přijala jako héroa, všude se pod jeho prapory hrnuly stovky dobrovolníků. Ač zastavil své pozemky, bylo vážným problémem jak sehnat pro své nováčky dostatek kvalitní zbroje a zejména koní. Po zprávě o obléhání Otranta Totilou spěšně vyslal generála Valentina (proslulého při obraně Říma proti Vitigovi) s 2 000 nováčky a ti v poslední chvíli vskutku toto město zachránili. Po zprávách zvědů bylo zřejmé, že je nyní nemožné připlout přímo k Římu na západním pobřeží, neboť díky ukořistěným byzantským lodím Totila bedlivě střeží tyto vody až daleko na jih k Messinskému průlivu a má dostatek vojáků pro službu na souši i na moři. Belisarius tedy zamířil do stále ještě formálně byzantské Ravenny a odtud se marně pokoušel přimět východoitalskou gotskou šlechtu k podpoře byzantského císaře.\n\nJeho návrat nadšeně přivítali poslední věrní velitelé byzantských posádek v dosud držených městech, ale Totilova převaha byla přes veškeré nadšení Belisariových nováčků zdrcující. V poslední chvíli bylo posilami zachráněno také bránící se Osimo a zároveň byly tajně opraveny a novým vojskem osazeny zničené hradby nedalekého Pesara. Totila překvapený novou byzantskou pevností v zádech musel obléhání Osima rychle zanechat. Byzantští dosud věrní velitelé a jejich místní stávající spojenci očekávali od Belisaria zejména měsíce zadržovaný – a dodejme samozřejmě generály a civilními guvernéry ukradený žold - který jim Belisarius přes zástavu všech svých pozemků ani nemohl v plné výši nahradit a naléhavě žádal císaře o okamžité převelení setnin jeho Dvorského pluku z perské hranice do Itálie, jakož i o výplatu dlužného žoldu pro zbývající byzantskou armádu v Itálii, nebo se brzy i její zbytek rozuteče.\n\nNepřicházely však ani peníze, ani zásoby, ani posily. Nakonec bylo nutno vydat Totilovi i dosud zázračně uhájené Osimo a padaly i další z těch mála zbývajících byzantských měst a pevností. Z významných měst nakonec zůstala Byzanci během následujícího roku již jen Ravenna a Řím, jehož zásobování se stalo díky silné gotské flotile více než problematické a bylo jen otázkou času, než se bude muset poddat Totilově moci. Z Ravenny vyrazil přes vnitrozemí Římu na pomoc generál Valentin a přivedl umdlévajícímu městu s trochou zásob také tisícovku svých čerstvých vojáků. Situace v Římě se ohledně potravin rychle horšila a Gótové, ovládající celé vnitrozemí naopak stále posilovali. Belisarius, když konečně obdržel díky zásahu císařovny Theodory flotilu, posily i peníze, ihned vyplul k Římu, neboť správně předpokládal že přesun po moři bude rychlejší a snadnější.\n\nBez potíží Itálii obepluli, ale řeka Tibera byla za Římským přístavem přehražena řetězy a dubovými zátarasy, silně hájenými z okolních gotských věží a přes veškeré úsilí se bohužel nepodařilo do Říma proniknout. Totila využil zoufalé situace zbývajících obránců a jeden oddíl mu otevřel Asinarijskou bránu. Řím již byl více městem duchů než živých lidí a Procopius zanechává svědectví že z někdejšího půl milionu obyvatel jich ve městě v této době nezůstalo víc než tisíc. Totila nechal bez povšimnutí uniknout zbylé byzantské oddíly pod Bessasovým velením a započat bořit římské hradby.\n\nNa Belisariovu posměšnou výzvu, proč ničí někdejší největší a nejskvělejší město světa, které již nikdo nebrání ani neobývá, namísto aby se postavil byzantské armádě v poli však boření hradeb zanechal a vyrazil na jih proti vojsku „\"Krvavého Jana\"“. Ten rychle před početnou gotskou armádou ustoupil za pevné hradby Otranta. Totila nechal Otranto střežit a vyrazil na Ravennu doufajíc že jejím obsazením se zmocní všech důležitých měst v Itálii a definitivně ji tak opanuje. Jakmile se ale jádro gotské armády dostatečně vzdálilo, Belisarius vylákal převážně pěší Goty, střežící přístup od moře k Římu pod palbu svých lučištníků a uštědřil jim tak zdrcující porážku, že se již neodvážili znovu se Belisariovi postavit v poli. Ani v Římě se Byzantinci nesetkali z žádným nepřítelem.\n\nRychle započali s opravou povalených úseků hradeb, neboť k Totilovi již chvátali poslové s touto překvapivou novinou o neuvěřitelném obratu. Pobouřený Totila se rychle vrátil a ihned přikázal celé své armádě zmocnit se Říma proti hrstce byzantských obránců. 7 000 Belisariových mužů několik dní odráželo Totilovy útoky proti poničeným hradbám a branám. Ač můžeme považovat Procopiovo svědectví o 20 000 Gotech padlých za těchto útoků za přehnané, Totilova urputná snaha zmocnit se Říma přes pobořené hradby a hájené jen nevelkými silami Byzantinců zcela ztroskotala. Jisté je, že „\"šíp opět zvítězil nad kopím\"“ a velké ztráty útočícím Gotům také způsobilo masové nasazení palných válečných strojů. Když na závěr gotských útoků Belisarius napadl s kyrysníky svého Dvorského pluku gotské pěší kolony, zahnal je na zběsilý úprk od hradeb, přičemž se téměř zmocnili Totilovy královské korouhve, dal Totila konečně povel k ústupu přes řeku.\n\nK dalšímu postupu však Belisarius potřeboval nové posily, neboť si nemohl dovolit oslabovat své nevelké síly dobýváním a obsazováním italských měst a pevností. Justinián skutečně vyslal do Dalmácie novou armádu generála Valeriána, která však byla zastavena novým vpádem bulharských a jiných slovanských kmenů a v rozhodné chvíli tak nemohla v Itálii zasáhnout. Totila se pak soustředil na blokování a obléhání byzantských posádek, zejména Otranta na jihu, a přestože se Belisarius pokusil vpadnout Totilovi do zad obsazením a opevňováním Cotrone, záměr se nezdařil a před velkou gotskou přesilou sestupující ke Cotrone Belisarius raději odplul doplnit síly na Sicilii. Do Otranta pak přivezl asi 2 000 vojáků a když zjistil že nevelké síly, které uvolnil Valerián stačí maximálně tak k obraně města, ale v žádném případě k tažení proti Totilovi, rozhodl se u císaře přímo intervenovat a žádat o rozhodnutí.\n\nAntonina odplula do Cařihradu, ale ještě na cestě ji zastihla zpráva o smrti věrné přítelkyně a ochránkyně, císařovny Theodory. Její smrti se zcela zhroutily naděje o úspěšné osobní intervenci u Justiniána. Ovdovělému císaři zřejmě více záleželo na pokořením Belisaria, nežli na vládě v Itálii Prohlásil že nemá nazbyt peněz ani vojáků pro tak nespolehlivého a neúspěšného generála, který, pokud utratil všechno své jmění za válku v Itálii, je jen sám vinen svým selháním. Následně odvolal Belisaria z Itálie a velitelem jmenoval opět Narsese. Odvolání mělo katastrofální následky. Vzdaly se drobné byzantské posádky v jižní Itálii i v okolí Říma, až nakonec bez pevného a energického velení a zejména bez naděje na vítězství byla přemožena i jeho posádka. V byzantských rukách zůstala v Itálii z důležitých měst již jen Ravenna. Totila se poté přeplavil na Sicílii a začal obléhat zdejší přístavy, které před lety Belisarius získal pro císaře Justiniána.\n\nV Cařihradě v té době dlel u dvora také papež Vigilius. Zde došlo k prvnímu skutečně vážnému rozkolu církve západní a východní. Papež při zdlouhavých jednáních nakonec v zájmu jednoty církve souhlasil s některými požadavky na klatbu určitých (zejména ariánských) církevních děl, ale tato poněkud vynucená shoda nepřispěla ani k usmíření monofysitů a ortodoxních na východě a tím rozhořčeněji na císařova náboženská autoritativní nařízení zareagovali biskupové v Itálii, ve Francích a v Hispanii.\n\nBelisarius zatím žil skromně v ústraní, „vyznamenán“ bezvýznamným a zbytečným dvorským titulem „\"Velitele východních armád\"“ , aniž mu bylo dovoleno opustit Cařihrad. Na východní hranici ostatně již ani nedošlo k dalšímu velkému perskému vpádu, jen k pohraničním šarvátkám, ojedinělým vzpourám na obou stranách hranic a následným politickým jednáním s novými dohodami. Když Chosrú později musel řešit vzpouru svého syna s armádou, zaměřil se po jejím potření na vnitřní problémy a zvelebování své říše. Perští letopisci mu za toto úsilí později dali přízvisko „\"Nuršiván\"“ (Velkodušný). Váhavě pokračovala také válka v Itálii a na Sicílii. Císař rychle jmenoval a odvolával různé generály až konečně do Itálie vyrazil osobně Narses s 30 000 armádou a podle rad, které mu ještě v Cařihradě udělil na znak smíření Belisarius, Goty porazil u Tagin. Bitvu rozhodl závěrečný protiútok znovu shromážděného Dvorského pluku, který s válečným pokřikem „Belisarius“ rozrazil gotskou formaci, obrátil ji na útěk, a Totila sám byl dostižen a zabit nedaleko odtud.\n\nZbylá gotská armáda svedla ještě poslední zoufalou bitvu u Sarna při Vesuvu a Narsesovi se poté téměř bez boje poddaly zbývající města a pevnosti, včetně stále fakticky opuštěného a pobořeného Říma. Brzy poté svůj úspěch ještě korunoval drtivým potřením nového franckého vpádu do jižní Itálie u Casilina. Narses, jistě dobře a důvěrně obeznámený s císařovou paranoiou, kterou sám tolik let úspěšně budoval a posiloval, znaje nadto císařovu pověrčivost, vítězství zcela připsal zázračnému obrazu Panny Marie, se kterým táhl do bitvy. Narsesovo vítězství sice přineslo Itálii zpět do byzantských rukou, země však byla rozvrácena a zpustošena, nebylo téměř od koho vybírat daně ani cla. Totila nevlastnil ani žádný pohádkový majetek ve zlatě a cennostech, který by naplnil vyprázdněnou Justiniánovu pokladnu. Také Afrika byla po morové ráně téměř pustá a nenesla žádné zisky.\n\nAni na východě nebyla situace o nic lepší, Sýrie a „římská“ Mezopotámie byla zničeny a zdecimovány perskými vpády, Ilyrie a Thrákie zase Huny a Bulhary. Justinián byl donucen na sklonku života zoufale šetřit a velmi citelně pociťoval zejména omezení svých velkolepých náboženských ambicí – stavění, rozšiřování či zakládání chrámů a klášterů. Nechtěl proto ani slyšet o nebezpečí nového hunského vpádu od severu. Marně Belisarius se svými bezvýznamnými tituly varoval a žádal o pravomoce a prostředky učinit alespoň nejnutnější obranná opatření. Když Hunové a Bulhaři skutečně v zimě roku 558 překročili zamrzlý Dunaj a vpadli do Thrákie, nebyla nikde k dispozici armáda, která by je mohla zadržet. Zcela bez odporu dosáhli dlouhé zdi císaře Anastazia, postavené přede více než půlstoletím k obraně Cařihradu od takovýchto nenadálých útoků. Císař si teprve nyní vzpomněl na svého „\"Velitele východních armád\"“ a přikázal mu bránit město před Huny, zatímco sám kázal naloďovat své soukromé poklady, svaté relikvie a ikony a chystal se uprchnout z Cařihradu.\n\nBelisarius svolal podle vůle „\"Jeho Svatého Veličenstva císaře\"“ městské milice, palácovou stráž (jejímž byl rovněž formálním velitelem) a volal do zbraně také všechny své veterány z dávných vítězných tažení. Zabavil pro potřeby obrany všechnu zbroj a koně v Hippodromu, zrekvíroval koně městských hasičů i palácových stájí. V císařské zbrojnici nalezl dostatek luků a šípů, kterým bylo nutno jen napnout nové pružné tětivy. Belisarius objal své věrné druhy z válek s Peršany i s Germány a rychle je rozdělil jako velitele svých nepočetných a velice různorodých oddílů. S pokřikem „\"Belisarius navždycky\"“ a „\"Veď nás opět na nepřítele\"“ vyrazilo toto podivné vojsko ke Zlaté bráně a zde jeho výzbroj doplnil i železnými zašpičatělými tyčemi, ohražujícími původně císařův soukromý park. Pobořenou Anastaziovu hradbu na evropském břehu nemělo s těmito chabými silami význam bránit a tak Belisarius kázal vybudovat opevněný tábor.\n\nNečekal ale až na něj Hunové a Bulhaři udeří, ale sám jim vyrazil vstříc. Napadl je z lesa na stezce z obou stran a v boji muže proti muži Bulhaři nemohli využít své hlavní přednosti – palby jízdních lučištníků. Rychle se obraceli k úprku do vlastního ležení s povykem, že je pronásledují samotní duchové zemřelých s planoucíma očima. Bulharský chán Zabergan poplašen těmito zprávami dal rozkaz ustoupit. K Belisariovi se teď houfně přidávali Thrákové, kteří unikli řádění nájezdníků a jeho dobrovolnické vojsko stále rostlo, zatímco nepřítel stále rychleji ustupoval na sever. Justinián po zprávě o novém, byť kuriózním vítězství Belisariovy „armády“ kázal ukončit nakládku svých lodí a vše nastěhovat zpět do paláce a do chrámů. Belisarius dostal rozkaz nepronásledovat více nepřítele a ten nakonec po vyjednáváních a především Justiniánově úplatě z Thrakie definitivně odtáhl. Jásající davy nad ještě slavnějším vítězstvím generála Belisaria než všechny dosavadní - neboť jej bylo dosaženo doslova před branami Cařihradu - rozlítila císaře na nejvyšší možnou míru. Zdánlivé naprosté pokoření, zesměšnění a zubožení slavného byzantského vojevůdce císařskou “svatou“ autoritou se náhle rozplynulo vniveč. Ani záchrana vlastního sídelního města Belisariem před hroznou zkázou z rukou barbarů již pro Justiniána nic neznamenala. Nejprve císař Belisariovi ostře vytkl zničení hrazení jeho soukromého parku a přikázal mu neprodleně „\"vrátit tyče\"“! To se stalo od té doby ve městě sarkastickým pořekadlem pro směšné a nečestné jednání, kdy se za velkou službu někdo odměňuje malichernými urážkami a osočováním.\n\nTrvalo ještě celých šest let než došlo k poslední, nejtragičtější kapitole a vyvrcholení životního příběhu generála Flavia Belisaria. Po odhalení nového, možná i skutečného spiknutí proti císaři, který svojí podezíravostí a ortodoxním fanatizmem pronásledoval a pobuřoval mnohé významné, vlivné a bohaté občany impéria, ať již duchovní, senátory, vojáky, starou i novou zbohatlickou aristokracii, padlo nové podezření také na generála Herodiána, který za poslední italské války vydal město Spoleto Totilovi. Herodián, aby unikl mučidlům a jisté smrti za velezradu, podal falešné svědectví proti Belisariovi jako vůdci tohoto spiknutí. Jen proto, jen z Belisariova popudu tzv. podvratné živly stále provolávají slávu generálovi a ostouzejí císaře.\n\nBelisarius byl zatčen. V obsáhlé obžalobě proti němu byly znovu ocitovány veškeré jeho údajné zločiny proti státu a zejména proti Svaté osobě císařově, kterému ukládal trvale nejen o trůn, ale i o život. Ničeho nebylo opomenuto, všechna obvinění byla nadto samoúčelně podpořena tímto novým, “odhaleným“ spiknutím. Nejpádnějším „důkazem“ těchto obvinění měla být současná městská lůza, urážející hrubě císaře – samozřejmě z Belisariova popudu - přímo pod okny paláce. Zatčeno bylo i (nepříliš početné) služebnictvo Belisariova domu, včetně jeho sekretáře a letopisce Prokopia a na mučidlech nuceno dosvědčit generálovy údajné spiklenecké porady, pobuřování a ukládání o císařův život. Vyslýchána byla údajně i paní Antonina, která však jistě záměrně odpovídala jako senilitou a dětinskostí postižená stařena.\n\nPodle legendy při soudním přelíčení, kterému předsedal osobně osmdesátiletý císař Justinián bylo na „důkaz“ zrádných a vražedných piklů Flavia Belisaria čteno bezpočet údajných důkazných svědectví a na otázku, jaké má svědky na svoji obhajobu starý generál pronesl : „\"Mám čtyři. Gelimera, někdejšího krále Vandalů, Vitiga, někdejšího krále Gotů, Chosrúa, velekrále Perzie a nakonec bulharského chána Zabergana\"“.\n\nSpiklenci, někteří i oprávněně, dostali trest smrti, generál Herodián podle očekávání milost. Paní Antonina byla prohlášena za choromyslnou a odvedena do „\"Zámku Pokání\"“ pro duševně postižené šlechtičny. Belisarius byl zcela záměrně výsměšně ponechán při životě, ale kromě ztráty všech poct, titulů a důchodů byl na Justiniánův rozkaz odsouzen k oslepení rozžhavenými jehlami.\n\nLegenda byla malíři a sochaři 18. a 19. století používána jako alegorie nespravedlnosti. Na známém Davidově obraze je motiv nespravedlnosti doplněn jednak o motiv soucitu (žena, která dává almužnu), jednak o motiv prozření (voják, který poznává svého bývalého generála). Když byl slepý stařec vyhozen z bran paláce, podle téže legendy mu podal mladý desátník kopí, aby měl alespoň berlu. Nebyl prvním ani posledním, kdo tohoto rádoby zneuctěného slepého žebráka na ulici poznal. Legenda letěla městem a pokud se Justinián kdy obával masového pobouření lidu kvůli Belisariovi, nyní nastalo doopravdy. 40 000 lidí se shromáždilo v ulicích a kdo nemohl vidět proslulého krajana osobně, poslouchal alespoň četné řečníky, kteří vyprávěli davu o generálovi a jeho činech, chlubili se svými vlastními zážitky, zraněními a památkami na boje s Peršany, Huny, Goty nebo Vandaly. Davy kolovaly pamětní mince jako ta, kde byl Belisarius po dobytí Afriky označen jako „\"Sláva Římanů\"“. Ze všech stran přinášeli poslové dary a před Belisariem se brzy vršily hory jídla a celé pytle peněz od měděných grošů po zlaťáky.\n\nJustinián se přibelhal k oknům paláce a zděsil se vida na vlastní oči pobouření, které svojí ostudnou záští sám vyvolal. „\"Justinianus ab injustitiis !\"“ (Justinián pro bezpráví,nespravedlnost) „\"Slepý Samson zahubil krále i celý jeho dvůr\"“ ! Ihned vyhlásil „\"Odpuštění\"“ generálu Belisariovi, a navrátil mu dům, tituly, pocty a důchody. Po bok manžela se navrátila ze „\"Zámku Pokání\"“ zázračně uzdravená paní Antonina, a v kruhu přátel a veteránů zde Flavius Belisarius v pokoji zemřel 13. ledna roku 565. „\"Neutrpěl jiné úhony, než z rukou svého císaře\"“ pronesla manželka nad jeho hrobem.\n\nCísař svoji oběť dlouho nepřežil. Zemřel 13. listopadu téhož roku.\n\n\n"}
{"id": "81287", "url": "https://cs.wikipedia.org/wiki?curid=81287", "title": "Sonáta", "text": "Sonáta\n\nSonáta je hudební skladba určená obvykle pro sólový nástroj nebo nástroj s doprovodem klavíru. Má dvě až čtyři samostatné části (věty), první z nich mívá sonátovou formu.\n\nVýraz sonáta (z italského \"sonare\" – znít, hrát) se začal používat v druhé polovině 16. století pro různé instrumentální skladby, které tak byly odlišeny od tokáty určené pro klávesové nástroje a zpívané kantáty.\n\nV baroku se jako sonáta označovala suita pro komorní soubor. Podle obsazení to mohla být:\n\nFormálně a stavebně se barokní sonáty dělily také na dva typy :\n\nOd sonaty da chiesa je odvozena struktura tzv. neapolské ouvertury, která vznikla na přelomu 17. a 18. století. Odstraněním úvodní pomalé části vznikla třídílná forma, kde je první část rychlá, druhá volnější a zpěvná, a třetí opět rychlá a často tanečního charakteru. Tato forma se rozšířila i do jiných žánrů a je typická mimo jiné právě pro klasické sonáty.\n\nV klasicismu došlo k rozvoji a ustálení sonáty (a zejména sonátové formy, ve které bývá psána její první věta) do podoby, ve které ji známe i dnes. Dále se název sonáta začal stále častěji používat pouze pro skladby určené buď pro sólový klavír, nebo jiný nástroj s klavírem. Stejnou stavbu (vícevětá skladba obsahující část v sonátové formě), která se obecněji nazývá sonátový cyklus, však mohou mít i díla pro širší nástrojové obsazení – komorní soubory (tria, kvartety, kvintety atd.), orchestr (symfonie) nebo sólistu a orchestr (koncerty).\n\nSonáta má v základní podobě tři věty, které jsou tematicky a tonálně navzájem těsně propojeny (na rozdíl od volně propojených části suity).\n\nVe čtyřvětých sonátách bývá mezi zpěvnou větu a finále vložena taneční věta (menuet, scherzo).\n\nTato základní stavba může být redukována vypuštěním některé věty. Tak vznikají sonáty, které mají jen dvě věty, nebo třívěté sonáty obsahující taneční větu.\n\nSonáty můžeme klasifikovat také podle celkové kompoziční linie, která může být:\n\nDrobnější a interpretačně snazší sonáta se nazývá sonatina.\n"}
{"id": "81292", "url": "https://cs.wikipedia.org/wiki?curid=81292", "title": "Konstantinovy Lázně", "text": "Konstantinovy Lázně\n\nKonstantinovy Lázně (německy \"Konstantinsbad\") je lázeňská obec ležící v západních Čechách, v okrese Tachov. Je vzdálena 39 km severozápadně od Plzně a 31 km severovýchodně od Tachova. Leží v nadmořské výšce okolo 520 m a žije zde  obyvatel. Z jedné části je obec obklopena lesy, velkou část obce zabírá lázeňský park. Místní lázně se specializují na poruchy kardiovaskulárního systému, hlavní léčebné metody jsou založeny na využívání místní minerální vody s největším obsahem kysličníku – oxidu uhličitého ze všech pramenů v České republice.\n\nPrvní lázeňský domek byl u sirnatého pramene postaven údajně v roce 1803. V roce 1818 obec zbudovala hostinský a lázeňský dům o 19 pokojích, se sálem a dvěma lázněmi, kromě něj tam stál domek se třemi lázněmi. Využíval se hlavní, dosud nepojmenovaný pramen a čtyři vedlejší prameny.. Lázně v roce 1837 koupil majitel panství, kníže Konstantin Josef z Löwenstein-Wertheim-Rosenbergu (1802–1838), prvorozený syn knížete Karla Thomase Löwensteina a jeho manželky Žofie, rozené Windischgrätzové. Kromě správy rodinných statků se stal žurnalistou a roku 1829 se oženil s kněžnou Marií Anežkou z Hohenlohe-Langenburgu (1804–1835), s níž se odstěhoval do Čech, žili na svém bezdružickém panství v Boru a v Praze, měli dceru Adelaidu (1831–1909), pozdější portugalskou královnu, a syna Karla Heinricha (1834–1921). Konstantin předložil velkolepý plán výstavby lázní, kterého se však nedožil, v následujícím roce zemřel.\n\nPodle Konstantina z Löwenstein-Wertheim-Rosenbergu byly lázně pojmenovány \"Constantins-Bad\" hned po jeho smrti roku 1838, úředně od roku 1907 Constantinsbad, někdy Bad Neudorf, (česky Nová Ves-lázně), teprve roku 1923 byl oficiálně schválen český název Konstantinovy Lázně. Löwensteinův syn Karl Heinrich lázně prodal v roce 1872 plzeňské společnosti majitele uhelných dolů, JUDr. Franze Josefa Pankraze. Tehdy byl založen lázeňský park a dostavěna nová lázeňská budova (nyní Lázeňský dům Prusík). V roce 1890 dala Pankrazova manželka Sofie vybudovat kapli, zasvěcenou Panně Marii Lurdské, která je dodnes v provozu.\n\nPo smrti Franze Pankraze se vedení lázní ujal jeho syn Otmar, ale již roku 1875 bylo ustaveno odborné lázeňské konsorcium, jemuž předsedal Pankrazův zeť, JUDr. Eduard Lenz, který se stal v roce 1905 majitelem lázní. Lázeňský lékař Richard Jaromír Dlauhý dal roku 1868 chemikovi doktoru Josefu Lerchovi udělat chemický rozbor šesti užívaných léčivých pramenů, které se tehdy nazývaly Karlův, Františkův, Žofiin, Giselin, Skalní a Rudolfův; pět z nich mělo teplotu 11 °C, Rudolfův pramen 16 až 18 °C. Pro vysoký obsah oxidu uhličitého, železa a síry byl nejvíce ceněn Karlův pramen (dnešní Prusíkův). Lerchův rozbor potvrdil roku 1876 také profesor Karl Remigius Fresenius. Tehdy se v lázních léčili zejména lidé nemocní padoucnicí, revmatismem a chorobami oběhové soustavy. V roce 1901 byla do města přivedena železniční trať, což znamenalo velký rozvoj lázní, vybudování nových lázeňských vil a hotelů. Po první světové válce bylo vybudováno také koupaliště, vodovod, kino a obec byla elektrifikována.\n\nV roce 1928 byla přestavěna hlavní lázeňská budova a zvýšena o jedno patro. Po druhé světové válce byly budova i hlavní pramen pojmenovány podle pražského lékaře a profesora Bohumila Prusíka (1886–1964), přednosty IV. interní kliniky Lékařské fakulty UK, který byl význačným kardiologem a příznivcem lázní. V šedesátých letech 20. století byl upraven pavilón Prusíkova pramene a vydlážděna cesta kolonády. Během následujících desetiletí přibylo v okolí několik plastik současných sochařů. Od 1. května 1992 jsou lázně součástí společnosti Léčebné lázně Konstantinovy Lázně.\n\nKonstantinovy Lázně patří mezi nejmenší lázně v České republice. Obec působí velmi příjemně a klidně, hlavně díky krásnému a rozlehlému lázeňskému parku s pěti léčivými prameny, z nichž nejúčinnější je Prusíkův pramen. V obci je mateřská a základní škola (1.–5.třída), pošta, zdravotní středisko, lékárna a policie. Obec nabízí rozmanité možnosti kulturního i sportovního vyžití.\n\n\nV obci má zastávku železniční trať Pňovany–Bezdružice. Nedaleko od ní najdeme také autobusové stanoviště, odkud vyjíždí autobusové linky do různých směrů (Planá, Stříbro, Bezdružice, Plzeň).\n\n\n"}
{"id": "81295", "url": "https://cs.wikipedia.org/wiki?curid=81295", "title": "Belisarius", "text": "Belisarius\n\nBelisarius má více významů:\n"}
{"id": "81300", "url": "https://cs.wikipedia.org/wiki?curid=81300", "title": "Bhútánská vlajka", "text": "Bhútánská vlajka\n\nVlajka Bhútánu má podobu obdélníkového listu diagonálně děleného od dolního rohu k hornímu cípu. Horní trojúhelník je žlutý, dolní je oranžový. Uprostřed vlajky je umístěn bílý drak hledící od žerdě, a jehož osa těla je rovnoběžná s diagonálou.\n\nTato vlajka je s mírnými úpravami užívána již od 19. století. Současná podoba pochází z roku 1969.\n\nDrak vyobrazený na vlajce je označován jako \"Druk\" a reprezentuje název země v místním tibetském jazyce – Země draka. Drak drží v pařátech klenoty jako symbol bohatství. Žlutá barva symbolizuje monarchii, oranžová je barva buddhismu.\n\nBhútánská vlajka jako jedna z mála na světě používá oranžovou barvu a je jedna ze dvou vlajek na světě (spolu s velšskou vlajkou), která vyobrazuje draka. Wales je však země Spojeného království Velké Británie a Severního Irska s omezenou autonomií.\n\n"}
{"id": "81302", "url": "https://cs.wikipedia.org/wiki?curid=81302", "title": "Ukrajinské baroko", "text": "Ukrajinské baroko\n\nUkrajinské baroko, někdy též zvané kozácké baroko, je umělecký sloh, který vznikl v době kozáckého Hejtmanátu v 17. století v části dnešní Ukrajiny.\n\nUkrajinské baroko se odlišilo od baroka v ostatních částech Evropy zejména méně monumentální výzdobou a jednoduššími formami. Bylo taktéž výrazně ovlivněno ukrajinskou a kyjevoruskou tradicí. V oblasti architektury bylo mnoho staveb přestavěno do tohoto slohu či nově vystavěno. Mnoho staveb se ve své tehdejší podobě zachovalo do dnešních dní. Významnými památkymi tohoto směru jsou např. chrám sv. Žofie a chrám sv. Michaela v Kyjevě, komplex Kyjevskopečerské lavry či Pokrovský chrám v Charkově.\n\nUkrajinské baroko bývá též nazýváno Mazepinské baroko, podle hejtmana a mecenáše řády především církevních staveb Ivana Mazepy, za jehož správcovaní tento sloh v Ukrajině vzkvétal.\n\nZ ukrajinského baroka vychází později částečně i sibiřské baroko.\n"}
{"id": "81303", "url": "https://cs.wikipedia.org/wiki?curid=81303", "title": "Rytíři Kladno", "text": "Rytíři Kladno\n\nRytíři Kladno je český klub ledního hokeje, který sídlí v Kladně ve Středočeském kraji. Založen byl v roce 1924 pod názvem HOSK Kladno. Svůj současný název nese od roku 2011. Od sezony 2019/20 působí v Extralize, české nejvyšší soutěži ledního hokeje. Klubové barvy jsou modrá a bílá.\n\nZlatou éru zažil v sedmdesátých letech, kdy získal pět titulů. V sezóně 1976/1977 navíc vyhrál Pohár mistrů evropských zemí. Zahrál si také proti několika týmům NHL a porazil Chicago Blackhawks a Toronto Maple Leafs. Dočkal se ovšem i několika sestupů do nižší ligy, naposledy klub sestoupil v ročníku 2013/2014.\n\nV sezoně 1993/1994 dosáhl pod vedením Jana Neliby a Zdeňka Müllera 3. místa, což je jeho nejlepší umístění v samostatné české extralize. Ke konci 90. let se klub vytratil z play off a strachoval se o záchranu. V sezoně 2001/2002 neuhájilo mužstvo extraligovou příslušnost a uvolnilo místo Liberci. Hned v následujícím roce se však pod vedením trenéra Zdeňka Müllera vrátilo do nejvyšší soutěže a v sezonách 2004/2005, 2006/2007 a 2007/2008 se tým kolem Zdeňka Müllera probojoval do prvních kol play-off.\n\nOd sezony 2008/2009 pak mužstvo po tři sezony hrálo ve spodních patrech extraligové tabulky, kdy se prakticky až do posledních kol skupiny o udržení strachovalo z účasti v baráži. Do té však tým nikdy neklesl. V létě 2011 se v klubu změnilo vedení – většinovým majitelem se namísto svého otce stal slavný kladenský odchovanec Jaromír Jágr. Změna ve vedení se promítla i do A týmu, který se pod vedením trenérů Vojty, Tatíčka a Kopeckého po třech letech znovu probojoval do play off. V paměti pak zůstává sezona 2012/2013, ve které probíhala stávka v NHL a podstatnou část ročníku tak Kladno disponovalo několika tamějšími hráči. V sezoně 2013/2014 však Kladno výsledkově, ale především i herně propadalo, což vyústilo až pádem do baráže o extraligu. V té se Kladnu absolutně nevedlo a již 3 kola před jejím koncem se muselo smířit s tím, že po 12 letech opouští extraligu.\nDo té se v baráži sezony 2018/2019 dokázalo po 5 letech vrátit.\n\nKladno má na svém kontě velmi mnoho slavných odchovanců. Z hráčů jde o Jaromíra Jágra, Milana Nového, Františka Kaberleho st., Tomáše Kaberleho, Františka Kaberleho ml., Marka Židlického, slavnou dvojici P+P (Pavel Patera a Martin Procházka), Otakara Vejvodu ml., Vladimíra Kameše, Drahomíra Kadlece, Františka Pospíšila, Eduarda Nováka, Stanislava Bacílka a mnoho dalších – u nás i ve světě – známých jmen. Nevychovalo však jen slavné hráče, ale i hokejové trenéry, které své úspěchy slavili či slaví nejen v Kladně, ale i v jiných českých týmech, popřípadě v zahraničí. Mezi nejúspěšnější patří Václav Sýkora, Zdeněk Müller (1952), Eduard Novák, Jan Neliba, Jan Novotný, Miloslav Hořava, Zdeněk Šindler, František Pospíšil, Bohumil Prošek, Petr Tatíček, Jiří Kopecký a v neposlední řadě i Zdeněk Vojta.\n\nRytíři Kladno odehrávají svoje domácí zápasy na ČEZ stadionu Kladno s kapacitou 5200 diváků.\n\nKladno se po vzniku samostatné extraligy stalo velice silným mužstvem. Před ročníkem 1992/1993 sice ztratilo kapitána Zdeňka Eichenmanna, vznikla zde však velice silná a populární pětka, sice Patera, Procházka a Vejvoda ml. Tým vedli trenéři Jan Neliba a Zdeněk Müller, kteří působili jako trenérská dvojice s rovnocennými pravomocemi. Pro Jana Nelibu to byla premiéra u seniorského mužstva, Zdeněk Müller měl s A-týmem zkušenost z předchozí sezony, ve které působil jako asistent trenéra Eduarda Nováka. Oba trenéři ukázali své velké schopnosti při vedení seniorského týmu. Mužstvo se jim podařilo velice dobře poskládat a nakonec Kladno vyhrálo základní část historicky první extraligové sezony. V bojích play off však do finále nedošlo, vyhrálo však zápas o třetí místo a získalo bronz.\n\nTrenéři Neliba a Müller dostali pochopitelně důvěru i v následující sezoně, ve které Kladno opět podávalo dobré výkony a skončilo po play off na 4. místě. Po této sezoně se však klub začal potýkat s finančními problémy. Letitý sponzor, Poldi Hütte, se dostal do finančních problémů, což pocítil i klub. Především proto, že v okrese nebyl silnější podnik, zůstala tak Kladna firma Poldi Hütte i nadále hlavním sponzorem.\n\nDo sezony 1995/1996 tak Kladno vstoupilo s oslabeným kádrem, který se díky financím musel částečně rozprodat. Trenéři Neliba a Müller udělali u týmu vše, co bylo v jejich silách. Stačilo to však „jen“ na 7. místo. A díky neutuchajícímu úpadku kladenských železáren bylo jasné, že na lepší časy si hokejové Kladno bude muset nějakou dobu počkat.\n\nPřed touto sezonou z klubu odešla silná a uznávaná trenérská dvojice Neliba s Müllerem. Prvně zmiňovaný odešel na Vsetín, se kterým v této sezoně slavil titul mistra republiky. Zdeněk Müller pak zamířil do Japonska. Vedení hokejového klubu se tedy kromě klesajících financí muselo zabývat i pozicí trenérů A-týmu. Bylo jasné, že na vyhlášené trenéry nemá klub peníze a také to, že všichni kladenští odchovanci, kteří se věnují trenéřině a připadali by v úvahu, mají finančně zajímavější angažmá.\n\nMužstva se nakonec ujal Jan Novotný, další kladenský odchovanec. I pro něj to byla premiérová sezona, doposud působil pouze u kladenské mládeže. Kádr doznal celé řady změn, dalo by se říci, že všechna slavná jména, která se podílela na úspěších předchozích let, z Kladna odešla. Vrátil se však jiný kladenský odchovanec a bývalý kapitán týmu Zdeněk Eichenmann, který se opět ujal role kapitána. Tento střední útočník pak společně s Ladislavem Svobodu a Václavem Eiseltem vytvořil velice produktivní útok. Tým celkově ukázal, že má na víc než jen na boj o záchranu. Mužstvo dokonce nějakou dobu obsazovalo první místo tabulky. Nakonec se probojovalo do play off a skončilo celkově šesté. Smutné pro kladenské fanoušky je jen to, že to na dlouhou dobu byla poslední úspěšná sezona A-týmu Kladna.\n\nPřed touto sezonou se stalo to, co všichni očekávali již delší dobu. Kladno přišlo o svého letitého sponzora, o firmu Poldi Hütte. Po dlouhé době tak zmizela paní Poldi z dresu kladenských hokejistů. S ní se však vytratily i úspěchy, kterých tento slavný klub v předchozích letech dosahoval. Tým nenavázal na předchozí ročník a byl de facto neustále poslední. Na to se rozhodlo reagovat vedení klubu. V listopadu nekompromisně ukončilo spolupráci s trenérem Janem Novotným a na jeho místo z Kadaně povolalo velice úspěšného a především zkušeného kouče a oddaného kladeňáka Zdeňka Šindlera. Ten nabídku z počátku nepřijal, jelikož byl smluvně vázán v Kadani, která toužila postoupit do 1. NHL. Nakonec se vedení kladenského klubu s Kadaní dohodlo, že Šindler povede obě mužstva najednou. Tento tah se ukázal jako dobrý, protože Kadaň pokračovala i nadále v úžasných výkonech a nakonec se do 1. NHL s trenérem Šindlerem probojovala. Ale především pro Kladno to byla doslova spása, neboť to se pod novým trenérem zvedlo a odskočilo z poslední příčky. Přesto však už mužstvo nedokázalo ohrozit vyšší patro tabulky a celkově skončilo na 13. místě.\n\nZkušený kouč Šindler, který v předchozí sezoně postoupil s Kadaní do 1. ligy a současně udržel Kladno v extralize, dostal pochopitelně od vedení důvěru i pro další sezonu. Tu mužstvo nezačalo špatně, ale zasáhly okolní vlivy. Trenér Zdeněk Šindler měl koncem září při utkání srdeční problémy a přímo ze zimního stadionu byl převezen do nemocnice. Lékaři nakonec vyloučili podezření na infarkt, přesto však kouče ponechali v nemocnici. K A-týmu byl od juniorů dočasně dosazen Otakar Vejvoda st., který spolupracoval se Šindlerovým asistentem Lubomírem Bauerem. Problémy hlavního trenéra však přetrvávaly, proto se závěrem října rozhodl situaci vyřešit vlastní rezignací na funkci. Mužstvo tak pokračovalo pod vedením dvojice Vejvoda-Bauer a byť se celou sezonu muselo obávat barážové pozice, tak nakonec opět obsadilo předposlední, tedy 13. místo.\n\nPředevším nedostatek financí nedovolil vedení klubu zkvalitnění kádru. Letní přípravu a počátek sezony absolvoval tým pod vedením trenérů Vejvoda a Bauer, kteří v předchozí sezoně pokračovali po nemocném Zdeňku Šindlerovi a dovedli Kladno k vysněné záchraně. Tým však v této sezoně nepodával kvalitní výkony a tak se opakoval scénář z roku 1997/1998, kdy se tým usadil na poslední příčce a po nějaké době se tak vedení rozhodlo řešit tento problém změnou trenéra. K týmu nastoupil velice zkušený kouč a kladenský odchovanec Eduard Novák, který si nakonec s vedením vyřídil i změnu asistenta. Lubomíra Bauera nahradil Petr Fiala. I přesto, že hokejoví odborníci tipovali Kladno na sestup, tak se tým dokázal vymanit z posledního místa a svojí obrovskou obětavou hrou a díky dodržování taktických pokynů trenérů, se nakonec v extralize udrželo, dokonce se umístilo na 12. místě. Bylo však jasné, že ani v následujících letech nebudou na Kladně dobré časy.\n\nPro tuto sezonu se vedení rozhodlo dát důvěru trenéru Novákovi a Fialovi. Ti naordinovali mužstvu tvrdou letní přípravu a především díky výborné obranné a taktické hře se tým, který sice celou sezonu byl ve spodním patře tabulky, udržel v soutěži a uhájil dvanáctou pozici z předchozí sezony. Sezona to však nebyla lehká, během ní i po ní kádr doznal řadu změn a poslední zvučná jména kladenských odchovanců opouštěla Kladno a putovala do zahraničí. Trenér Eduard Novák i asistent Petr Fiala však po této sezoně tým na vlastní žádost opouštějí.\n\nPro Kladno je tato sezona tragická. Ani předchozí sezony nebyly slavné, ale v klubu bylo stále pár „kladenských srdcařů“, kteří ze sebe v krizových chvílích vymáčkli vše, co mohli, aby Kladno v extralize udrželi. Před touto sezonou se však dá se říct, že každý hráč, který něco uměl a věkově stačil na extraligové tempo, již z Kladna odešel. Sezonu zahájilo trenérské trio Zdeněk Vojta, Miloslav Hořava a Milan Skrbek. To mělo však velice těžkou pozici. Týmu se od počátku soutěže nedařilo, byl poslední. Vedení reagovalo změnou trenérů. Zdeňka Vojtu vystřídal Jaromír Šindel. Miloslava Hořavu pak Jiří Kopecký. Milan Skrbek u týmu zůstal. Ani tahle změna však nedokázala potápějící se Kladno obrodit. Tým spadl do baráže, ve které podlehl Liberci 1:4 na zápasy a sestoupil z nejvyšší soutěže.\n\nPo této sezoně se do Kladna vrátilo pár bývalých odchovanců, především pak bývalý kapitán Josef Zajíc, vedení týmu se ujal Zdeněk Müller, který si za asistenty vybral další kladenské odchovance – Petra Tatíčka a Vladimíra Evana. Během letní přípravy pak kouč Müller požádal o doplnění realizačního týmu o další zvučné jméno – k týmu se jako poradce, jehož úkolem bylo především sledovat ostatní ligová mužstva v jiných utkáních a s trenéry A-týmu pak společně vymýšlet taktiku hry, připojil Zdeněk Šindler. Společně si kvartet Müller, Evan, Tatíček a Šindler dal jasný cíl – následující sezonu vyhrajeme 1. NHL a s mužstvem postoupíme do extraligy.\n\nPro Kladno po dlouhé době velice netypická sezona. Tým, který má v hokejovém prostředí celou řadu odchovanců, je po dlouhé době opět prvoligový. Nebylo by to však bojovné Kladno, aby se nerozhodlo tento stav rychle změnit. K týmu povolává svého bývalého výborného útočníka Zdeňka Müllera, který se tak po několikaletém zahraničním a prvoligovém angažmá vrací na kladenskou střídačku. Tentokrát je již plnohodnotným hlavním trenérem, za asistenty si vybírá Vladimíra Evana a Petra Tatíčka. Kladno také v průběhu ročníku angažuje svého mládežnického šéftrenéra Zdeňka Šindlera, který se stává Müllerovým poradcem. Kladno celkem hladce propluje 1. ligou, vyhraje její základní část a nakonec i play off. V baráži narazí na tým z Havířova, který nakonec udolá 4:2 na zápasy a slaví tak nakonec návrat do nejvyšší soutěže.\n\nPro tento ročník má mužstvo trenérů Müllera, Evana, Tatíčka a poradce Šindlera celkem jasný úkol. Tím je vyhnutí se baráži a uhájení extraligové příslušnosti. Mužstvo se však stalo překvapením soutěže a určitou dobu bylo i v bojích o play off. Nakonec se to nepodařilo, tým skončil celkově na 9. místě. Oproti sezonám před sestupem se však jednalo o velice dobrou sezonu A-týmu Kladna.\n\nTato sezona byla velice zajímavá nejen v Kladně, ale v celé extralize. NHL zasáhla výluka, což znamenalo, že celé řada hráčů se vrátila do svých mateřských klubů. To platilo i v Kladně. Do Kladna se vrátila i největší česká hokejová hvězda Jaromír Jágr. Kladno odehrálo velice kvalitní sezonu, velice kvalitní utkání, která zaznamenala i výborný zájem diváků. Tým nakonec, i bez Jágra, který odešel do Ruska, postoupil do play off a ve čtvrtfinále prohrál až 7. utkání s týmem HC Pardubice, který nakonec slavil titul. Tahle sezona byla pro kladenské fanoušky po dlouhé době skvělou. Konečně nemuseli absolvovat nervově vypjatá utkání o udržení či postup do nejvyšší soutěže.\n\nI přes odchod řady hráčů zpět do zahraničí, se Kladnu v následujícím ročníku nevedlo špatně. Alespoň v podstatné části této sezony. V jejím závěru se zranila celá řada opor a trenéři Müller a Tatíček jen horko těžko skládali sestavy pro utkání. To znamenalo úpadek výsledků a při vyrovnanosti, která každoročně panuje v extraligové tabulce, také silný propad až na konečné 13. místo.\n\nVedení klubu si bylo velice dobře vědomo kvalit kouče Zdeňka Müllera, který se v předchozích sezonách napevno usadil na lavičce A-týmu a po dlouhé době tak Kladno nemusí neustále řešit otázku hlavního trenéra a může s tímto koučem budovat kádr pro další sezony. A důvěra vložená v tohoto muže se zkrátka vyplatila. Mužstvo hrálo atraktivní hokej, doma bylo téměř neporazitelné. To mu nakonec vyneslo postup do předkola play off, což řadu hokejových odborníků překvapilo. V něm tým nestačil na mužstvo Znojma, které vedl kladenský Václav Sýkora. Série tak měla kromě boje o postup i jiný podtext. V roli trenérů se utkali dva bývalí spoluhráči.\n\nSezona, na kterou se nezapomíná. Pro všechny hokejové odborníky, pro vedení, trenéra Müllera i samotné hráče byla tato sezona velice náročná a především dost netypická. Kladnu se vůbec nepovedl vstup do sezony a kádr, který v předchozí sezoně prošel do předkola, se usadil na poslední příčce. Vedení poměrně dlouho nereagovalo na tuto situaci, což znepokojovalo fanoušky i novináře. Trenér Zdeněk Müller (1952) tak při jednom z mnoha nevydařených zápasů, kdy Kladno absolutně nevědělo co hrát, vyslechl z řad fanoušků pokřik „Müller ven“. Zkušený kouč, kterému nebylo postavení jeho týmu lhostejné, se rozhodl jednat. Vedení klubu nabídl svoji rezignaci. Po dlouhém vyjednávání se hokejový svět dozvěděl nečekanou informaci. Vedení klubu se rozhodlo nepřijmout rezignaci kouče Müllera a rozhodlo se dát mu prostor k tomu, aby s týmem něco udělal. Kladnu se sice čas od času podařilo vyhrát, ale nijak výrazných úspěchů tým nedosahoval. V předvánoční reprezentační přestávce tak Zdeněk Müller nabídl svůj post podruhé. A scénář se znovu opakoval. Bylo mu řečeno, že v pauze má prostor k tomu, aby tým nějak nabudil, natrénoval nové situace a v následujících zápasech se ještě jednou pokusil vylepšit dosud nepříznivou sezonu. Řada odborníků tento krok nechápala, v jiném klubu by trenéra po takto neúspěšném začátku sezony měnili daleko dříve. Všem těm však Kladno a především Zdeněk Müller ukázal, že by to byla chyba. Po předvánoční pauze se týmu podařilo zvítězit na ledě prvních Budějovic, což odstartovalo spanilou jízdu tabulkou. Z posledního místa se Kladno úžasnými výkony dostalo až na místo osmé. V předkole play off narazilo na Plzeň. Znovu se jednalo o souboj trenérů, kteří spolu dříve hráli. Miloslav Hořava na straně Plzně se však musel rozjetému Kladnu poklonit a Zdeňku Müllerovi poblahopřát k postupu do čtvrtfinále. V něm se tým utkal s vítězem základní části – s týmem Českých Budějovic. S těmi sehrál vyrovnané zápasy, sérii však mužstvo prohrálo 4:1 na zápasy. Přesto se v této sezoně ukázalo, jak je důležité vytrvat a dát prostor lidem, se kterými má klub dobré zkušenosti. Před touto sezonou bylo Kladno tipováno na boje o sestup, nakonec skončilo celkově osmé.\n\nDalší sezona, do které Kladno vstupuje pod vedením kouče Zdeňka Müllera. A vstupuje do ní famózně, prvních 7 utkání vyhrává. Pak přicházejí zranění a naopak 7 proher v řadě. Nevyrovnané výkony provázejí tým celou sezonu a znamenají průběžné 10. místo. V domácích zápasech je mužstvo silné, venku výrazně propadá. V závěru základní části se objevují zranění a nepříliš široký kádr trenéra Müllera má problémy se sestavou. Dá se říct, že vlastně nemá kdo hrát. A vzhledem k tomu, že Kladno má posledních 5 utkání sehrát na ledě soupeře, tak je jasné, že uhájit 10. příčku a postup do předkola bude velice složité. Nakonec se to týmu nepovede a je po dvou předchozích úspěšných sezonách odsouzen k bojům v play out. V nich nakonec bez větších problémů obhajuje extraligovou příslušnost.\n\nPřed touto sezonou se o klubu velice výrazně diskutuje. Především obsazení postu trenéra je pro celou řadu hokejových příznivců velkou otázkou. Zdeněk Müller nemá po předchozích dlouhých letech, ve kterých odvedl pro Kladno skutečně skvělou práci, příliš chuť do dalšího pokračování. Vedení klubu však zahájí s Müllerem vyjednávání a nakonec ho k další spolupráci doslova přemluví.\n\nZ počátku sezony se to zdálo jako velice dobrý tah, Kladno začalo velmi dobře a jednu dobu bylo dokonce druhé. Pak ale začal postupný pád tabulkou, který se nakonec zastavil až na pozici 13. To znamenalo velkou nespokojenost fanoušků, kteří vinu dávali právě Zdeňku Müllerovi. Kladenských stadionem se tak opět neslo „Müller ven“. A scénář byl do jisté míry podobný, jako před dvěma lety. Po tomto skandování trenér nabídl rezignaci a jeho chuť u týmu pokračovat byla snad ještě menší než před sezonou. Ani tentokrát však vedení rezignaci nepřijalo. Především události pozdějšího období ukázaly, že Müller nechtěl jen „utíkat“ z boje, ale že se po těch dlouhých letech cítil pravdu vyčerpán. Nepříliš oslnivé výkony, tragická hra, vysoké porážky. Vzpomeňme například prohru 1:8 na ledě Liberce, kde Kladno ve druhé třetině inkasovalo 8×. Ani tyto výkonnostní problémy nedonutily vedení klubu jednat, nepřinesly výrazné hráčské změny a trenér Müller neměl tedy příliš mnoho možností k řešení situace. V období před Vánocemi přece jen přišla jedna změna. Do nové pozice výkonného ředitele klubu přišel Milan Volf, který se rozhodl být přítomen i na střídačce v extraligových utkáních. Následovala rezignace generálního manažera Otakara Černého ml. a spekulace o tom, že Jaromír Jágr st. chce prodat extraligovou licenci. Nikdo však tehdy netušil, co se stane 31. prosince 2009. V tento den nedorazil na ranní trénink trenér Müller. Asistent trenéra Kasík tak vedl trénink sám. Poté se však začal o svého kolegu zajímat a zjistil, že kouče v ranních hodinách postihla vážná mozková příhoda, že byl převezen do nemocnice Na Homolce, kde bojuje o život. Fanoušky tato zpráva zaskočila. I když mužstvo nemělo v poslední době dobré výkony a fanoušci žádali trenérskou změnu, tak měli trenéra Müllera spojeného s úspěchy a věděli, že jde o kvalitního hokejového odborníka. V následujícím utkání na Spartě tak vedl mužstvo pouze Petr Kasík. Poté se jako záskok za Müllera angažoval tehdy volný Otakar Vejvoda st. Ani ten týmu velký impuls nepřinesl a v premiérovém zápase utrpěl domácí debakl 0:7 od Třince. Kladno nakonec skončilo poslední, ale v utkáních play off se zmátořilo a těsně se vyhnulo baráži, do které šla Mladá Boleslav.\n\nPeníze v Kladně stále chybí, kádr doznává dalších změn. Trenérem Kladna nakonec zůstává Otakar Vejvoda st., který v předchozí sezoně nahradil vážně nemocného Zdeňka Müllera. Pro fanoušky kladenského hokeje bylo před začátkem sezony pozitivní informací to, že se uznávaný trenér dokázal zotavit a vrátil se do běžného života. Dokonce se od počátku sezony pravidelně objevuje na kladenském zimním stadionu, kde sleduje své bývalé svěřence.\n\nOd prvního kola je jasné, že Kladno opět bude hrát dole. A vše se zdá být zcela špatně. V týmu nefunguje vůbec nic, hráči nevědí, co hrát. Od začátku soutěže je tým poslední, což se nakonec v říjnu stane osudné trenéru Vejvodovi i s asistentem Kasíkem. Vejvoda je převelen k juniorům, Kasík k mladšímu dorostu. K áčku se od juniorů přesouvá bývalá vynikající kladenský útočník a bývalý Müllerův asistent Petr Tatíček. V prvních třech utkáních mu jako asistent vypomáhá výkonný ředitel Milan Volf, poté se pozice asistenta ujímá další kladenský odchovanec Jiří Kopecký. Tým se pod jejich vedením zvedá a podává daleko lepší výkony. Je však nutné říct, že na předposlední Spartu ztrácí vysokých 10 bodů. Pak ale přichází něco, co nemá v historii ligy obdoby. Kvůli špatné registraci hráčů je týmu BK Mladá Boleslav odečteno 22 bodů, týmu HC Plzeň 19 bodů a Kladnu 6 bodů. Z tohoto důvodu se tým BK Mladá Boleslav propadá na poslední příčku, Kladno poskakuje, i přes odečet 6 bodů, na příčku 13. a Plzeň se posouvá na příčku 12. HC Plzeň ukáže sílu kádru a probojuje se do play off. BK Boleslav se nedokáže otřepat z těžké rány a nakonec zde dochází i ke dvěma změnám hlavního trenéra. Kladnu se daří držet náskok před Boleslaví, udrží ho i v play out, kde tým podává velice dobré výkony. Konečná pozice týmu je tedy 13. místo, baráž si s vítězem 1. ligy zahraje Mladá Boleslav.\n\nPo sezoně se však objevily veliké problémy s udržením extraligy po stránce finanční. Připadala dvě řešení – buď město pomůže a vstoupí aktivně do hokejového klubu, který společně s rodinou Jaromíra Jágra povedou, nebo klub prodá extraligovou licenci do jiného města a hokej by se tak v Kladně udržel maximálně na úrovni druhé nejvyšší soutěže. Problémů bylo několik, jednání se protahovala. Nakonec se v poslední možné chvíli našla shoda s vedením města, které do klubu aktivně vstoupí. Hokejisté i v této nejisté době a bez platných smluv zahájili dne 2. května 2011 letní přípravu pod vedením dvojice Tatíček a Kopecký. Ani oni dva však nevěděli, zda budou nadále šéfovat kladenské střídačce, rovněž byli bez platné smlouvy.\n\nZe současného občanského sdružení se nakonec stala s.r.o., kde zhruba 1/3 vlastní město Kladno, zbytek pak rodina Jaromíra Jágra ml., který se současně stal jednatelem společnosti. Za město je pak jednatelem klubu dřívější generální manažer Otakar Černý ml.\n\nNa počátku června se konečně vyjasnilo další fungování hokejového oddílu. Klub vede Jaromír Jágr ml., který však nadále působí jako hokejista v Rusku. Proto se ve vedení objevuje jeho zástupce, p. Bartoš. Za město se pak jednatelem stává Otakar Černý ml. Do klubu nově vstupuje Miloslav Hořava, který se stává generálním manažerem a šéftrenérem mládežnických celků, přičemž se oddíly HC a PZ sloučí. V neposlední řadě dochází k posílení trenérského tandemu, když se novým hlavním koučem stává Zdeněk Vojta, jemuž budou vypomáhat dosavadní trenéři, tedy Petr Tatíček a Jiří Kopecký.\n\nVáclav Bartoš se nakonec ujímá pozice výkonného ředitele klubu, do postu sportovního manažera nastupuje Martin Vejvoda. Spolu s novým hlavním koučem Zdeňkem Vojtou, šéftrenérem mládeže Miloslavem Hořavou je tak Martin Vejvoda třetím bývalým kladenským odchovancem, který se vrátil do svého mateřského klubu v nelehké situaci a pomůže mu se vyšplhat zpět na výsluní extraligového hokeje.\n\nDo nové sezony vstupuje kladenský hokej s novým názvem – Rytíři Kladno. Jde o ojedinělý název, i dresy, v kterých mužstvo nastupuje, jsou zvláštní – mají na sobě jen velmi málo reklam. V přípravných zápasech Kladno podává velice dobré výkony, když zaznamená pouze dvě porážky. I hráčský kádr se zdá být kvalitnější než v minulých letech, a to především proto, že trenérské trio Vojta – Tatíček – Kopecký vybírá z velmi široké skupiny hráčů. V týmu je tak velká konkurence a je jasné, že ten, kdo nebude podávat kvalitní výkony, bude okamžitě poslán na hostování do prvoligových klubů a v Kladně se za něj, o proti minulým letům, celkem snadno, vzhledem k počtu hráčů, najde náhrada.\n\nV říjnu 2011 se však ukazuje, že obrození kladenských mládežnických celků nebude zase tak jednoduchý úkol. Nahrává tomu fakt, že velmi zkušený Miloslav Hořava, který od června 2011 působil ve funkci šéftrenéra mládeže, svoji funkci na vlastní žádost opouští.\n\nKrátce po jeho odchodu se vedení klubu rozhoduje svěřit pozici šéftrenéra mládeže do rukou Zdeňku Vojtovi, kterému budou vypomáhat jeho asistenti od A-týmu – Petr Tatíček a Jiří Kopecký. Jejich cíl je jasný – dostat do Kladna hokejovou akademii.\n\nOd ledna 2012 se pak od mládežnického trénování do pozice klubového skauta přesouvá bývalý dlouholetý kladenský hráč a později letitý trenér Zdeněk Müller (1952). Jeho úkolem je vytipovávat hráče, které by klub mohl v příštích letech angažovat, a to jak hráče pro A-tým, tak pro juniory.\n\nVýsledky nového vedení a vůbec celková změna systému v klubu se velice výrazně projevily především na výkonech A-týmu. Mužstvo trenérů Vojty, Tatíčka a Kopeckého přeneslo bezchybné výkony z přípravy i do prvních zápasů v základní části a ze začátku soutěže dokonce drželo první čtyřku, jednu dobu i první místo tabulky. Pochopitelně nemohlo mužstvo složené převážně z mladších hráčů udržet perfektní výkony, přesto však po skvělém úvodu po celý zbytek sezony pravidelně sbíralo body zejména na domácím ledě, kde takřka nemělo konkurenci. Na venkovních kluzištích to zase tak slavné nebylo. Tým tak celkem bez problémů držel po celou sezony pozici kolem 8. místa, což byl po předchozích třech sezonách veliký pokrok. Celkově pak Kladno v základní části získalo 74 bodů, což nakonec stačilo na 9. místo. V předkole play off pak bojovalo s Brnem, na které Kladno nestačilo a sérii prohrálo 0:3 na zápasy. Pravdou však je, že hrát před plným brněnským stadionem nebyl vůbec lehký úkol a při stavu 2:0 na zápasy se dostavila nervozita. Tým i přesto rozehrál domácí zápas dobře, vedl dokonce po 2. třetině 3:1, ale náskok ztratil a podlehl v neoblíbené disciplině sezony 11/12, tedy v samostatných nájezdech.\n\nK jedné změně došlo k 1. květnu na pozici šéftrenéra mládeže. Jak bylo předem avizováno, trenérská trojice A-týmu byla jen dočasným řešením. Od května 2012 se vedoucím mládeže stal bývalý kladenský odchovanec Josef Zajíc, který v Českých Budějovicích skončil na pozici sportovního manažera.\n\nPo předchozí sezoně, ve které mužstvo po třech letech v play out proklouzlo alespoň do předkola, se vedení klubu rozhodlo ponechat důvěru ve vedení mužstva trenérskému triu Zdeněk Vojta, Petr Tatíček a Jiří Kopecký, pod jejichž vedením tak mužstvo v závěru dubna zahájilo letní přípravu.\n\nDo sezony vstoupilo Kladno na domácím ledě, kde podlehlo Liberci 2:1 po nájezdech. Následně však mužstvo zasáhla výrazná změna. NHL se, stejně jako před 8 lety, díky stávce nerozběhla a Kladno tak výrazně posílilo. Z počátku nastoupili čtyři významní odchovanci – obránce Marek Židlický a útočníci Tomáš Plekanec, Jiří Tlustý a Jaromír Jágr. Později se k týmu připojil ještě Tomáš Kaberle. Trenér Zdeněk Vojta tak jako jediný kouč v lize poskládal z posil NHL celou pětku a papírově tak vedl nejsilnější tým. Kladno se stalo obávaným soupeřem a rychle stouplo v tabulce. Současně pak vyprodávalo jednu halu za druhou a část svých domácích utkání se díky vysokému počtu diváků rozhodlo sehrát v Praze v O2 areně.\n\nCo bylo možná pro některé překvapivé, tak na samotný vrchol tabulky se však Kladno vůbec nepodívalo a navíc mu postupně odcházeli hráči. Zpět do USA se ještě před začátkem NHL vrátil Tomáš Kaberle, následně odcestoval i Marek Židlický a bylo patrné, že je to pro Kladno určité oslabení. Útočné trio Plekanec-Jágr-Tlustý navíc nebylo díky zraněním v druhé polovině sezony příliš pohromadě, což znamenalo výsledkový propad a Kladno se tak drželo na 5. nebo 6. místě. Kromě toho skončila i celá řada jeho vlastních hráčů, např. Hovorka nebo Bicek. Z kraje roku 2013 začala NHL, v Kladně se rozloučili i s Jágrem, Plekancem a Tlustým, ohlásili sice posilu – přišel Miloslav Hořava ml., následně ale odešel Jan Hlaváč. Značně oslabený tým tak bojoval o setrvání na příčkách předkola play off, což se mu nakonec povedlo – tým skončil celkově na 7. místě a v předkole play off narazil na 10. tým, kterým byly HC Pardubice. Oproti minulému ročníku mělo tedy Kladno výhodu domácího prostředí, které 100% využilo – obě domácí utkání vyhrálo, série hraná na 3. vítězství se tak za nadějného vedení 2:0 stěhovala do Pardubic. Úřadující mistr však sérii v domácích duelech vyrovnal a utkal se s Kladnem v rozhodujícím 5. utkání. V něm tým trenérů Vojty, Tatíčka a Kopeckého vydřel výhru 1:0 a postoupil po 5 letech do čtvrtfinále play off, kde narazil na Slavii Praha. Slavia však byla nad síly týmu trenérů Vojty, Tatíčka a Kopeckého, v sérii Kladno přehrávala prakticky ve všech duelech, Kladnu dovolila jen 3 góly a ovládla sérii poměrem 4:1 na zápasy. Přesto se dá sezóna považovat za úspěšnou, neboť Kladno po několika sezonách opět nahlédlo do čtvrtfinále play off, ve kterém však Vojtův tým, stejně jako naposledy s Budějovicemi tým Zdeňka Müllera, nedokázal uspět.\n\nPředchozí sezona byla z pohledu vedení hodnocena jako úspěšná, proto dalo i nadále důvěru hlavnímu trenérovi Zdeňku Vojtovi i jeho asistentům – Jiřímu Kopeckému a Petru Tatíčkovi.\n\nVedení klubu se před sezonou snažilo udržet stávající kádr a vhodně ho doplnit. Hlavním cílem bylo pochopitelně udržet kapitána Pavla Pateru a některé mladší hráče. Tým zahájil suchou letní přípravu 29. dubna 2013. Po červencové dovolené se hráči sešli na ledě a sehráli i několik přípravných zápasů. V těch však tým svými výkony příliš nepřesvědčoval. Během léta se Kladno muselo rozloučit s několika oporami, odešel např. Jakub Valský, či Koba Jass. Kádr tak dostal novou kostru. Zaznamenal však i příchody, a to velice zkušené. Jmenujme např. Petra Tenkráta a Tomáše Kaberleho.\n\nVstup do sezony si Kladno odbylo před domácím publikem v utkání proti pražské Slavii. Kladno však na Slavii recept nenašlo. Tým Vladimíra Růžičky trpělivým a zodpovědným výkonem Kladno zdolal. Přesto však mužstvo hned z následujícího zápasu ve Zlíně přivezlo 2 body po výhře na samostatné nájezdy. Bohužel se vstup týmu trenéra Zdenka Vojty do nového ročníku nedal hodnotit jako úspěšný. Po 10 kolech mělo Kladno na kontě pouhých 10 bodů, což ho řadilo až na 12. pozici a to jen díky skóre, neboť 13. Chomutov a 14. Litvínov měli stejně bodů. Největší problém byl, že Kladno podávalo nevyrovnané výkony a především se mu nedařily domácí zápasy, kde po zisku pouhých 2 bodů patřilo k nejhoršímu celku extraligy. Nespokojenost dávali najevo fanoušci, ale vyjádřilo se i vedení klubu. Trenéři týmu dostali i nadále důvěru a nutno říci, že se přece jen Kladnu začalo pozvolna dařit, zejména zvítězil v důležitých zápasech s týmy, které se nacházely v tabulce v okolí - doma porazil Litvínov, tři body přivezl z Chomutova a z Liberce. Když se k tomu přidá domácí vítězství nad Brnem, byla to po počátečních neúspěších přece jen změna, tým se navíc ve vyrovnané tabulce dostal na 8. místo. Bohužel se týmu nepodařilo tuto výsledkovou a především i herní pohodu udržet příliš dlouho. Nejprve přišla porážka na Spartě, která dala rozhodující gól v poslední minutě utkání, následně tým vytěžil z velmi dobře rozehraného utkání proti Zlínu pouze výhru v prodloužení, mizérie pokračovala ve Vítkovicích, kde mužstvo trenérů Vojty, Tatíčka a Kopeckého prohrálo o gól, následně nedokázal tým doma porazit v tu dobu se trápící Pardubice a před reprezentační pauzou ho pak porážka 2:0 poslala na 11. místo tabulky, tedy mezi týmy, které by si nezahráli ani předkolo play off. Hlavním problémem týmu nebyla ani tak hra samotná, případně, že by tým dostával příliš mnoho branek jako tomu bylo v úvodu sezony. Hlavní potíží bylo, že Kladno nedokázalo střílet branky. Ze 6 zápasů před reprezentační pauzou vstřelilo pouze 6 branek, což je žalostně málo na to, aby mohlo sbírat nějaké body.\n\nAčkoli se mohlo zdát, že by snad po reprezentační pauze mohlo Kladno chytit formu, nestalo se tak. Trpělivost vedení klubu, které i nadále, přes nevoli řady fanoušků a bývalých kladenských hvězd, ponechalo u kormidla trenéra Vojtu, se nevyplatila. Neopakovala se situace z ročníku 2007/2008, kdy i přes nabízenou rezignaci byl trenér Zdeněk Müller u týmu ponechám a Kladno pak skvělou stíhací jízdou dohnalo ztrátu a probojovalo se do předkola a z něj i do čtvrtfinále. Nyní se týmu bohužel nedařilo i nadále a propadl se na předposlední, tedy již barážovou pozici. Z té na 12. místo po 31. kole ztrácel 5 bodů, na místo 10., tedy na předkolo, dokonce propastných 14. bodů. Není tedy divu, že i samotní trenéři se zhruba od poloviny listopadu cítili v ohrožení a měli takříkajíc sbaleno. Přesto se potvrdilo to, co je o Kladně dlouhodobě známé - trenéři zde mají dlouhou dobu důvěru a ke změnám dochází až v nejzazších případech. Je ovšem otázkou, zda to v této situaci bylo správné rozhodnutí. Zdeněk Vojta s kolegy Kopeckým a Tatíčkem zkoušeli opravdu všechny možné přesuny v sestavě, došlo i na kontroverzní kroky - např. posazení kapitána Patery, případně nasazení beka Doudery do útoku. Nic nepomohlo. Tým měl potíže především s produktivitou, jakmile navíc v utkáních musel dohánět náskok soupeře, dostavila se logicky na hole kladenských i nepřesnost. Zkrátka se nedařilo a tým až na malé výjimky, jako byla třeba výhra v Třinci, popř. doma se Slávií, prohrával jeden zápas za druhým a především nestřílel skoro žádné branky.\n\nProto došla vedení klubu nakonec trpělivost a nastala již všemi, dokonce i samotnými trenéry, dlouho očekávaná změna. Dne 18. prosince 2013 odvolalo vedení klubu stávající trenérské trio. Výběr trenéra patrně nebyl příliš jednoduchý, sám Jaromír Jágr uvedl, že někteří trenéři, které klub oslovil, do Kladna jít nechtěli. Nakonec se vedení klubu rozhodlo zvolit do funkce hlavního trenéra, který nepochází z Kladna. Stal se jím Jiří Čelanský, bývalý několikaletý asistent trenéra Vladimíra Růžičky v týmu HC Slavia Praha. Tradici, že Kladno trénují odchovanci, ale vedení klubu splnilo díky asistentům. Těmi se stali velice zkušený a úspěšný trenér Jan Neliba a bývalý dlouholetý kladenský hráč Josef Zajíc.\n\nZtráta Kladna na 12. místo, tedy místo, které zaručovalo vyhnutí se baráži, byla v té chvíli již propastných 10 bodů. O šanci na předkolo play off už v té chvíli nemělo cenu ani mluvit. Obraz hry se po nástupu nových trenérů přece jen změnil, některé výsledky dokonce naznačovaly světlé zítřky – např. domácí výhra nad suverénní Spartou. Kladno však stále nenašlo recept na to hlavní – na střelbu branek. Když mužstvo nedává góly, sráží ho to k zemi, a proto se počáteční náznak zlepšení začal postupně vytrácet a hra se vrátila do starých kolejí. Tým sice sem tam nějaký bodík sebral, ale celkově se poměrně bezpečně vzdálil 12. místu a již několik kol před koncem základní části bylo jasné, že soutěž play out, který by měla určit 2 účastníky baráže, bude v tomto roce zbytečná – Chomutov si účast zajistil již velice dlouho před koncem základní části a Kladno již živilo pouze teoretickou naději vyhnutí se boji o udržení. Vzhledem k tomu, že výsledky týmu se vůbec nelepšily a i samotná hra se zdála, že má sestupnou tendenci, bylo s končící základní částí definitivně jisté to, co se nicméně jevilo již delší dobu – Kladno půjde spolu s Chomutovem do baráže o extraligu.Skupina play out, do které kromě Chomutova a Kladna spadl ještě Litvínov a Karlovy Vary, se tak hrála již jen z povinnosti. Nic však nemohly tyto zápasy změnit na tom, že Kladno skončí celkově na 13. místě. Ze semifinále první ligy se do baráže probojovaly favorité - tedy Mladá Boleslav a Olomouc. Vedení klubu, samotný hlavní trenér Čelanský, ale i veřejnost si nicméně nepřipouštěli, že by snad Kladnu mohl hrozit sestup. Přece jen mezi extraligovým a prvoligovým týmem musí být viditelný rozdíl. Nicméně ti, kteří se baráže velmi obávali, nebyli zase tak daleko od pravdy. Kladno odjelo první z 12 utkání baráže hrát do Mladé Boleslavi, kde obdrželo debakl 6:1, který snad měl být jakousi výstrahou.\n\nReparát však Rytíři nedokázali složit ani ve 2. kole baráže, kdy doma podlehli Chomutovu 2:4 a po úvodních dvou kolech se tak s hrozivým skórem 2:10 a ziskem 0 bodů krčili na poslední příčce čtyřčlenné skupiny o účast v příštím ročníku extraligy. Z této šlamastiky se bohužel tým trenéra Jiřího Čelanského už nevybabral. V již dost beznadějné situaci přece jen po lepších výkonech blýskla jakási teoretická naděje. Ta však definitivně zhasla poté, co Rytíři nedotáhli slibně rozehrané utkání 9. kola baráže v Olomouci. V 5. minutě zápasu sice vedli již 3:0, nakonec však prohráli 5:3. Ačkoli měla baráž před sebou ještě 3 kola, znamenala tato porážka sestup Kladna z nejvyšší ligové soutěže. Kladno ji opustilo po 12 letech.\n\nPo skončení sezony se v Kladně očekávaly velké změny. Zejména kladenská veřejnost, bývalí hráči, odchovanci kladenského hokeje, lidé, kteří se v Kladně v hokeji v minulosti angažovali, volali po změnách a dávali vinu zejména vedení klubu v čele s Jaromírem Jágrem. Nikdo pořádně nevěděl, zda se nějaké změny odehrají, jací hráči klub opustí, kteří zůstanou, kdo bude Kladno trénovat apod. Jisté bylo pouze to, že s koncem barážových bojů nastoupilo na zimní stadion i přes sestup do nižší soutěže komando řemeslníků, aby zahájilo dlouhá léta plánovanou rekonstrukci stařičkého zimního stadionu. Její první etapa proběhla právě v létě 2014.\n\nOčekávání výrazných změn nakonec příliš naplněno nebylo. Po příjezdu Jaromíra Jágra do Čech se veřejnost dozvěděla spíše o jeho účasti na MS, o změnách v hokeji se mlčelo. Kladenská veřejnost pak poměrně s nelibostí přijala informaci o tom, že příprava na nový ročník bude zahájena 12. května pod vedením trenérů Jiřího Čelanského a Jiřího Kopeckého. Právě trenér Čelanský byl často zmiňován jako jeden z hlavních viníků sestupu a jeho setrvání u týmu tak nikdo příliš neočekával. O to více naopak fanoušky rozezlilo, když vedením klubu nebyla nabídnuta smlouva úspěšnému trenérovi a odchovanci kladenského hokeje Janu Nelibovi, kterého si nejeden divák kladenských zápasů přál v roli hlavního kouče. Postava trenéra Jiřího Čelanského je tak jistě velmi kontroverzní a u fanoušků kladenského hokeje nemá vůbec dobrou pozici a pověst. Informace o tom, že mezi původními asistenty a Jiřím Čelanským nepanovaly během sezony 2013/14 dobré vztahy, se navíc potvrdily z úst samotného Jana Neliby, tím kritika směrem k Jiřímu Čelanskému a k vedení klubu ještě vzrostla. Faktem je, že za sestup byl „potrestán“ fakticky pouze Jan Neliba.\n\nV každém případě se mužstvo 12. května 2014 sešlo k letní přípravě pod vedením dvojice Čelanský-Kopecký.\n\nZe začátku sezóny na zimním stadionu stále probíhala rekonstrukce, a proto museli kladenští hokejisté odehrát 21 zápasů na venkovních hřištích a to se na nich také podepsalo. Po té, co se pohybovali spíše kolem míst zaručující jistotu předkola Play-Off, se kladenští vrátili zpět do nově zrekonstruovaného domova. A tím se odstartovala vítězná série, při které Kladno doma poráželo jednoho soupeře za druhým. Nutno však podotknout, že jistá část kladenské hokejové veřejnosti velmi často upozorňovalo na to, že Kladno sice vítězí, přesto však dělá velmi mnoho chyb na to, aby to stačilo na postup do extraligy. Některá utkání totiž Kladno nehrálo vůbec dobře, přesto však většinu z nich dokázalo dotáhnout do vítězného konce. Varovným signálem tak byl vlastně jen debakl od Benátek nad Jizerou. Kladenští se, zejména díky výhodě domácího prostředí ve většině zápasů druhé poloviny soutěže, dokázali vyhoupnout až na 2. místo. Na jednu stranu kvůli kontumaci utkání s Havl. Brodem, ale na stranu druhou po 2 prohraných zápasech na konci sezóny – navíc s mužstvy, kterým už fakticky o nic nešlo a dle toho vypadala také jejich soupiska – skončilo Kladno po základní části 1. ligy na 5.místě se ztrátou 3 bodů na 2. místo. I proto se tak A-tým Kladna umístil v druhé nejvyšší soutěži na 5. místě. V dřívějších dobách bylo po sestupu zvykem, že Kladno nižší soutěž válcovalo.\n\nVe čtvrtfinále play off tak tým Kladna narazil na Jihlavu, první dvě utkání se hrála v Jihlavě, další dvě potom v Kladně. Série dospěla až do rozhodujícího sedmého duelu, ve kterém Kladno na Jihlavu nestačilo a sezona pro něj skončila. Fanouškům, odchovancům i celé hokejové veřejnosti vadil způsob, jakým se v kladenském hokejovém oddíle pracuje. Kritikou nešetřil ani primátor města, bývalý hokejista, Milan Volf, který se ostře pustil do většinového majitele Jaromíra Jágra. Nutno konstatovat, že jeho slova byla pravdivá a vystihla současnou situaci Kladna. S přístupem, kterým se klub v současné době prezentuje, se o bojích o postupu do extraligy mluvit nedá.\n\nPřed novou sezonou se po předchozí neúspěšné sezoně, ve které Kladno dosáhlo historicky nejhoršího umístění ve druhé nejvyšší soutěži, očekávaly výrazné změny. Fanoušci, odchovanci i ostatní pozorovatelé hokejového dění s napětím sledovali přestřelku mezi primátorem města a rodinou Jaromíra Jágra. Nutno podotknout, že město po dlouhé roky výrazným způsobem dotuje hokejový klub a je tím pádem vlastně jeho majoritním sponzorem. Kromě toho vlastní město Kladno také 30 % akcií klubu a zdá se býti logické, že se chce k činnosti oddílu nějakým způsobem vyjadřovat, což se rodině majitele nelíbí. Zásadní otázkou tak nezůstalo pouze obsazení trenérských postů (fanoušky vyděsila po skončení čtvrtfinále s Jihlavou zpráva, že trenéři Čelanský a Kopecký nadále pokračují na pokyn Jaromíra Jágra v trénování s mužstvem a mají smlouvy do konce dubna). Veřejnost si přála jasné rozdělení rolí v klubu, lepší výsledky práce s mládeží a doplnění hráčského kádru tak, aby byl konkurenceschopný – a to nejen v bojích o postup, ale především v bojích s lepšími týmy první ligy – neboť i tam mužstvo v předchozí sezoně zaostávalo. Jednání o hráčském kádru se ujal Jaromír Jágr st., který v závěru března informoval o prvních podepsaných kontraktech – zejména s mladšími hráči.\n\nFanoušky kladenského hokeje nakonec potěšila zpráva, která se na klubovém webu objevila v závěru března. Neoblíbený a nutno konstatovat, že i neúspěšný trenér Jiří Čelanský na kladenské střídačce končí, vedení klubu neuplatnilo na jeho smlouvu opci. Z lavičky A-týmu odešel i asistent trenéra Jiří Kopecký, který se ujal funkce manažera mládeže, kde nahradil Josefa Zajíce. Jejich pozice zaujali dosavadní trenéři mládeže – Jindřich Lidický a David Čermák.\n\nKladno sice projelo základní část soutěže bez většího zaváhání, jeho hráči, např. David Stach, se stali i držiteli rekordů 1. ligy. V play off však Kladno narazilo na Ústí nad Labem a s houževnatým soupeřem překvapivě vypadlo 4:2 na zápasy. Sezona 2015/2016 tak pro dříve tradičního účastníka nejvyšší soutěže skončila nechvalně.\n\nPo sezoně 2015/2016 proběhly v Kladně opět velké změny, ať už ve vedení klubu, realizačním týmu, tak v hráčském kádru. Trenéři Lidický s Čermák se vrátili zpět k mládeži, od mládeže se naopak k áčku vrátil trenér Jiří Kopecký, který se stal asistentem nového hlavního trenéra a současně nového manažera a jednatele klubu Pavla Patery. Ten si pak jako druhého asistenta vybral další klubovou ikonu – Františka Kaberleho ml. Do klubu se také vrátili slavní odchovanci – Tenkrát, Burger, Ton, klub naopak opustil nejproduktivnější hráč předchozího ročníku – David Stach, s ním i celá řada dalších hráčů.\nTým se sice opět usadil na prvních místech tabulky, kde se pohyboval prakticky po celou sezonu. Jeho výsledky však nebyly příliš vyrovnané, ztrácel poměrně dost bodů v utkáních se slabšími soupeři, v určité fázi sezony se mu pak poměrně dost výrazně nedařilo na domácí půdě, což se nelíbilo kladenským příznivcům a také se to odrazilo na návštěvnosti. Tým nakonec po základní části skončil celkově na 3. místě.\nVe čtvrtfinále play off narazilo Kladno na Ústí nad Labem, se kterým v předešlé sezoně překvapivě vypadlo. V aktuálním ročníku však s přehledem splnilo roli favorita a Ústí, byť ve velmi vyrovnaných zápasech, porazilo 4:0 na zápasy. Poprvé po sestupu se tak přehouplo přes čtvrtfinále a narazilo v semifinále na Jihlavu, která, vzhledem k lepšímu postavení v tabulce, měla výhodu domácího prostředí. A právě ta se ukázala jako rozhodující. Série skončila poměrem 4:3 na zápasy pro Duklu Jihlava, která tak pokračovala do baráže o extraligu, Kladnu skočila sezóna. Nutno říci, že s lepším výsledkem než předchozí sezóny po sestupu, přesto však bez zásahu do bojů o postup do nejvyšší soutěže.\n\nPřed sezonou 2017/2018 došlo v týmu Kladna opět k velkým hráčským změnám. Představa, že odchovanci Kladna dotáhnou Kladno zpět do extraligy, se ukázala jako nefunkční. Vedení klubu v čele s jednatelem Pavlem Paterou proto přišlo s novou koncepcí. Tým se bude budovat dlouhodobě, cíl postupu je reálný v následujících 3 letech. Angažovali se tedy zejména mladší hráči. Hlavním trenérem se stal uznávaný odborník Miloslav Hořava, který si k ruce ponechal Pavla Pateru.\n\nDo celkově páté prvoligové sezony v řadě vstupoval kladenský tým pod trenérskou trojicí Jindřich Lidický,David Čermák a Jan Kregl a právě tato trojice měla za úkol vybojovat návrat do nejvyšší české soutěže. Už před začátkem sezony docházelo na Kladně k velice zajímavým přestupům. Z hokejového důchodu přišel Petr Vampola, za zmínku jistě stojí i příchod dvou velice zkušených obránců a prvoligových rekordmanů Jiřího Říhy a Brendona Nashe. Jako velice důležitý se ukázal i návrat kladenského odchovance Tomáše Plekance z NHL, i když Tomáš měl střídavé starty do Komety Brno, tak nejdůležitější část sezony odehrál právě na Kladně. Obranné řady rytířů vystužil ještě před koncem přestupového období rakouský obr André Lakos. Navzdory velkých jmen v kladenském kádru rytíři obsadili po základní části ,pouze\" 4. místo. Ve čtvrtfinále však Kladno smetlo i s Jaromírem Jágrem tým Hc Zubr Přerov 4:1 na zápasy. V semifinále kladenský tým vyzval vítěze základní části Hc Dukla Jihlava, kterou porazil jednoznačně 4:1 na zápasy. Tomáš Plekanec se stal s 15 kanadskými body nejproduktivnějším hráčem playoff 1. ligy. V baráži o extraligu to s Kladnem po dvou úvodních porážkách a skóre 0:7 nevypadalo vůbec dobře, tým se však semknul a z následujících 8 utkání slavil 7 tříbodových výher. Rytíři tak s předstihem mohli už po 10. barážovém kole slavit návrat mezi hokejovou elitu. V baráži vládlo hvězdné kladenské duo Jágr a Plekanec, oba se stali nejproduktivnějšími hráči baráže a Jágr zároveň i nejlepším střelcem.\n\nZdroj: \n\n\n\n\n\nZdroj: \n\n\n\nZdroj: \n\n\nZdroj: \n\n\n\n"}
{"id": "81304", "url": "https://cs.wikipedia.org/wiki?curid=81304", "title": "Botswanská vlajka", "text": "Botswanská vlajka\n\nVlajka Botswany byla přijata 30. září 1966. Vlajka má světle modrý list, uprostřed je černý pruh s bílým lemem. Poměr šířek pruhů je 9:1:4:1:9.\n\nModrá barva symbolizuje vodu, konkrétně déšť. Tato symbolika vychází z motta na botswanském státním znaku, které zní \"Pula\" a v místním jazyce sečwana znamená „Nechť padá déšť“. Kombinace černého a bílých pruhů symbolizuje harmonii mezi rasami a rovněž se vztahuje k zebrám – štítonošům státního znaku.\n\nJiný zdroj tvrdí, že bílé pruhy na botswanské vlajce jsou proto, že první botswanský prezident měl za manželku bělošku.\n\n"}
{"id": "81318", "url": "https://cs.wikipedia.org/wiki?curid=81318", "title": "Válka v Iráku", "text": "Válka v Iráku\n\nVálka v Iráku, někdy označovaná jako druhá válka v Zálivu je označení pro konflikt, který zahájil vpád vojsk skupiny států vedených USA do Iráku v roce 2003 a skončil 15. prosince 2011, kdy v Bagdádu ministr obrany Spojených států amerických Leon Panetta oficiálně ukončil vojenské operace. Koalice vedená Spojenými státy svrhla diktátorský režim Saddáma Husajna, zahájila okupaci Iráku, což vedlo k asymetrickému konfliktu se skupinami, které se po zhroucení státu a faktickém zničení armády odmítly vzdát ozbrojeného odporu, ale i k rozpoutání občanské války mezi šíity a sunnity.\n\nInformace o iráckých zbraních hromadného ničení, které posloužily k ospravedlnění invaze do Iráku, se nezakládaly na pravdě. Americký prezident Bush údajně před invazí věděl, že Irák nevlastní zbraně hromadného ničení. V době invaze v roce 2003 byly zbraně hromadného ničení v Iráku buď již zničené nebo staré, poškozené či jinak znehodnocené, a to z výroby ještě v 80. letech, tedy v době, kdy byl Husajnův režim ještě podporován Spojenými státy a používal tyto chemické zbraně (dodané ze západního Německa) proti bouřícím se Kurdům i proti íránským jednotkám v irácko-íránské válce.\n\nSpojení mezi Irákem a teroristickými útoky 11. září 2001, jeden z hlavních impulzů invaze do Iráku v roce 2003, nebylo nikdy prokázáno. Všichni útočníci pocházeli ze zemí, s nimiž udržovaly Spojené státy dobré vztahy, jako Saúdská Arábie.\n\nNebylo dokázáno, že by Irák podporoval Al-Káidu. Saddám Husajn podporoval palestinský boj proti Izraeli a vyplácel posmrtné prémie v částce 25 000 dolarů rodinám palestinských sebevražedných atentátníků.\n\nAutor knihy o Husajnově vztahu k islámu v letech 1968 až 2003 prof. dr. Amatzia Baram, emeritní profesor na Katedře dějin Středního východu a ředitel centra pro Irák studia na univerzitě v Haifě, úvádí, že po prohrané válce v zálivu, kdy byla zničena většina armády Iráku, se Saddám Husajn rozhodl k teroristické válce a začal podporovat saláfismus, tedy rigidní větev islámu, k níž se hlásí Islámský stát. Dokonce napsal, že Abú Bakr al-Bagdádí je „Saddámův výtvor“.\n\nIrácká invaze do Kuvajtu, která proběhla 2. srpna 1990, se setkala s mezinárodním odsouzením a vyústila v první válku v Zálivu. V roce 1991 Irák zaútočil na Izrael a vypálil na něj 39 raket Scud. Zemřeli dva lidé a přes 300 jich bylo raněno. Vysocí důstojníci Spojených států uvedli, že Saddám Husajn má kapacity k odpálení raket Scud s chemickými hlavicemi proti Izraeli. Saddám Husajn předpokládal, že Izrael vojensky zareaguje a to by mohlo vést k rozbití koalice mezi arabskými státy a západními zeměmi.\n\nV Irácko-íránské válce 1980–88 podporovaly západní země Irák, ale po vypuknutí války v Zálivu se vzájemné vztahy zhoršily.\n\nPřed invazí byly Spojené státy, Spojené království a Francie s Irákem v konfliktu nízké intenzity kvůli vynucování bezletových zón na jihu a severu země. Tyto zóny byly vytvořeny po válce v Zálivu. Irácká protiletadlová obrana opakovaně zaměřovala americká a britská letadla, a to často vedlo k odvetným útokům.\n\nPřibližně devět měsíců po útocích z 11. září zahájily Spojené státy operaci Southern Focus, jejímž cílem bylo zvýšení počtu hlídkových letů a útoky na cíle v bezletových zónách, které měly oslabit velitelskou strukturu Iráku. Váha svržených bomb se z nuly v březnu 2002 a 0,3 v dubnu 2002 zvýšila na 8 až 14 tun v květnu až srpnu a předválečného vrcholu dosáhla v září 2002, kdy bylo svrženo 54,6 tun bomb.\n\nProblém odzbrojení Iráku přerostl v krizi v průběhu roku 2002, když prezident Spojených států amerických George W. Bush začal požadovat, aby Irák ukončil produkci zbraní hromadného ničení a splnil rezoluce Rady bezpečnosti OSN, které zbrojním inspektorům garantovaly neomezený přístup do míst, kde mohla být umístěna zařízení pro výrobu zbraní hromadného ničení. Iráku bylo po Válce v Zálivu rezolucemi Rady bezpečnosti OSN zakázáno tyto zbraně vlastnit. Rezoluce také vyžadovaly, aby Irák dovolil inspekce, které měly prokázat, zda jsou rezoluce plněny. Prezident Clinton i Bush opakovaně hrozili úderem, pokud se Irák nepodvolí rezolucím a nevpustí do země inspektory nebo jim neumožní návrat a nevydá jim požadované seznamy zbraní hromadného ničení, které jim odmítl vydat, údajně z důvodu národní bezpečnosti. Bagdád ukončil spolupráci s inspektory OSN 31. října.\n\nPodle pozdější „nebývale kritické“ zprávy vyšetřovací komise britské tajné služby MI6 byl informátor, který dodával informace o zbraních hromadného ničení, patologický lhář a inspirací popisu těchto zbraní byl americký film Skála. Premiéra Tonyho Blaira však o tomto tajná služba neinformovala.\n\nNa začátku roku 2003 navrhly Spojené státy, Spojené království a Španělsko další rezoluci, která určovala Iráku termín, do kterého měl splnit předchozí rezoluce, jinak by se vystavil riziku vojenské akce. Tato rezoluce byla ale stažena, neboť nezískala dostatečnou podporu. Francie, Německo a Rusko se postavily proti vojenskému útoku a prosazovaly diplomatické řešení. Dne 20. ledna 2003 prohlásil francouzský ministr zahraničí Dominique de Villepin: „Jsme přesvědčeni, že vojenská intervence by byla nejhorším řešením.“\n\nV lednu 2003 vystoupil George W. Bush s projevem Saddám klame a podvádí svět, ve kterém sdělil, že Saddám Husajn důvěryhodně nevysvětlil, kde jsou jedovaté plyny, smrtící látky a bojové hlavice. Zpravodajské zdroje prokázaly, že tisíce pracovníků iráckých bezpečnostních služeb před inspektory skrývá dokumenty a materiály, čistí místa inspekcí a monitoruje inspektory samotné. Iráčtí důstojnící doprovázejí inspektory, aby zastrašili svědky. Irák blokuje OSN požadované lety výzvědných letadel, zpravodajští důstojnící vystupují jako vědci a skuteční vědci jsou vedeni k tomu, co mají říkat, pod hrozbou smrti jim a jejich rodinám.\n\nV únoru 2003 vystoupil v OSN za Spojené státy Colin Powell s důležitým projevem, ve kterém mimo jiné za pomoci mnoha satelitních fotografií a obrázků vypovídal o zbraních hromadného ničení, které Saddám Husajn doposud má, nebezpečnosti jeho setrvání u moci a hrozbě, kterou pro Spojené státy a každou demokratickou zemi představuje; též o spojitosti Husajna s Al-Káidou, která údajně v Iráku operuje, financování těchto a ostatních teroristických skupin, jejich vybavení, zázemí a odhodlanost s použitím teroru zaútočit v demokratickém světě. Powellův projev obhajující Bushovu doktrínu preventivního úderu byl v Americe přijat s velkým nadšením, v Evropě ale s určitou skepsí. Jedny ze zdrojů pro detaily Powellova projevu o zbraních hromadného ničení, které americká administrativa přijala, byl irácký informátor západních rozvědek, irácký vědec Rafíd Džanábí. O 8 let později Rafíd Džanábí řekl, že si vše vymyslel ve snaze zbavit Irák Husajna a přinést do země demokratický režim.\n\nV březnu 2003 oznámily Spojené státy, že „diplomacie selhala“ a bude spolu s „koalicí ochotných“ pokračovat ve snaze zbavit Irák zbraní hromadného ničení vojenskými prostředky. Dne 18. března 2003 dal George W. Bush Saddámu Husajnovi poslední šanci. Pokud do 48 hodin opustí Irák, k invazi nedojde. Podle Bushe šlo o jedinou šanci, jak zabránit použití zbraní hromadného ničení. Husajn to však odmítl. Ultimátum vypršelo 20. března ve 2 hodiny ráno.\n\nPrezident USA George W. Bush v reakci na teroristické útoky z 11. září 2001 zahájil kromě války v Afghánistánu také válku v Iráku. I v tomto případě se spokojil pouze s první rezolucí RB OSN, tedy s tím, že Saddámův režim v Iráku byl označen za hrozbu pro mezinárodní mír a bezpečnost. Nepočkal na druhou větu, kterou by mu RB OSN dala \"zmocnění použít všech dostupných prostředků\". Koalice sjednocená pod zástavou amerického prezidenta George W. Bushe a britského premiéra Tonyho Blaira dosáhla počtu ke třiceti zemím, ale účast některé z nich byla pouze symbolická. Země, které se do akce zapojily na straně USA, neplnily svůj závazek vůči OSN, ale vůči tehdejší administrativě USA. Severoatlantická aliance se jako organizace tohoto konfliktu přímo neúčastnila.\n\nInvaze do Iráku začala 20. března 2003 pod kódovým označením „Operace Irácká svoboda“. Britové používali kódové označení „Operace Telic“. Spolu se Spojenými státy americkými tvořilo „koalici ochotných“ přibližně 40 zemí, které poskytly své vojáky. K útoku byla zformována mezinárodní (britsko-americko-australská) koalice, jejíž vojenskou sílu tvořilo 17 divizí o síle 300 900 mužů, přičemž Američané a Britové tvořili 98 %.\n\nÚtok byl veden z amerických základen v jihovýchodně položeném Kuvajtu, ale v průběhu bojů byly nasazovány výsadkové jednotky i v severních částech země. Vojska vedená generálem Tommy Franksem překročila hranice Iráku v 5:34 Bagdádského času. Hlavní útok byl veden na ropná pole v Rumajle, od něj se oddělila skupina vyčleněná k obklíčení Basry. Dalším cílem se stal přístav Násiríja na řece Eufrat který byl dobyt 29. března. Po krátké přestávce pokračoval další postup do Kutu, který značně zkomplikovala písečná bouře. Vojska odtud dál mířila ke Karbale a pak na dohled k Bagdádu. V konečné fázi invaze se soustředila na hlavní město Iráku Bagdád. Ten byl 7. dubna obklíčen a téhož dne začal útok. Do rukou koaličních vojsk padl 12. dubna, kdy vojáci strhli sochu Saddáma Husajna a obsadili paláce, odkud vykonával moc. Poslední centrum odporu, město Tikrít, padlo 14. dubna.\n\nKrátce po invazi vytvořily mnohonárodnostní síly Prozatímní koaliční správu (Coalition Provisional Authority, CPA, سلطة الائتلاف الموحدة), jako přechodnou vládu, která měla řídit Irák do doby než bude zvolena regulérní vláda. S odvoláním na rezoluci RB OSN 1483 (2003) a na zákony války si CPA udělila výkonnou, zákonodárnou i soudní moc a to na dobu od 21. dubna 2003 do 28. června 2004, kdy byla rozpuštěna.\n\nV čele CPA stál původně Jay Garner, bývalý armádní důstojník, ale jeho působení ve funkci bylo krátké. Poté, co rezignoval, jej nahradil Paul Bremer, který stál v čele CPA až do června 2004.\n\nZároveň byla zřízena Irácká vládní rada (Iraqi Governing Council – IGC) jako prozatímní parlament. IGC se skládala z různých iráckých politických, náboženských a kmenových vůdců, kteří poskytovali CPA poradenství při vedení země, až do prvních svobodných voleb.\n\nDalší skupinou vytvořenou v Iráku byla Iraq Survey Group (ISG). Jejím úkolem bylo najít v Iráku zbraně hromadného ničení, které Husajnův režim vlastnil a vyvíjel. Skupina se skládala celkem z 1400 lidí, kteří měli za úkol najít sklady ZHN nebo infrastrukturu, která mohla být k jejich výrobě využita. V závěrečné zprávě známé také jako Duelfer Report je uvedeno, že byly nalezeny chemické ZHN. Podle všeho šlo ale o chemickou výzbroj z období irácko-íránské války z let 1980-1988, tedy z doby, kdy Saddám Husajn netajil, že by jeho vojska disponovala chemickými zbraněmi. Nalezena byla také stará nebo poškozená munice s bojovými látkami, kanystry s jedy a další blíže nespecifikovaný kontaminovaný materiál. Veškeré tyto staré zásoby byly uzavřeny v nepoužívaných bunkrech nebo skladištích poničených bombardováním v operaci Pouštní bouře.\n\nV roce 2007 vydal bývalý americký federální prokurátor a nyní nezávislý analytik zpravodajských informací John Loftus zprávu Loftus Report, že vláda USA tajila pochybení Iraq Survey Group (ISG), která objevila sklad jaderných zbraní a sklad koncentrovaného přirodního uranu, který byl dle Johna Loftuse Američanům poté záhadně odcizen z nehlídaných skladišť. Tyto jaderné zbraně byly podle izrealské zpravodajské služby odvezeny do zařízení v Deir al-Zúru v Sýrii. Dle této zprávy je krádež nehlídaných iráckých jaderných zbraní snad nejhorším skandálem války v Iráku, který ukazuje krajní nekompetentnost a zanedbání povinností americké správy. John Loftus dále dodává, že američtí vyšetřovatelé měli o Deir al-Zúru přesné informace, ale ignorovali je. Dále byly také nalezeny zbytky jaderného materiálu, který byl skladován v již v rezavějících barelech a kontejnerech od dob války v Perském zálivu, tedy nejméně od roku 1991. Americká úřední místa prohlásila, že nejsou důkazy, že by nějaká část materiálu byla do skladu přidána po roce 1991. Nepochybně však šlo o materiál na výrobu jaderných zbraní, které měl Saddám Husajn v úmyslu vyrábět ještě před invazí v roce 1991.\n\nPodle zprávy Johna Loftuse se britské, ukrajinské a americké zpravodajské služby shodují, že Rusko pomohlo Saddámovi v posledních dnech před invazí všechny chemické látky a sloučeniny k výrobě chemických zbraní přemístit do Sýrie. Chemické látky a sloučeniny Saddám v obrovském množství vyráběl, ale nezlikvidoval a dle nalezených dokumentů které John Loftus nechal analyzovat, několik měsíců před invazí Saddám nakupoval nejen zakázané látky k výrobě nervového plynu, ale dokonce si objednal chemické sloučeniny k výrobě cyklonu B. Podle rezoluce Rady bezpečnosti OSN č. 678 a č. 1441, nesměl Irák vlastnit žádné ZHN ani zařízení na jejich výrobu ani vést žádné vědecké programy, které by k držení ZHN směřovaly.\n\nDne 1. května 2003 navštívil prezident Bush letadlovou loď USS Abraham Lincoln, která byla v té době několik mil západně od San Diega, kdy se po dlouhé misi, jejíž součástí byla i služba v Perském zálivu, vracela zpět na základnu v Everettu ve Washingtonu. Vrcholem prezidentovy návštěvy byl večerní projev (referovaný jako „\"Mission accomplished speech\"“), který vysílaly televize a rádia a na palubě jej poslouchali námořníci. Prezident Bush v podstatě vyhlásil vítězství a ukončení hlavních bojových operací, protože irácké síly byly prakticky poraženy, přestože některá ohniska odporu stále nebyla dobyta.\n\nPo zničení irácké armády a kolapsu politického vedení se začala koaliční vojska stále častěji stávat terčem útoků, především v oblasti tzv. „sunnitského trojúhelníku“. Při chaosu, který propukl po invazi a po pádu irácké vlády docházelo k masivnímu rabování vládních budov, muzeí, luxusních rezidencí, bank a vojenských skladů. Podle Pentagonu bylo ukradeno 250 tis. tun (z celkem 650 tis. tun) munice, což značně pomohlo iráckým povstalcům. Stovky úkrytů zbraní, které vytvořila irácká armáda a Republikánské gardy také posílily sílu vzdorujících skupin.\n\nPrvní odpor vzešel ze strany fidájínů a stoupenců strany Baas, ale brzy se k nim přidali náboženští vůdci a Iráčané nespokojeni s okupací. Povstalci jsou koaličními silami označováni za „protiirácké síly“.\n\nPrvní vlny útoků se koncentrovaly především v oblasti sunnitského trojúhelníku. Do této oblasti patří i hlavní město Bagdád. Největší množství útoků bylo provedeno v provinciích Bagdád, Anbár a Saláh ad Dín. V těchto třech provinciích žije 35% irácké populace, ale ze všech amerických obětí jich zde padlo 73 % (k 5. prosinci 2006) a v poslední době to bylo asi 80 %. Taktika povstalců, resp. odporu, bývá popisována jako guerillová. Tato taktika nařizuje vyhýbat se velkým přímým střetům, ovšem zároveň způsobovat nepříteli škody a stálou opotřebovávací kampaní vyčerpat buďto přímo invazní síly, nebo zdroje určené k jejich udržování. Gueriloví bojovníci používají minomety, rakety, sebevražedné útoky, odstřelovače, bomby, malé zbraně, RPG, ale také jednoduché léčky, improvizované výbušné nástrahy na trasách předpokládaných konvojů, stejně jako sabotáže proti infrastruktuře zajišťující vodu, elektřinu, ropu. Cílem je vyčerpání okupačních jednotek, ale i zastrašení případných kolaborantů a také přesvědčení nebojující populace o neschopnosti okupantů prostor ovládnout, natož mu vládnout.\n\nV období po invazi a svržení Husajnova režimu se koalice a OSN začaly snažit o ustavení stabilního demokratického státu, který by byl schopen se sám bránit, udržet se jednotný a předejít povstaleckým útokům a rozpadu země.\n\nKoaliční síly spustily několik operací okolo řeky Tigris a v sunnitském trojúhelníku. S koncem roku se intenzita útoků odporu začala zvětšovat. Ke značnému vzedmutí došlo při takzvané „ramadánové ofenzívě“, která se kryla s posvátným měsícem ramadánem. Koaliční síly musely poprvé od invaze v bojích použít letectvo. Podezřelé základny a minometná odpaliště byla ničena letectvem a dělostřelectvem. Byl zvýšen dohled nad nejdůležitějšími silnicemi stejně jako počet razií proti povstaleckým hnízdům.\n\nSnaha obnovit základní služby na stav před invazí selhala, což vedlo ke zvýšení nespokojenosti s provizorní vládou. V létě 2003 se mnohonárodnostní síly zaměřily na hledání doposud nedopadených vůdců svrženého režimu. Dne 22. července 2003 byli americkými silami v přestřelce zabiti Husajnovi synové Udaj a Kusaj spolu s Husajnovým vnukem. Celkem bylo zajato nebo zabito přes 300 čelných představitelů bývalého režimu a irácké armády.\n\nDíky informacím získaným při raziích proti členům strany Ba'as spojených s povstalci byl 13. prosince 2003 při operaci Rudý úsvit poblíž Tikrítu zajat samotný Saddám Husajn. Operaci provedly 4. pěchotní divize a členové Task Force 121.\n\nSe zajetím Saddáma a poklesem povstaleckých útoků se zdálo, že koalice získává nad odporem převahu. Přechodná vláda začala cvičit nové irácké bezpečnostní složky, které ji měly bránit. Spojené státy americké přislíbily 20 miliard USD na rekonstrukci Iráku. Výdělky z těžby ropy byly také používány pro rekonstrukce škol, rafinérií a pro obnovu zásobování elektřinou.\n\nKrátce po Husajnově zajetí opustilo CPA několik složek, které začaly prosazovat vznik dočasné irácké vlády a vypsání voleb. Nejvýznamnějším z nich byl šíitský klerik Alí al-Sístání. CPA se v té době stavěla proti vypsání voleb a preferovala předání moci dočasné irácké vládě. Mocenské spory uvnitř vlády opět povzbudily povstalecké aktivity. Centrem povstaleckých aktivit bylo město Fallúdža a chudé šíitské čtvrti ve městech od Bagdádu (Sadr City) po Basru.\n\nZačátek roku 2004 byl relativně klidný. Odpor se v té době reorganizoval, studoval taktiku invazních vojsk a připravoval se na obnovení ofenzívy. Guerillové útoky v této době ztratily na intenzitě. Na konci roku 2004 se ale v zemi objevili zahraniční bojovníci a výrazně zvýšili intenzitu bojových aktivit. Nejznámějším velitelem těchto skupin byl Abú Músá Zarkáví.\n\nSe zvyšováním aktivit se také začala měnit taktika, příslušníci odporu si za cíl místo Američanů vybírali nové irácké bezpečnostní složky. Stovky Iráčanů, civilisté i policisté, byly zabity při mnoha bombových útocích. Podle jedné hypotézy ukazoval rozmach bombových útoků na to, že stoupenci Saddáma Husajna ztrácejí v odboji vliv ve prospěch radikálních islamistů, ať už z Iráku nebo ze zahraničí. Organizovaní sunnitští bojovníci s pevnou základnou a silnou motivací, nacionalistickou i islamistickou, získávali v Iráku stále větší moc. Také Mahdího armáda zahájila útoky na okupační síly v pokusu získat kontrolu nad iráckými bezpečnostními složkami. V jižních a centrálních provinciích začaly vypukat guerillové střety, když se mnohonárodnostní síly pokoušely udržet si nad nimi kontrolu.\n\nKoalice a CPA se rozhodly čelit vzrůstající síle povstalců ráznými útoky: jedním na město Fallúdža, které bylo centrem odporu a druhým na město Nadžáf, kde byla významná mešita, která byla klíčovým místem Mahdího armády a jejích aktivit.\n\nDne 31. března 2004 přepadli bojovníci ve Fallúdži konvoj soukromých společností zajišťujících dodávky potravin společnosti ESS. Čtyři američtí pracovníci, kontraktoři, bezpečnostní agentury Blackwater USA byli na místě upáleni a jejich těla pověšena na místním mostě přes Eufrat. Záběry jejich těl obletěly svět, ve Spojených státech vedly k značnému rozhořčení, což vedlo k oznámení, že dojde k odplatě, „pacifikaci“ města.\n\nPo tomto incidentu začala 1st Marine Expeditionary Force plánovat znovuobnovení americké přítomnosti ve městě. Dne 4. dubna zahájila armáda útoky na město. Dne 9. dubna bylo povoleno více než 70000 ženám, dětem a starcům opustit obležené město, podle zpravodajů někdy i mužům schopným bojovat. Mezitím se zbývající muži ve městě díky uklidnění situace začali připravovat na obranu před druhým útokem. Dne 10. dubna vyhlásila armáda jednostranné příměří, aby se do města mohla dostat humanitární pomoc. Vojáci USA se stáhli na předměstí a povstalci přistoupili na klid zbraní a boje probíhaly jen s malou intenzitou.\n\nKdyž Irácká vládní rada s útokem nesouhlasila, Američané plán útoku pozdrželi. Když se první bitva o Fallúdžu rozhořela, ztratili v ní Američané 40 mužů a stovky dalších byly zraněny. Američané také zabili asi 600 povstalců a nejasný počet civilistů. Mariňákům bylo rozkázáno ustoupit a uzavřít město. Kompromisu ohledně bezpečnosti uvnitř města bylo dosaženo vytvořením místní „Brigády z Fallúdži“. Když bylo jasné, že Američané mají jasnou převahu, přistoupil generál Conway na příměří a souhlasil s dosazením bývalého generála ze strany Ba'as do čela obrany města. Brigáda z Fallúdži měla město zabezpečit a ukončit minometné útoky povstalců na nedaleké americké základny. Dohoda ale dlouho nevydržela, útoky byly obnoveny a Američané se začali připravovat na další útok, ke kterému došlo v listopadu.\n\nMezitím pokračovaly boje i na šíitském jihu a italské a polské síly měly stále více problémů udržet kontrolu nad městy Násiríja a Nadžaf. Námořní pěchota Spojených států amerických byla převelena do oblasti, aby zničila milice Muktadá Sadra a rozdrtila zbývající odpor. Během dubna, května a začátku června docházelo k dalším bojům. Během následujících třech měsíců získaly koaliční síly plnou kontrolu nad městy na jihu. Vůdci některých milic začali navíc s provizorní iráckou vládou jednat o možném složení zbraní a o vstupu do standardního politického procesu.\n\nNa jaře roku 2004 byly vydány tzv. fragmentární rozkazy (\"fragmentary orders\") – Frago 242. Díky nim nemusely koaliční jednotky hlásit a vyšetřovat jakákoliv násilí páchané americkými a iráckými vládními jednotkami na civilních osobách. Toto násilí zahrnovalo i znásilňování a extrémně ohavná mučení s výsledkem zohavení i zabití mučených obětí.\n\nDne 28. června 2004 předala CPA suverenitu Iráku do rukou dočasné vlády, jejíž prvním rozhodnutím bylo započetí soudu se Saddámem Husajnem. Boje s iráckými povstalci ale stále pokračovaly. Nová vláda začala připravovat vypsání voleb, ale povstalecké útoky a nedostatek soudržnosti samotné vlády vedlo ke zdržením.\n\nJedním z důsledků existence slabé vlády byl vzrůst moci sektářských milic. Důkazem toho byla například situace, kdy Muktadá Sadr získal kontrolu nad městem Nadžáf. Poté, co vyjednávání mezi Sadrem a vládou selhalo, vláda požádala o pomoc koalici. V červenci a srpnu tak bojovaly koaliční síle proti Mahdího armádě v bitvě o Nadžáf, která vyvrcholila obléháním mešity imáma Alího. Boje skončily, když ajatolláh Sístání vyjednal mír.\n\nPo několika měsících jednotky USA úspěšně ovládly město v druhé bitvě o Fallúdžu. Při bitvě zahynulo 1200 povstalců. Americká námořní pěchota (hlavní síla použitá v bitvě) ztratila 95 mužů a 500 bylo zraněno. Podle místních zdrojů byla zničena podstatná část města a byly zabity i stovky civilistů. Při operaci použili dobyvatelé i bílý fosfor, za což byli později kritizováni.\n\nV průběhu roku 2004 odstartovala letecká přeprava amerických dolarů ve formě do igelitu zatavených stodolarových bankovek z New Yorku do Bagdádu. Za rok 2004 to bylo 281 milionů dolarů (o váze 363 tun), celkově pak okolo 12 mld dolarů. Tyto peníze byly na místě určení rozdávány bez přepočítávání, řádné kontroly a smluv, které by zajistily, aby finanční prostředky byly vynaloženy na to, na co mají být vynaloženy. Dokonce chyběla jakákoli evidence příjemců těchto peněz a částek jim vydaných. Tento tok peněz byl později odhalen americkým kongresovým výborem. Z důkazů mu předložených, vyplývá, že vysocí činitelé americké vlády nebyli touto situací znepokojeni z toho důvodu, že tyto miliardy dolarů nebyly peníze amerických daňových poplatníků.\n\nDne 31. ledna 2005 se uskutečnily volby, ze kterých vzešla vláda, která měla vypracovat ústavu. Ačkoliv volby poznamenalo násilí a nezájem sunnitů, zúčastnila se voleb většina Kurdů a šíitů. Dne 4. února prohlásil Paul Wolfowitz, že 15000 amerických vojáků, jejichž pobyt v Iráku byl prodloužen kvůli zajištění bezpečnosti při volbách, bude staženo následující měsíc. Únor, březen a duben byly relativně klidné, frekvence útoků poklesla ze 70 na přibližně 30 denně v listopadu a lednu.\n\nNaděje na konec povstání a stažení amerických sil vzaly za své na začátku května, který se stal nejkrvavějším měsícem od invaze. Sebevražední útočníci, především iráčtí sunnité, Syřané a Saúdové útočili především na šíitská shromáždění a na místa s velkou koncentrací civilistů, především šíitů. V květnu bylo zabito přes 700 iráckých civilistů a 79 amerických vojáků.\n\nBěhem května zahájili Američané operaci Matador, útok asi 1000 mariňáků na zemi nikoho na západě Iráku. Cílem bylo uzavřít podezřelé cesty, kterými byli povstalci zásobováni materiálem a dalšími bojovníky ze Sýrie. Tato podezření se potvrdila. Bojovníci s neprůstřelnými vestami a používající důmyslnou taktiku zabili 31 Američanů a sami ztratili 125 mužů. Mariňáci nebyli schopni znovu získat kontrolu nad oblastí kvůli omezenému počtu mužů a neustávajícím útokům povstalců. Operace pokračovala až k syrské hranici, kde skončila. Naprostá většina povstalců se rozptýlila předtím, než proti nim mohli Američané použít plnou palebnou sílu, stejně jako ve Fallúdži.\n\nAuditoři americké vlády v roce 2005 zjistili, že z kont iráckého ropného fondu, který byl určen na obnovu Iráku, zmizelo 8,8 miliard dolarů - více než 40 procent celkové částky. Koaliční správa, která fond spravovala, byla obviněna ze špatného hospodaření. Týkalo se to i předražených zakázek pro americké firmy jako Custer Battles nebo Halliburton, v jejímž čele byl dříve americký viceprezident Dick Cheney.\n\nDne 14. srpna 2005 citoval The Washington Post anonymního vysokého amerického úředníka, který řekl: „Spojené státy již neočekávají novou modelovou demokracii, soběstačný ropný průmysl, nebo společnost, ve které je většina lidí osvobozena od vážných bezpečnostních a ekonomických problémů… To, co jsme očekávali, bylo zcela nerealistické…“ Dne 22. září 2005 řekl princ Saúd al-Fajsal, saúdský ministr zahraničí, že v předchozích dnech varoval prezidenta Bushe, že Irák se žene k rozpadu a volby naplánované na prosinec na tom nic nezmění. Američané vydali ihned nesouhlasné stanovisko.\n\nPo ratifikaci Ústavy Iráku dne 15. října 2005 se dne 15. prosince uskutečnily volby do 275členného Iráckého národního shromáždění.\n\nZačátek roku 2006 probíhal ve znamení rozhovorů o vytvoření vlády, rostoucího sektářského násilí a pokračujících útoků na koaliční síly. OSN popsala situaci v Iráku jako „situaci podobnou občanské válce“. Studie, kterou provedla John Hopkins Bloomberg School of Public Health, odhadovala počet Iráčanů, kteří od invaze zahynuli násilnou smrtí, na 601 000; z toho jedna třetina měla zahynout rukama koaličních sil, jiné zdroje tyto odhady zpochybňují. Irácká vláda a Úřad Vysokého komisaře OSN pro uprchlíky odhadli, že více než 365 000 Iráčanů uprchlo ze země po útoku na mešitu al-Askarí, čímž celkový počet iráckých uprchlíků vzrostl na více než 1,6 milionu.\n\nDne 22. února 2006 v 6:55 místního času bylo teroristy převlečenými za příslušníky iráckých speciálních sil odpáleno pět až sedm bomb v mešitě al-Askarí. Exploze mešitu silně poškodila a zničila její zlatou kupoli.\n\nŠíité po celém Iráku vyjadřovali svůj hněv ničením sunnitských mešit a zabíjením desítek sunnitů. Náboženští vůdci na obou stranách vyzývali ke klidu a vyjadřovali své obavy, že by mohlo dojít k obávané občanské válce mezi šíity a sunnity.\n\nDne 2. března emigroval ředitel bagdádské márnice z Iráku se slovy: „7000 lidí bylo zabito eskadrami smrti v posledních měsících.“ Boston Globe napsal, že sektářské vraždy si v březnu 2006 vyžádaly osmkrát více obětí než teroristické útoky. Sektářskými milicemi bylo zabito 1313 lidí a při sebevražedných bombových útocích 173 lidí. LA Times napsaly, že okolo 3800 lidí bylo zabito při sektářském násilí v Bagdádu během prvních měsíců roku 2006. Během dubna 2006 bylo podle údajů z bagdádské márnice při sektářském násilí v hlavním městě zabito 1091 lidí. Povstalecká činnost, časté teroristické útoky a sektářské násilí vedly ke značné kritice amerického postupu v Iráku a k obavám ze zhroucení iráckého státu a vypuknutí občanské války. Tyto obavy vyjádřilo několik amerických think tanků a také americký velvyslanec v Iráku, Zalmaj Chálilzád.\n\nNa začátku roku 2006 začala skupina amerických generálů ve výslužbě požadovat rezignaci amerického ministra obrany Donalda Rumsfelda kvůli výše zmíněnému chaosu, který v Iráku propukl a byl způsoben jeho stylem vedení resortu.\n\nSoučasná irácká vláda se ujala moci 20. května 2006 poté, co ji schválilo Irácké národní shromáždění. Tímto bylo navázáno na volby v prosinci 2005. Vláda nahradila přechodnou iráckou vládu, která spravovala zemi do doby než byla schválena regulérní vláda.\n\nV září 2006 informoval The Washington Post, že velitel mariňáků v Iráku napsal „nezvyklou tajnou zprávu“ podle které jsou perspektivy na zabezpečení provincie Anbár špatné a není prakticky nic, co by mohly americké síly udělat, aby tam zlepšily politickou a společenskou situaci.\n\nIrák byl čtvrtý v seznamu neúspěšných států, který byl sestaven časopisem Foreign Policy a think tankem Fund for Peace. V čele seznamu byl Súdán.\n\n10. září 2006, v rozhovoru pro americkou televizní síť CBS, prezident Bush uvedl, že nejtěžší část jeho práce je zapojit Irák do války s terorismem. V originále: \"...one of the hardest parts of my job is to connect Iraq to the war on terror.\"\n\nV říjnu 2006 oznámila americká armáda, že operace Together Forward s cílem zarazit vzestup násilí v Bagdádu selhala a šíitské milice pod vedením al-Sadra ovládly několik měst na jihu země.\n\n6. října byla deníkem \"The Lancet\" zveřejněna studie zabývající se úmrtností iráckého civilního obyvatelstva od začátku invaze: Mortality after the 2003 invasion of Iraq: cross-section cluster sample survey. Uvádí nárůst úmrtnosti z 5,5 na 13,3 ‰ a vyčísluje počet mrtvých civilistů do července 2006 v přímém důsledku války v Iráku na zhruba 650 000.\n\nDne 7. listopadu 2006 ztratila Republikánská strana většinu v obou komorách Kongresu. Válka v Iráku byla uváděna jako jeden z hlavních důvodů prohry republikánů.\n\nDne 8. listopadu 2006 nabídl Donald Rumsfeld svou rezignaci na úřad ministra obrany. Prezident Bush na jeho místo jmenoval bývalého šéfa CIA, Robeta Gatese.\n\nDne 23. listopadu 2006 došlo k největšímu útoku od začátku války. Podle Associated Press zaútočili sunnitští bojovníci v bagdádském slumu Sadr City obývaném převážně šíity pěti auty naloženými výbušninami a dvěma sériemi minomentné palby. Zabili 215 lidí a dalších 257 zranili. Šíité okamžitě odpověděli a vystřelili deset minomentých projektilů na nejdůležitější sunnitskou mešitu Abú Hanífa, kterou těžce poškodili a zabili jednoho člověka. Další minomentné útoky zničily kanceláře Asociace muslimských učenců, nejdůležitější sunnitské organizace v Iráku. Útoky na sunnitské čtvrti si v západním Bagdádu vyžádaly podle policie 9 obětí a 21 zraněných.\n\nDne 28. listopadu 2006 se dostala na veřejnost další tajná zpráva Námořní pěchoty, potvrzující předchozí zprávu o stavu v provincii Anbár slovy: „Američtí a iráčtí vojáci 'již nejsou schopni vojensky porazit povstalce v provincii al-Anbár' a také 'takřka všechny vládní instituce od vesnic po provinční úroveň byly rozloženy, zcela zkorumpovány, nebo infiltrovány al-Kajdou v Iráku.'“\n\nDne 6. prosince 2006 byla vydána zpráva, kterou vypracovala Iraq Study Group, v jejímž čele stáli bývalý ministr zahraničí James Baker a bývalý demokratický kongresman Lee Hamilton. Ve zprávě se píše, že „situace v Iráku je vážná a zhoršuje se“ a také, že „Spojené státy se zdají být chyceny v misi, která nemá žádný předvídatelný konec“. Zpráva obsahuje 79 doporučení; například zvýšit diplomatickou spolupráci s Íránem a Sýrií nebo zintenzivnit výcvik iráckých vojáků. Dne 18. prosince uveřejnil Pentagon zprávu, že na Američany a Iráčany je provedeno přibližně 960 útoků týdně, nejvíce od roku 2005, kdy začaly být zprávy o počtu útoků vydávány.\n\nV prosinci také předaly koaliční síly správu nad první provincií irácké vládě, poprvé od začátku války.\n\nSaddám Husajn, zajatý v prosinci 2003, byl 30. prosince 2006 popraven pro zločiny proti lidskosti.\n\n10. ledna 2007 v televizním projevu americké veřejnosti navrhl Bush, aby do Iráku odletělo dalších 21 500 vojáků, program pracovních příležitostí pro Iráčany, více nabídek pro přestavbu a 1,2 miliard dolarů pro tyto programy. Na otázku, proč by jeho plán měl tentokrát fungovat, odpověděl: „Protože musí.“\nV projevu kongresu z 23. ledna oznámil Bush „rozmístění posil dalších více než 20 000 vojáků a námořníků do Iráku“. Rok 2007 též znamenal ostré zvýšení bombových útoků povstalců, ve kterých byl použit chlór.\n\nUdržování většího počtu vojáků ve světle vyšších ztrát na životech si vynutilo dvě změny ve strategii. Byly zvýšeny průzkumné pochody a bylo povoleno najímání dobrovolníků se záznamem v trestním rejstříku (Moral Waiver – zřeknutí se morální odpovědnosti). Obě tyto změny (podle očekávání) mohly být příčinou k častějším projevům násilí proti iráckým civilistům. Studie sponzorovaná obrannou sekcí popsala, že se zvyšující se délkou průzkumných pochodů se zvyšuje napětí, které živí projevy hněvu a neúctu k civilistům.\n\nPodle iráckých statistik počet teroristických útoků klesl od poloviny roku 2007 o 60 procent. USA v té době do Iráku vyslaly dalších 30.000 vojáků.\nBřeznový průzkum více než 2 tisíc Iráčanů, vypracovaný BBC a třemi dalšími zpravodajskými organizacemi, zjistil, že 51 % populace považuje útoky na síly koalice za „akceptovatelné“ (v roce 2004 to bylo 17 % a v roce 2006 pak 35 %). Taktéž:\n\n\nPodle dalšího průzkum je počet obyvatel Iráku odhadován na 25 až 27 milionů. Z nich dva miliony uprchly po roce 2003 do zahraničí a další dva miliony jsou uprchlíky ve vlastní zemi. Počet iráckých uprchlíků roste každým měsícem o 40 až 50 tisíc. Podle Sary Flounders charakterizují situaci iráckého obyvatelstva následující údaje:\n\n\nAmerický prezident George Bush přehodnocoval strategii. Usiloval o více peněz na válku a vyslání posil. Po Novém roce posílil americký kontingent o 30 tisíc vojáků na téměř 170 000 a v únoru začala velká bezpečnostní operace proti sunnitským vzbouřencům i šíitským milicím, která se vedle Bagdádu rozšířila i na odbojné provincie Dijála a Anbár. Počet násilností a obětí začal klesat. Větší počet vojáků si vynutil dvě změny ve vojenské strategii. Byly zvýšeny průzkumné pochody a bylo povoleno najímání dobrovolníků se záznamem v trestním rejstříku.\n\nDo října 2008 předali spojenci vládním složkám kontrolu nad více než dvěma třetinami provincií, včetně Anbáru.\nG. Bush v roce 2009 odcházel z úřadu jako nejméně oblíbený prezident USA a svému nástupci předával nejvyšší dluh v dějinách země. Do Iráku se jel rozloučit v prosinci 2008. Irácký novinář Muntadar Zajdí po něm na tiskové konferenci hodil obě své boty. Bush se vyhnul, Zajdí byl odsouzen ke třem rokům vězení.\nNový prezident Barack Obama před příchodem do úřadu sliboval, že američtí vojáci budou doma do 16 měsíců od jeho nástupu. Koncem února bylo jasné, že slib nesplní. Sdělil však, že většina ze 142 tisíc amerických vojáků z Iráku odejde do srpna 2010, zbytek pak do konce roku následujícího.\n\nZbývající američtí vojáci se stáhli z Iráku do konce roku 2011. V projevu oznámil prezident USA Barack Obama, že válka v Iráku po devíti letech končí. Washington se s iráckou vládou nedohodl na dalším působení svých vojáků v zemi.\n„Byla to dlouhá válka, která byla pro Američany těžkým břemenem,“ řekl Obama s tím, že bylo od invaze do Iráku před šesti lety dosaženo mnoho úspěchů. „Al-Kajda v Iráku dostala zásadní úder, byla dostatečně navýšena kapacita irácké armády a nedávné provinciální volby byly dokladem a příslibem pokračující demokratizace země.“ Americká armáda se tedy stáhla z Iráku a ukončila zde svoji činnost v rámci této vojenské operace.\n\nStudie akademiků ze Spojených států, Kanady a Iráku ve spolupráci s iráckým ministerstvem zdravotnictví v roce 2013 došla k závěru, že si dodnes válka v Iráku vyžádala 461 000 civilních obětí (nejen invaze, ale následná občanská válka trvající dodnes na části území). Příčinou většiny zaznamenaných úmrtí bylo násilí. Zhruba třetina úmrtí zaznamenaná studií byla s válkou v zemi spojena nepřímo. Jde například o případy, kdy měla žena potíže při porodu, ale nemohla opustit dům a vyhledat lékařskou pomoc kvůli bojům, když lidé vypili kontaminovanou vodu, anebo se pacient nedočkal pomoci v nemocnici, protože zaměstnanci byli zavaleni válečnými oběťmi, uvedla hlavní autorka studie Amy Hagopianová z Washingtonské univerzity.\n\nBritské nevládní organizace IBC (Iraq Body Count) uvádí, že od počátku invaze v 2003, do konce roku 2011, bylo v Iráku zabito 162 000 lidí. Smutnou realitou je, že téměř 130 000 obětí bylo mezi civilisty. Nejhorší období irácké kampaně se datuje mezi léta 2006–07, kdy se země zmítala ve spárech sektářského násilí mezi šíity a sunnity. Odhaduje se, že Spojenci ve válce zabili až 40 000 civilních obyvatel. Odchod amerických sil navíc přináší obavy, zda se nevrátí krvavá sektářská válka.\n\nEpidemiologové Les Roberts a Gilbert Burnham – autoři studie (sponzorované Georgem Sorosem), podle níž počet Iráčanů zemřelých následkem války činil v červnu 2006 přibližně 30 tisíc – publikovali 22. září 2007 článek s názvem \"Ignorance of Iraqi Death Toll No Longer an Option\". Uvádí jej konstatováním, že podle průzkumu veřejného mínění z února 2007 si průměrný Američan myslí, že následkem války v Iráku zahynulo přibližně 9900 Iráčanů. Skutečnost je však dle nich asi stokrát horší.\nNicméně studie kterou publikovali, a na kterou se odvolávají, tzv. \"Lancet survey\" vyvolala vlnu kritiky ze strany odborné veřejnosti. Nedůvěru vůči závěrům této studie po zveřejnění vyvolal fakt, že počet obětí uváděný v tomto průzkumu daleko převyšuje údaje, které jsou uváděny v jiných průzkumech provedených do té doby, podezření rovněž vzbudilo načasování publikace, neboť studie byla uveřejněna v době kampaně do prezidentských voleb. Mezi odbornou veřejností existují pochybnosti o správnosti použitých metod a dat, mimo jiné ohledně výběru použitého vzorku domácností a spolehlivosti předválečných statistik ze kterých se následně určoval počet \"nadbytečných úmrtí,\" tj. úmrtí vzniklých v důsledku války. Kritizován byl též interval spolehlivosti studie.\n\nVýjima studií zabývajících se průzkumy úmrtí, tj. využívajících odhady při stanovování ceny války, existuje projekt Iraq Body Count. Ten si vytyčil za úkol zmapovat pouze násilná civilní úmrtí, přičemž nejde o odhady, ale o zdokumentovaná úmrtí. Své údaje čerpá z množství zdrojů, a to mediálních, oficiálních, zdravotnických a různých nevládních. Toto dílo je výsledkem úsilí dobrovolníků, povětšinou akademiků a aktivistů. V současnosti eviduje přes 101 tisíc mrtvých.\n\nExistuje též nezávislý projekt Iraq Coalition Casualty Count jenž vede separátní statistiku úmrtí koaličních vojáků a iráckých členů bezpečnostních složek. Tento projekt byl již citován médii jako je BBC, Washington Post, Associated Press či Voice of America. V současnosti dle tohoto počtu zemřelo 4804 členů ozbrojených sil.\n\nVojáci Spojených států amerických tvoří asi 85 % koaličních sil, spolu s britskými vojáky pak asi 98 %.\n\nÚřad Vysokého komisaře OSN pro uprchlíky v roce 2007 uvedl, že 1,7 milionu Iráčanů uteklo do zahraničí, především do Sýrie, a asi 2 miliony Iráčanů uteklo do jiné části země. V roce 2015 bylo v Iráku 4,4 milionů vnitřně vysídlených lidí, kteří museli opustit své domovy.\n\nPopulace iráckých křesťanů klesla z 1,5 milionů v roce 2003 na 500,000 v roce 2015.\n\nV roce 2017 vláda Spojeného království rozhodla, že přestane vyšetřovat válečné zločiny britských vojáků v Iráku.\n\nPodle Výzkumné služby Kongresu (\"Congressional Research Service\") stála válka v Iráku od 11. září 2001 do července 2007 450 miliard dolarů. Náklady tak činí okolo tří čtvrtin z hlavních válečných kampaní Spojených států (Irák a Afghánistán). Na ty USA v současné době vyčleňují okolo 12 mld. dolarů měsíčně, resp. 720 milionů dolarů (asi 14 mld Kč) denně. 26. října 2007 provedl Kongres USA nový odhad, ve kterém obě válečné kampaně vyčíslil na 2,4×10 dolarů. Na začátku března 2008 se k výdajům na válku v Iráku vyjádřil držitel Nobelovy ceny za ekonomii Joseph Stiglitz, který do nich započítal i dílčí útraty a další „opomíjená fakta“. Podle jejich publikace stojí válka Spojené státy měsíčně 16 mld dolarů a celkově bude stát 3 bilióny dolarů. Zbytek světa za ni zaplatí přibližně stejnou částku. Další bilión dolarů budou činit úroky z půjček, které USA zaplatí do roku 2017. Měsíční příspěvek jedné americké domácnosti na vedení války pak stanovil na 138 dolarů.\n\nZa nelegální označil invazi do Iráku generální tajemník OSN Kofi Annan, místopředseda britské vlády Nick Clegg, nebo tehdejší hlavní poradce britského ministerstva zahraničí Michael Wood.\n\nChilcotova komise, která zkoumala britské zapojení do války v Iráku, dospěla v roce 2016 k závěru, že invaze do Iráku byla \"neoprávněná\".\n\nPodle některých expertů, včetně bývalých poradců britského premiéra Blaira, invaze do Iráku v roce 2003 napomohla k destabilizaci Iráku a ke vzniku Islámského státu.\n\nBývalý americký ministr obrany a ředitel CIA Leon Panetta je toho názoru, že ke vzniku Islámského státu přispělo stažení amerických vojsk z Iráku prezidentem Obamou v roce 2011, čímž se v Iráku vytvořilo \"vakuum\", které bylo vyplněno islamisty.\n\n\n\n"}
{"id": "81322", "url": "https://cs.wikipedia.org/wiki?curid=81322", "title": "ROPID", "text": "ROPID\n\nRegionální organizátor pražské integrované dopravy, p. o. (IČ 60437359, zkráceně ROPID) je příspěvková organizace hlavního města Prahy, založená k 1. prosinci 1993. Jejím úkolem jsou odborné organizační a kontrolní činnosti při rozvoji a zajišťování Pražské integrované dopravy. ROPID sídlí v ulici Rytířské v centru Prahy a má okolo padesáti zaměstnanců. ROPID je členem České asociace organizátorů veřejné dopravy.\n\nZačátkem 90. let 20. století byly zvažovány různé modely, jak organizovat integrovaný systém veřejné dopravy v pražské aglomeraci. Dosavadní model víceméně monopolního dopravce vlastněného městem, které je zároveň objednatelem služeb, přestal vyhovovat v situaci, kdy do systému začali přibývat další dopravci i další objednatelé.\n\nJedním z modelů je, že veškerá projekční a organizační činnost probíhá u orgánu samosprávného celku s přenesenou působností státní správy v rámci licenčních řízení. Podobným způsobem později začal vytvářet Středočeský kraj systém Středočeské integrované dopravy a tomuto systému jsou nejlépe přizpůsobeny zákony o silniční dopravě a o dráhách. Jiným modelem je, že hlavní odbornou a organizační práci provádí dominantní dopravce nebo svaz dopravců. Tímto způsobem Dopravní podnik hl. m. Prahy organizoval dopravu před vznikem ROPIDu a vnitroměstskou dopravu tak z velké části připravuje i nyní. Dopravci v PID ve specifickém svazu sdruženi nejsou, ale pro některé dopravce smluvně některé jejich činnosti zajišťuje Ropid (tvorba jízdních řádů a informační služby) a Dopravní podnik hl. m. Prahy pro ostatní dopravce (vydávání jízdenek, dispečerská služba na území Prahy, informační střediska, správa zastávek a vybavení obratišť v Praze). Jiným možným modelem je tzv. sdružení investorů (obcí, samosprávných celků, státních orgánů); tak tomu je i dnes v některých zemích Západní Evropy. Zřizovatelem Ropidu je pouze město Praha a po přenesení odpovědnosti za veřejnou dopravní obslužnost z okresů na kraje se zvýraznil problém, že Středočeský kraj nemá na organizaci ROPID a na rozvoj dopravy v části svého území dostatečný vliv; Praha v roce 2008 uvažovala o přeměně ROPIDu na obchodní společnost s podílem dalších veřejnoprávních subjektů. Otázka propojení obou integrovaných systémů na území Středočeského kraje a jeho vztahu k PID zůstává zatím nedořešená.\nOrganizace vznikla 1. prosince 1993 na návrh zastupitele Petra Štěpánka usnesením Zastupitelstva hl. m. Prahy. Za iniciátora založení ROPIDu a vzniku PIDu se označuje Pavel Holba, v té době radní a náměstek primátora.\n\nDo náplně činnosti organizace ROPID patří:\n\nRada hlavního města Prahy v červenci 2019 schválila převod správy a provozování nácestných zastávek a autobusových terminálů v Praze z TSK na ROPID. ROPID tak má začít zajišťovat informační servis na terminálech Černý Most, Zličín, Na Knížecí, Roztyly a Želivského, v terminálech Zličín a Černý Most i dispečerskou službu. Zároveň má ROPID převzít všechny ostatní zastávkové označníky ve vlastnictví TSK (cca 120 modrých i červených označníků). Cílem má být zlepšit informování cestujících na zastávkách, podobu jednotlivých zastávek a celkové zázemí i komfort na jednotlivých autobusových terminálech. ROPID má služby převzít od 1. září 2019.\n\nV červenci 2000 a až do roku 2007 měl ROPID tyto organizační složky:\n\nK 1. lednu 2008 došlo na základě auditu ke změně kompetencí a personálního obsazení útvarů. Z dosavadních 7 odborů bylo vytvořeno 5, asi po roce se počet změnil na 6. Vznikl zcela nový odbor marketingu, do nějž byla zpočátku převedena agenda smluvní kontroly a přepravních průzkumů, asi po roce opět vyčleněná do nového odboru kvality služeb. V souvislosti s ukončením expanze PID byly dosavadní odbory rozvoje systému a organizace dopravy přeměněny ve dvě oddělení jednoho odboru. Smluvní agenda byla oddělena od smluvní kontroly a převedena do útvaru ekonomiky dopravy. Výsledná struktura vypadá takto:\n\nNa rok 2010 byl na základě výsledků auditu přepočtený počet zaměstnanců navýšen ze 43 na 51. Byly posíleny odbor plánování a odbor kvality služeb. Zároveň byla od 1. ledna 2010 činnost rozšířena o výkon zastávkové služby pro některé z dopravců.\n\nPrvním ředitelem organizace byl Ing. Zdeněk Strádal. Následně doc. Ing. Karel Kavalec, CSc. a Ing. Jiří Prokel, který se 11. prosince 2007 vzdal funkce ke dni 31. prosince 2007 (v organizaci nadále působil ve funkci zástupce ředitele pro ekonomiku a technický rozvoj). Organizace ROPID v tiskovém prohlášení z ledna 2008 uvedla, že jmenování nového ředitele předpokládá v 1. čtvrtletí 2008 a že do té doby zastupuje funkci ředitele Pavel Procházka. Dne 5. února 2008 Rada hlavního města Prahy schválila pověřit řízením Pavla Procházku. Radní Radovan Šteiner v březnu 2008 do doby transformace ROPIDu nepovažoval za nezbytné jmenovat ředitele stávající příspěvkové organizace a nepředpokládal, že ke jmenování dojde. Po zvolení dr. Ratha středočeským hejtmanem k transformaci ROPIDu zatím nedošlo a ředitel organizace dalších 7 let nebyl jmenován.\n\nV letech 1994–2007 působil jako vedoucí oddělení, později odboru projektování PID Ing. František Mráček, který po odchodu z ROPIDu až do roku 2009 působil v soukromém autobusovém dispečinku CDAP. Za jeho působení ROPID navrhl a zavedl rozsáhlý systém asi 150 příměstských linek PID, který už poté vzhledem k politice Středočeského kraje a vzniku SID nebyl výrazněji rozšiřován. Tomáš Janda a František Mráček se po svém odchodu z ROPIDu stali aktivními kritiky jeho činnosti a zveřejnili několik studií a článků kritizujících další vývoj projektování dopravy. František Mráček se stal vedoucím oddělení veřejné dopravy Krajského úřadu Středočeského kraje a podle mluvčí kraje upozornil na problémy s ROPIDem, které vedly k tomu, že kraj plošně vypověděl smlouvy s dopravci a ROPIDem, což fakticky znamená vytlačení PID se Středočeského kraje a jeho nahrazení systémem SID.\n\nV červnu 2012 zahájil ROPID v objektu stanice metra Letňany zkušební provoz koordinačního dispečinku Pražské integrované dopravy. Dispečink má operativně řešit návaznosti mezi spoji jednotlivých dopravců a shromažďuje i data automatického sledování polohy vozidel, na základě kterých je pak hodnoceno dodržování jízdního řádu. České dráhy a Dopravní podnik hl. m. Prahy zatím do systému nebyly zapojeny, ale data od nich měl podle mluvčího ROPIDu dispečink začít dostávat nejpozději od konce roku 2012.\n\n16. prosince 2014 rada HMP usnesením č. 3046 rozhodla o vyhlášení výběrového řízení na funkci ředitele/ředitelky ROPID. Předsedou výběrové komise byl určen náměstek primátorky hl. m. Prahy Petr Dolínek (ČSSD), členkami jsou předsedkyně výboru pro dopravu a evropské fondy ZHMP Jarmila Bendová a ředitelka odboru rozvoje a financování dopravy MHMP Monika Mandová. Od uchazečů je vyžadováno magisterské vzdělání (bez specifikace oboru). Mezi prvními požadovanými schopnostmi byla zkušenost s řízením změn a s tvorbou koncepčních a strategických dokumentů. Jedním z požadavků bylo předložení koncepce rozvoje PID včetně návrhů na zlepšení a integraci veřejné dopravy v Praze a Středočeském kraji. Termín pro podání přihlášek byl do 16. ledna 2015. Přihlášku podalo 19 uchazečů, z toho jedna byla podaná po stanoveném termínu a dva další uchazeči byli později vyloučeni, protože nesplňovali kvalifikační podmínky. Hospodářské noviny se dopátraly, že kandiduje například Pavel Procházka, Martin Šubrt či Petr Šlegr. Magistrátní mluvčí 19. ledna uvedla, že teprve na základě posouzení podaných přihlášek komise rozhodne, zda bude výběrové řízení pokračovat ústní částí, a proto nelze předjímat ani kolik kol výběrového řízení proběhne, ani kdy bude vybrán nový ředitel. První kolo výběrového řízení se konalo v pátek 23. ledna 2015. Na svém druhém jednání v úterý 10. února komise podrobně posoudila životopisy uchazečů a jimi zpracované koncepce a vybrala 5 finalistů, kteří měli na třetí jednání přijít prezentovat své záměry, přičemž jejich koncepce komise nechala anonymně (pod čísly) posoudit děkanem dopravní fakulty ČVUT prof. Dr. Ing. Miroslavem Svítkem. Podle Aktuálně.cz je jedním z finalistů Jaroslav Stůj. 20. února 2015 se komise s finalisty na třetím jednání osobně seznámila a protože se na výběru neshodla, dohodla se, že výběrové řízení bude pokračovat dalším kolem. Podle článku Hospodářských novin z 10. února 2015 radní Dolínek očekával, že jméno nového ředitele bude známo do konce února. 20. února musel radní Dolínek opustit svůj původní záměr seznámit radu města s výsledkem na jejím jednání v úterý 24. února. 17. března 2015 radní Dolínek oznámil, že podal radě města návrh na zrušení výběrového řízení, protože prý žádný z uchazečů v rámci ústního jednání nenaplnil představy komise. Požádal kolegy, aby v tomtéž jednacím tisku byl návrh na zrušení výběrového řízení a zároveň návrh na současné vypsání nového výběrového řízení.\n\n24. března 2015 rada hlavního města Prahy usnesením č. 609 vyhlásila nové výběrové řízení na výběr ředitele s tím, že nabídky mohou být podávány do 24. dubna 2015. Požadavky na uchazeče uvedené v oznámení o výběrovém řízení byly ve druhém řízení zcela shodné jako v předchozím řízení. V oznámení prvního i druhého řízení bylo uvedeno, že vyhlašovatel si vyhrazuje právo výběrové řízení zrušit kdykoli v jeho průběhu bez udání důvodů. 29. dubna 2014 náměstek Dolínek oznámil, že do druhého výběrového řízení se přihlásilo 20 uchazečů, z toho 8 bylo vyloučeno pro nesplnění podmínek. Ústní pohovory se zbylými dvanácti uchazeči se mají uskutečnit v první polovině května. Lidové noviny 11. června 2015 zveřejnily zprávu, že podle jejich informací komise již v polovině května vybrala sociálního demokrata Ing. et Ing. Petra Tomčíka (vystudoval dopravní fakultu ČVUT a Masarykův ústav vyšších studií tamtéž), zastupitele v městské části Praha-Dubeč (v roce 2014 kandidoval za ČSSD jako 33letý projektant dopravních staveb), předsedu Moravskoslezského svazu výrobců a dovozců elektroniky (a ředitele břeclavské společnosti OFO – recycling s.r.o.) a syna někdejšího pražského radního, přičemž autor článku předpokládal, že v úterý (neuvedl však, které) by vybraného uchazeče měla městská rada jmenovat do funkce. Petr Tomčík i členové výběrové komise se odmítli redaktorovi ke zprávě vyjádřit. Pro iDnes.cz se 11. června odmítl vyjádřit i radní Petr Dolínek. 23. června 2015 rada města Petra Tomčíka do funkce jmenovala.\n\nMěstský radní Radovan Šteiner v březnu 2008 v odpovědi na interpelaci uvedl, že se Praha velmi intenzivně snaží o zapojení Středočeského kraje do fungování a vlastnické struktury ROPIDu, přičemž prohlásil za logické a správné, aby Středočeský kraj a jednotlivá města a obce měly možnost se na řízení této organizace podílet, v ideálním případě být i spoluvlastníky Ropidu. V této souvislosti naznačil nutnost přeměny ROPIDu z příspěvkové organizace na obchodní společnost. Přitom Šteiner zmínil, že do společného fungování jistě bude chtít promluvit reprezentace zvolená v krajských volbách v listopadu 2008, přičemž pokud by to byl „pan dr. Rát, který by toto záležitosti řešil“, mohlo by to podle Šteinera zkomplikovat definitivní podobu Ropidu a jeho managementu na několik dalších let, ne-li na celé příští volební období. Po volbách byl zvolen středočeským hejtmanem David Rath, myšlenka na transformaci ROPIDu se již neobjevovala a k integraci systémů PID a SID nebyla vydána žádná výraznější prohlášení.\n\nNa konferenci Integrované dopravní systémy, pořádané Sdružením dopravní telematiky ve Žďáru nad Sázavou dne 20. května 2014, prezentoval vedoucí technicko provozního odboru ROPID Ing. Radim Vysloužil projektový záměr ROPIDu na léta 2014–2020, podle kterého by centrální dispečink ROPID měl převzít řízení dopravy pro celý kraj, přičemž by měl být rozšířen systém sledování vozidel v reálném čase, informační prvky ve vozidlech i zastávkách, cca 2000 autobusů a 550 křižovatek by mělo být vybaveno zařízením pro preferenci autobusů na semaforech, měly by být instalovány samoobslužné kiosky pro prodej jednotlivých i časových jízdenek, akceptující i bankovní karty, železniční zastávky a autobusy v kraji by měly být vybaveny označovači jízdenek\n\nRada hlavního města Prahy schválila 17. února 2015 vznik řídící rady nového integrovaného dopravního systému. Město Praha očekává o Středočeského kraje, že vznik této řídicí rady také schválí a jmenuje do ní své zástupce. Členy řídící rady mají být zástupci politických reprezentací obou krajů, zástupci organizace ROPID a Odboru dopravy Krajského úřadu Středočeského kraje a nezávislí odborníci. Řídicí rada má stanovit konkrétní parametry nového IDS, harmonogram integračních etap a založení nového organizátora dopravy, ve kterém budou zastoupeny oba kraje.\n\n8. prosince 2015 Rada hlavního města Prahy přijala usnesení č. 2994 k integraci veřejné dopravy do jednoho společného IDS Prahy a Středočeského kraje, kterým schválila předložený dokument „Integrace veřejné dopravy v Praze a Středočeském kraji - II. etapa - Návrh základních parametrů společného IDS“. Rada města uložila předsedovi Řídící rady nového společného IDS Prahy a Středočeského kraje zahájit přípravy k založení společného organizátora IDS Prahy a Středočeského kraje a připravit ke schválení radám a zastupitelstvům obou krajů všechny kroky nutné k založení společného oragnizátora a spuštění společného IDS a zahájit přípravy realizace a postupné integrace a koordinace veřejné dopravy v Praze a Středočeském kraji do jednoho společného IDS. Řediteli organizace ROPID nařídila pokračovat ve spolupráci s Odborem dopravy Středočeského kraje pokračovat v přípravách III. etapy postupné integrace a koordinace. Oba kraje podle něj budou muset nejprve zadat zejména vypracování ekonomicko-právní analýzy, na jejímž základě se rozhodnou, jakou právní formu bude nová organizace mít. Následně budou připraveny konkrétní kroky nutné k jejímu založení a spuštění společného IDS. To budou muset schválit zastupitelé v obou krajích. Termín realizace v materiálu není, kontrolní termíny postupu jsou usnesením rady stanoveny na 31. prosince 2015 a 31. březen 2016.\n\nV dokumentu byla zvolena kompromisní varianta pásmově-zónového tarifu, podle kterého v částech Středočeského kraje vzdálenějších od Prahy dojde k rozdělení pásmového tarifu sestávajícího ze soustředných kružnic na jednotlivé výseče pro zohlednění tangenciálních jízd, jako vzor použití takového systému je zmíněn vídeňský region (VOR – Verkehrsverbund Ost-Region). Čísla zón by byla maximálně dvojciferná, kde první číslice by vyjadřovala pásmo a druhá výseč. V přechodných obdobích integrace by se při dopravě přes hranici PID a SID uplatňoval zásadně lomený tarif, nikoliv souběh dvou tarifů na téže trase. Papírové jízdenky pro jednotlivou jízdu by byly neadresné, tedy vázané jen svou časovou a pásmovou/zónovou platností, u elektronických jednotlivých i předplatních jízdenek by se v autobusech mimo MHD evidovalo použití na konkrétních spojích.\n\nDokument vyjmenovává základní principy projektování dopravní obsluhy a koncepce rozvoje dopravní infrastruktury a načrtává harmonogram integrace podle oblastí, avšak bez konkrétních časových údajů:\n„Harmonogram“ konstatuje pro jednotlivé oblasti stav integrace, požadavky na integraci, charakteristiku úspor z integrace a stav přípravy a náročnost přípravy. Jako nejpokročilejší je v něm zmiňována oblast Lysé a Milovic, pro kterou již byla provedena podrobná analýza. V oblastech Štěchovice – Sedlčany a Nespeky – Benešov již byla provedena základní analýza, ostatní oblasti jsou v počáteční fázi přípravy.\n\nKolem přelomu let 2016 a 2017 byla založena Integrovaná doprava Středočeského kraje jako příspěvková organizace Středočeského kraje, která faktickou činnost zahájila 1. dubna 2017 v úzké součinnosti s organizací ROPID. IDSK a ROPID od 1. ledna 2017 měly pracovat na společném pracovišti v Praze v Rytířské ulici a na přípravě společného IDS spolupracovat. Měly užívat společný software pro jízdní řády i s výstupy pro ekonomiku. IDSK převzala především dosavadní činnosti oddělení dopravní obslužnosti kraje na krajském úřadě, které se vznikem příspěvkové organizace zaniklo. Činností IDSK je především komplexní dopravní a ekonomická správa regionálních autobusových linek PID nezajíždějících do Prahy (řada 400), objednávka železniční dopravy na území kraje a správa linek SID a nezaintegrovaných autobusových linek. Systémové činnosti (marketing, přepravní průzkumy, standardy kvality, odbavovací systémy, technika) má zajištěné smluvně od ROPIDu. ROPIDu zůstala správa linek MHD v Praze a příměstských linek PID řady 300 a objednávky železniční dopravy v Praze. Souběžná existence dvou příspěvkových organizací byla označena za vývojový mezistupeň, aby mohl vzniknout jeden nový organizátor vlastněný oběma kraji. Zřízení druhého organizátora veřejné dopravy, příspěvkové organizace zřízené Středočeským krajem, bylo realizováno jako nejvhodnější řešení na základě právních analýz (protože nelze zřídit společného organizátora dopravy vlastněného oběma kraji) i s ohledem na časové limity dané výběrovými řízeními a harmonogramem integrace. Tento postup byl schválen dne 9. srpna 2016 Řídící radou IDS, přičemž samotné zahájení činnosti nové organizace proběhlo k 1. dubnu 2017.\n\n\n"}
{"id": "81324", "url": "https://cs.wikipedia.org/wiki?curid=81324", "title": "Ringo Starr", "text": "Ringo Starr\n\nSir Ringo Starr, MBE (* 7. července 1940 Liverpool) je britský bubeník, zpěvák a herec známý především jako bývalý bubeník skupiny The Beatles. Od roku 2015 je členem Rock and Roll Hall of Fame.\n\nRingo Starr, vlastním jménem Richard Starkey, pochází z dělnického prostředí. Rodiče se rozvedli, když byly Richardovi tři roky. V dětství prodělal řadu nemocí s dlouhodobou hospitalizací, kvůli čemuž měl časté výpadky ve školní docházce. Střední školu nedokončil. Od mládí byl manuálně zručný, hudební kariéru začal v roce 1957, kdy si pořídil bicí soupravu a se svým kamarádem Eddiem Milesem založil skifflovou skupinu The Eddie Clayton Skiffle Group. V roce 1959 začal hrát s tehdejší nejúspěšnější amatérskou rock'n'rollovou kapelou Rory Storm and the Hurricanes. Jeho vlastní jméno se pro hudebníka příliš nehodilo a tak si příjmení zkrátil na \"Starr\" a jeho spoluhráči mu, díky lásce k prstenům začali přezdívat \"Ringo\" (\"ring\" znamená česky \"prsten\"). V srpnu 1962 nahrazuje bubeníka Peta Besta ve skupině Beatles a jejich členem zůstává až do oficiálního rozpadu skupiny v dubnu 1970. V září s Beatles nahrává jejich první singl s názvem Love Me Do (na druhé straně píseň P.S. I Love You), který se dostal na 17. místo nejprodávanějších desek.\n\nVe skupině Beatles zastával vždy pozici bubeníka, jako zpěvák se příliš neuplatnil (na každém LP má 1-2 nazpívané písně). Nejvýrazněji zazářil v písních \"Honey Don't\" na albu \"Beatles For Sale\" nebo ve slavné \"Yellow Submarine\". Po rozpadu Beatles se Ringo Starr vrhl na vydávání sólových desek, které však nebyly příliš úspěšné. Jako vynikajícího bubeníka jej ovšem i v dalších letech vyhledávaly osobnosti rockového světa včetně jeho bývalých spoluhráčů. Jeho bubnování zůstává vrcholnou školou jednoduché brilantnosti, jako zpěvák je pouze průměrný.\n\nV roce 1970 vydal album \"Sentimental Journey\" plné swingových evergreenů. Album \"Beaucoups Of Blues\" (1970) je pro změnu ve stylu country. V 1. pol. 70. let má i několik hitů, např. \"It Don't Come Easy\" (1971), \"Back Off Boogaloo\" (1972) a \"Photograph\" (1973'). Album \"Ringo\" (1973) bylo dokonce velmi úspěšným a podíleli se na něm všichni bývalí členové Beatles. Dva singly z tohoto alba se umístily na 1. místě v americké hitparádě (\"Photograph\" a \"You're Sixteen\").\nV oblasti pop music jeho popularita od poloviny 70. let poklesla, o to více se začal prosazovat jako herec. V roce 1968 se Ringo Starr objevuje ve filmu \"Candy\", v roce 1969 ve filmu \"The Magic Christian\", v 1975 ve filmu \"Lisztomania\" a v roce 1981 získal hlavní roli ve snímku \"Caveman\". V dalších letech natáčí mnoho filmů a TV seriálů. Jako jediný ex-Beatle se také objevil v reklamě, když propagoval v USA značkovou vodku. V roce 1976 se přestěhoval do Monte Carla.\n\nPo překonání drogové a alkoholové závislosti se v roce 1989 Ringo Starr objevuje na turné se svou doprovodnou skupinou All-Starrs Band.\n\nSpolu s Jeffem Beckem a Davidem Gilmourem si zahrál ve videoklipu ke skladbě \"Too Much to Lose\" česko-amerického hudebníka Jana Hammera.\n\nV roce 1995 se spojil s bývalými členy Beatles Paulem McCartneym a Georgem Harrisonem u příležitosti práce na projektu Anthology. Yoko Ono jim předala Lennonovy demosnímky z konce 70. let s písněmi \"Free As A Bird\", \"Real Love\", \"Now And Then\" a \"Grow Old With Me\" a hned se na nich začalo pracovat. První dvě jmenované vyšly na singlu, zbylé dvě zatím zůstaly v archivu.\n\nV roce 1998 natočil album \"Vertical Man\" s řadou pozoruhodných hostů (Ozzy Osbourne, Steven Tyler, Alanis Morissette). \n\nV dubnu 2015 byl uveden do Rokenrolové síně slávy v kategorii Ocenění za hudební dokonalost.\n\n\n11. února 1965 se oženil s liverpoolskou kadeřnicí Maureen Coxovou, s níž má děti Zaka (uznávaný bubeník, mimo jiné hrál ve skupinách Oasis či v obnovených The Who), Jasona a Lee. S Maureen se rozvedl v roce 1975. 27. dubna 1981 se oženil s herečkou Barbarou Bachovou.\n\n\n\n\n\n\n\n\n"}
{"id": "81329", "url": "https://cs.wikipedia.org/wiki?curid=81329", "title": "11 (linka metra v Paříži)", "text": "11 (linka metra v Paříži)\n\nLinka 11 je jedna z linek pařížského metra. V systému MHD se označuje hnědou barvou. Na 6,3 km dlouhém úseku se nachází 13 stanic. V roce 2009 přepravila 47 miliónů cestujících, což je oproti roku 2000 nárůst o 18 %.\n\nSpojuje jeden z hlavních přestupních bodů v Paříži – \"Châtelet\" – se severovýchodní částí města. Druhá konečná stanice \"Mairie des Lilas\" se nachází na předměstí Les Lilas. Kromě linek 3bis a 7bis je nejkratší v celém systému.\n\nTato trať nebyla na rozdíl od ostatních linek metra zahrnutá v prvních plánech z 19. století. Vznikla ve 30. letech 20. století jako náhrada za tramvajovou lanovku v Belleville a zároveň také jako modernizace tohoto dopravního směru. Její zřízení bylo odhlasováno již 29. prosince 1922 a existovaly různé varianty na spojení severovýchodu města s centrem. Stavební práce byly zahájeny v září 1931 a pro veřejnost byla otevřena 28. dubna 1935 v úseku \"Châtelet\" \"Porte des Lilas\". Dne 17. února 1937 byla trať prodloužena do stanice \"Mairie des Lilas\". Protože byla linka 11 postavena až po ostatních linkách, musela být vedena ve větší hloubce pod nimi.\n\nDne 13. listopadu 1956 byly na trati oficiálně představeny vlaky s pneumatikami a o pět dní později byly nasazeny do provozu.\n\nDne 9. února 2011 rada STIF odsouhlasila rozvoj sítě veřejné dopravy. Jednou z nových tratí bude prodloužení linky 11 ze stanice \"Mairie des Lilas\" východním směrem do města Rosny-sous-Bois. Nový úsek bude mít délku 5 km. Veřejné projednávání začne v roce 2013, koncem tohoto roku se předpokládá zahájení stavebních prací a k otevření linky by mělo dojít koncem roku 2019. Vzniknout má šest nových stanic:\n\n"}
{"id": "81347", "url": "https://cs.wikipedia.org/wiki?curid=81347", "title": "Italská fotbalová reprezentace", "text": "Italská fotbalová reprezentace\n\nItalská fotbalová reprezentace reprezentuje Itálii na mezinárodních fotbalových akcích, jako je mistrovství světa nebo Evropy.\n\nSeznam zápasů italské fotbalové reprezentace na MS\nSeznam zápasů italské fotbalové reprezentace na ME\n\n"}
{"id": "81349", "url": "https://cs.wikipedia.org/wiki?curid=81349", "title": "Demagogie", "text": "Demagogie\n\nDemagogie (z řeckého δημος, \"démos\" = „lid“ + αγωγος \"agógos\" = „vůdce“) je v moderní době působivé a klamné řečnické vystupování, využívané k získání vlivu, politické podpory a moci, zejména mezi lidmi neschopnými kriticky myslet. Místo věcného zdůvodňování působí hlavně na předsudky a emoce posluchačů, k čemuž slouží polopravdy, překroucené argumenty, logické klamy, falešné sliby, vyvolávání strachu a podobně.\nHistorik Reinhard Luthin definuje osobu demagoga takto: \"Co je demagog? Je to politik zkušený v řečnictví, lichocení a invektivách; vyhýbavý v řešení důležitých problémů; slibující vše a všem; apelující spíše na emoce než na rozum posluchačů, a probouzející rasové, náboženské a třídní předsudky — člověk, jehož touha po moci bez držení se zásad ho vede k tomu, aby se chtěl stát pánem mas lidí. Po staletí vykonával povolání „muže lidu“. Je produktem politické tradice podobně starým, jako západní společnost sama.\n\nDemagogové se v demokracii objevovali od dob antiky. Využívají jednu z fundamentálních slabin demokracie: jelikož moc je v demokracii držena lidmi, je možné, aby byla lidmi svěřena do rukou někoho, kdo apeluje na základní společné problémy největšího segmentu populace. Demagogové při řešení důležitých problémů obvykle zastávají princip okamžité akce vedené silou, zatímco své umírněnější oponenty obviňují ze slabosti a neloajálnosti.\n\nSlovo demagog původně znamenalo „vůdce běžných lidí“. Bylo původně vytvořeno v antickém Řecku, a to bez negativní konotace, ale nakonec se z něj stalo slovo označující problematický druh vůdce, který se v antické demokracii čas od času objevil. Ačkoliv demokracie dávala moc běžným lidem, při volbách měla stále výhodu aristokratická třída, která zastávala rozvážnost a dekorum. Demagogové byli tedy také novým typem vůdce, který vyvstal z nižších tříd. Demagogové vytrvale vyvolávali akci, většinou násilnou, a to okamžitě a bez vyjednávání. Demagogové hráli přímo na city chudých a neinformovaných, lhali, aby vyvolali hysterii, využívali krize, aby zintenzivnili podporu jejich radikálních výzev k okamžité akci.\n\nBěhem historie se termín \"demagog\" užíval bez rozmyslu, většinou jako útok na vůdce, který byl považován za manipulativního, destruktivního nebo netolerantního. Hranice mezi demagogem a ne-demagogem přitom nemusí být tak ostrá a pevná, jelikož se osobnostní rysy vůdců pohybují po velkém spektru. Demagog může být definován nezávisle na tom, k jakému politikovi chová náklonnost nebo jakému oponuje. Například Jennifer R. Merciera však uvádí, že slovo demagog se dá použít ve významu negativním i pozitivním a podkládá to definicemi z oxfordského slovníku – v antickém smyslu můžeme „demagog“ chápat jako leader, který dokázal vést lidi proti jakékoliv jiné politické straně ve státě, naproti tomu negativně definujeme demagoga jako politického agitátora, který se zaměřuje na emoce a předsudky.\n\nDemagog často získává a udržuje svojí moc v demokracii tím, že vyvolává vášně v lidech z nižších ekonomických tříd a méně vzdělaných, díky čemuž vznikají někdy i násilné nepokoje. Využívá zavedených demokratických institucí, jako je právní stát. James Fenimore Cooper v roce 1838 určil čtyři základní charakteristiky demagoga:\n\nDemagogové se objevují od antického Řecka až po současnost. Ačkoli většina demagogů má jedinečné osobnosti, jejich psychologická taktika se s průběhem historie příliš neměnila. První státník, jemuž se říkalo demagog, byl Kleón z Athén, hlavně kvůli brutalitě jeho vlády a jeho destrukci aténské demokracie, která je výsledkem jeho „výzvy obyčejného muže ignorovat umírněné zvyky aristokratických elit\". Moderními demagogy byli například Adolf Hitler, Benito Mussolini, Huey Long nebo Joseph McCarthy. Ti všichni si získali přízeň mas stejným způsobem jako Kleón: obrátili vášně davů proti umírněným aristokratickým elitám své doby. Všichni demagogové, starověcí i moderní, splňují výše uvedená kritéria: prohlašují, že zastupují obyčejné lidi, podněcují mezi nimi intenzivní vášně, využívají tyto reakce k převzetí moci a porušují nebo přinejmenším ohrožují zavedená pravidla politického chování, i když každý jiným způsobem.  \n\n\n\n"}
{"id": "81351", "url": "https://cs.wikipedia.org/wiki?curid=81351", "title": "Mistrovství světa ve fotbale 2002", "text": "Mistrovství světa ve fotbale 2002\n\nMistrovství světa ve fotbale 2002 (oficiálně 2002 FIFA World Cup Korea/Japan) bylo sedmnácté mistrovství světa v dějinách fotbalu. Finálový turnaj se odehrál mezi 31. květnem a 30. červnem roku 2002 v Jižní Koreji a Japonsku. Turnaje se zúčastnilo 32 týmů. Titul mistrů světa získal tým Brazílie, když ve finále zdolal Německo. Další místa v pořadí překvapivě obsadili Turecko a domácí Jižní Korea. Celkem padlo na turnaji 161 branek, což je v průměru 2,5 branky na zápas. Nejlepším střelcem turnaje se stal s 8 brankami Ronaldo z Brazílie. Nejlepší hráči mistrovství světa: Oliver Kahn (Německo), Ronaldo (Brazílie), Hong Mjong-po (Jižní Korea).\n\nKvalifikace se zúčastnilo 198 fotbalových reprezentací, které bojovaly o 29 místenek na závěrečném turnaji. Pořadatelé Japonsko a Jižní Korea měli spolu s obhájcem titulu - Francií účast jistou.\n\nV utkání zvítězilo Turecko, jehož první gól z 11. sekundy byl nejrychleji vstřelený v historii mistrovství světa.\n\nBrazílie vyhrála MS 2002. Bylo to její už páté vítězství na MS ve fotbale.\n\n\n"}
{"id": "81353", "url": "https://cs.wikipedia.org/wiki?curid=81353", "title": "Mistrovství světa ve fotbale 1934", "text": "Mistrovství světa ve fotbale 1934\n\nMistrovství světa ve fotbale 1934 bylo druhým mistrovstvím světa v dějinách fotbalu. Pořadatelskou zemí byla 9. října 1932 na kongresu FIFA ve Stockholmu zvolena Itálie. Bylo to první mistrovství světa, na které se týmy (včetně domácího mužstva) musely kvalifikovat. Závěrečného turnaje se zúčastnilo 16 celků. Turnaj se konal od 27. května do 10. června 1934, kdy bylo odehráno finále mezi mužstvy Itálie a Československa. Po rozhodčím Ivanem Eklindem proitalsky vedeném finálovém utkání nakonec vyhráli Italové v prodloužení 2 : 1 a získali svůj první titul mistrů světa. Na bronzové příčce se umístila reprezentace Německa poté, co porazila v boji o třetí místo Rakousko 3 : 2. Celkem padlo na turnaji 70 branek, což je v průměru 4,1 branky na zápas. Nejlepším střelcem mistrovství se stal s pěti brankami československý reprezentant Oldřich Nejedlý, jemuž se jako jedinému na tomto šampionátu podařilo v utkání s Německem vsítit hattrick, který však byl oficiálně uznán FIFA až po 72 letech.\n\nMezi hvězdy tohoto mistrovství světa se řadí: Giampiero Combi, Giuseppe Meazza (oba Itálie), František Plánička, Oldřich Nejedlý (oba Československo), Matthias Sindelar, Josef Bican (oba Rakousko).\n\nMistrovství světa 1934 doprovázela řada okolností, které vedly mnohé pozorovatele k názoru, že byl celkový výsledek do značné míry ovlivněn ve prospěch domácího týmu fašistické Itálie. Josef Bican tvrdil až do své smrti v roce 2001, že rozhodčí klíčových zápasů mužstev Rakouska (zvaného \"Wunderteam\") a Československa proti Itálii, švédský občan Ivan Eklind, byl italským diktátorem Benitem Mussolinim podplacen.\n\nOficiální míč tohoto MS se jmenoval \"Federale 102\".\n\nPo dlouhém rozhodovacím procesu, během kterého se výkonný výbor FIFA sešel celkem osmkrát, byla 9. října 1932 na zasedání ve Stockholmu jako pořadatelská země vybrána Itálie. Volba výkonného výboru FIFA nebyla provedena tajným hlasováním. Pořadatelství Itálie bylo upřednostněno před tím ve Švédsku, protože italská vláda na mistrovství vyčlenila 3,5 milionu lir.\n\nKvalifikace se účastnilo 32 fotbalových reprezentací, které bojovaly o 16 míst na závěrečném turnaji. Turnaje se neúčastnily některé kvalitní celky. Uruguay, mistr světa z předešlého šampionátu, se odmítla účastnit na protest proti zamítnutí účasti některých evropských zemí kvůli obtížnému cestování na předešlé mistrovství v Uruguayi. MS ve fotbale 1934 je tak jediným mistrovstvím, kterého se vítěz předešlého MS nezúčastnil. Šampionátu se také neúčastnily reprezentace zemí Spojeného království, které v té době dobrovolně nebyly členy FIFA. FIFA přesto Anglii a Skotsku nabídla účast na závěrečném turnaji, aniž by musely projít kvalifikací. Tento návrh byl však Brity ostře zamítnut. Člen výkonného výboru britské fotbalové asociace Charles Sutcliffe nazval celé mistrovství \"vtipem\" a prohlásil, že \"národní asociace Anglie, Skotska, Walesu a Irska mají co dělat na svém mezinárodním mistrovství, které mu připadá mnohem lepší než to v Římě\".\n\nPřestože byla Itálie hostitelskou zemí, tak se musela probojovat kvalifikací. Skupiny v kvalifikaci byly uspořádány podle zeměpisné polohy zemí. Argentina a Brazílie postoupily automaticky, protože Chile a Peru odstoupily.\n\n12 ze 16 skupin bylo v Evropě, tři v Americe a jedna byla přidělena Africe a Asii. Jen deset ze 32 týmů nebylo z Evropy, z nichž se čtyři kvalifikovaly (Brazílie, Argentina, Spojené státy americké a Egypt, který byl první africkou zemí, která se kvalifikovala na MS ve fotbale). Poslední kvalifikační utkání o poslední místo na MS se hrálo v Římě jen tři dny před zahájením šampionátu mezi Spojenými státy a Mexikem.\n\nDeset z kvalifikovaných týmů se MS účastnilo poprvé. Devět z nich bylo z Evropy (Itálie, Německo, Španělsko, Nizozemsko, Maďarsko, Československo, Švédsko, Rakousko a Švýcarsko). Desátým byl Egypt, který po tomto MS kvalifikoval až na MS ve fotbale 1990 v Itálii.\n\nOpakovaný zápas:\n\nS pěti góly byl nejlepším střelcem turnaje Oldřich Nejedlý. Bylo vstřeleno celkem 70 gólů 45 hráči, žádný z gólů nebyl vlastní.\n\n"}
{"id": "81354", "url": "https://cs.wikipedia.org/wiki?curid=81354", "title": "Kolaborativní učení", "text": "Kolaborativní učení\n\nKolaborativní učení je učení ve skupině, která spolupracuje. \nPojem kolaborativní učení v Česku běžně zaměňujeme s pojmem kooperativní učení. (V angličtině se \"collaborative\" váže spíše k učení - \"learning\", zatímco \"cooperative\" se používá častěji v souvislosti s praktickými činnostmi.) \n\nSkupina spolupracuje na dosažení určitého cíle, obvykle na splnění složitější úlohy. Za splnění jsou zodpovědni všichni členové skupiny. Důležitou roli hrají sociální vztahy, jejich rozvoj a udržování je současně prostředkem ke splnění úlohy a současně cílem sám o sobě. Spolupráce vychází z otevřené komunikace, probíhá v atmosféře rovnocennosti, důvěry, sdílení a podpory. Z práce skupiny mají prospěch všichni jednotlivci. Členové skupiny zastávají různé role. \n\nPřestože je hodnocena práce skupiny jako celku, každý z členů má individuální zodpovědnost za to, co se v průběhu spolupráce naučil.\n\nBlíže o rozdílech mezi kolaborací a kooperací zde: Kolaborace nebo kooperace?\n\n"}
{"id": "81355", "url": "https://cs.wikipedia.org/wiki?curid=81355", "title": "Ježov", "text": "Ježov\n\nJméno Ježov mají:\n\na vyskytuje se i v názvech\n"}
{"id": "81357", "url": "https://cs.wikipedia.org/wiki?curid=81357", "title": "Laucala", "text": "Laucala\n\nLaucala (IPA: [la u ða la]) je jedním ze tří malých ostrůvků ležících u fidžijského ostrova Taveuni. Celková rozloha je 12 km². Ostrov je 5 kilometrů dlouhý, s šířkou od 1,5 do 3 kilometrů. Ostrov Laucala je od Qamea oddělen několik set metrů širokým průlivem. Ostrov je v soukromém vlastnictví. Je označován za jedno z nejexkluzivnějších fidžijských letovisek.\n\nSeru Epenisa Cakobau, fidžijský vládce, který sjednotil fidžijské ostrovy před jejich postoupením Spojenému království v roce 1874, prodal Laucalu evropským osadníkům, kteří zde založili kokosové plantáže. Roku 1972 ostrov koupil nakladatel Malcolm Forbes. Na vlastní náklady upravil obydlí místních obyvatel, kteří pracovali na jeho nemovitosti. Zajistil zdarma základní a polovině studentů též vyšší vzdělání. Hledal způsoby jak oživit ostrovní ekonomii závislou na produkci kopry, propagací turistiky a chovu koz a hovězího dobytka.\n"}
{"id": "81358", "url": "https://cs.wikipedia.org/wiki?curid=81358", "title": "Bezdružice", "text": "Bezdružice\n\nBezdružice () jsou město v severovýchodní části okresu Tachov. Jsou sídlem pověřeného obecního úřadu a Mikroregionu Konstantinolázeňsko. Leží v Tepelské vrchovině 33 kilometrů severovýchodně od Tachova a 41 kilometrů severozápadně od Plzně, mimo důležité silniční tahy. Žije zde  obyvatel.\n\nPrvní písemná o Bezdružicích pochází z roku 1227, kdy vesnice patřila Hrabišicům, později se připomíná v letech 1360–1379 Bušek z Bezdružic, který byl pravděpodobně předkem rodu Harantů z Polžic a Bezdružic. Od roku 1390 byly Bezdružice majetkem Kolovratů, jejichž rodová větev nesla jméno Bezdružičtí z Kolovrat. Jan II. Bezdružický z Kolovrat († 1467) patřil k vlivným osobnostem v západních Čechách a na jeho žádost byly Bezdružice Jiřím z Poděbrad 31. října 1459 povýšeny na městečko. Po Janovi II. drželi Bezdružice postupně jeho tři synové, z nich Jiří († 1526) udělil bezdružickým česky psané městské privilegium.\n\nOd Jetřicha Bezdružického z Kolovrat koupil Bezdružice v roce 1542 Hanuš Elpognar z Dolního Šenfeldu, který pocházel z bohaté měšťanské rodiny z Lokte a v roce 1548 byl přijat do panského stavu. Byl úspěšným hospodářem a přikoupením nedalekého hradu Gutštejna (1549) vytvořil z Bezdružic centrum rozsáhlo panství s 21 vesnicemi. Bezdružicím potvrdil Hanuš Elpognar městská privilegia (1559), jeho synové však majetek v krátké době zadlužili a již v roce 1569 bylo panství prodáno Švamberkům, kteří měli hlavní sídlo na nedalekém hradu Švamberk. Bohatí Švamberkové měli k dispozici řadu jiných sídel, takže bezdružický zámek za jejich éry neprošel žádnou výraznou stavební úpravou.\n\nPo smrti posledního ze Švamberků, Jana Bedřicha († 1659), zdědila Bezdružice jeho manželka Marie Magdalena († 1661), která se vzápětí podruhé provdala a dědicem panství se stal její druhý manžel hrabě Jan Kryštof z Heissensteinu († 1693). Jeho vláda je spojena s účastí poddaných na selském povstání v roce 1680, kdy bylo povražděno padesát sedláků na Ovčím vrchu, což připomíná kaple a památník selských bouří z roku 1936. Po Heissensteinově smrti přešel majetek na jeho dcery, poté se ve vlastnictví rychle vystřídalo několik rodů (Stadionové, Berlepschové), až v roce 1712 koupil v dražbě zadlužené panství za 120 tisíc zlatých kníže Maxmilián Karel Löwenstein–Wertheim.\n\nLöwensteinové krátce po získání Bezdružic přikoupili i sousední statky Švamberk a Gutštejn, oddělené od bezdružického panství za předchozích majitelů, v roce 1720 koupili i nedaleké panství Bor. Löwensteinové pobývali především na svých sídlech v Německu nebo ve Vídni a Bezdružice pro ně byly podružné. Přesto se jejich rozvoji věnovali a založili zde textilní manufakturu nebo sklárnu. V roce 1730 Bezdružice z velké části vyhořely a měšťané pak na náměstí nechali postavit sloup svatého Floriána, který měl město ochránit před dalšími požáry.\n\nV polovině 18. století byly Bezdružice centrem rozsáhlého panství, k němuž patřilo 49 vesnic, 16 hospodářských dvorů, 24 mlýnů a panský pivovar pod hradem Švamberk. Kníže Karel Tomáš Löwenstein (1714–1789) nechal v letech 1772–1776 přestavět bezdružický zámek do dnešní podoby, inicioval také výstavbu zámku v Cebivi, těmito aktivitami ale panství zadlužil a musel je předat do vnucené správy. Jeho nástupce Dominik Konstantin (1762–1814) přivedl Bezdružice opět k prosperitě a založil nedaleké Konstantinovy Lázně, které nesou jeho jméno. Od 18. století se v Bezdružicích začala usazovat židovská komunita, která zde měla od roku 1812 i vlastní synagogu.\n\nV roce 1850 se Bezdružice staly sídlem soudního okresu, v témže roce zde byla zřízena pošta a četnická stanice. Kostel Nanebevzetí Panny Marie, přestavěný po požáru v roce 1838, se stal farním (1857), poté došlo i na výstavbu školy (1860). Löwensteinové v té době realizovali rozsáhlou novogotickou přestavbu zámku v Boru, který se stal jejich sídlem i centrem správy všech knížecích statků v Čechách. O bezdružický zámek proto ztratili zájem a ten byl v roce 1868 uvolněn pro státní úřady, samotný objekt ale zůstal nadále jejich majetkem. Bezdružice v té době měly přibližně 1 000 obyvatel.\n\nPočátkem 20. století podpořily rozvoj Bezdružic železniční spojení (1901) a výstavba vodovodu (1907–1909). V době první republiky byla postavena nová měšťanská škola (1925) a město jako sídlo soudního okresu a četných spolků bylo centrem rozsáhlého regionu. Za druhé světové války byly Bezdružice součástí Velkoněmecké říše, americká armáda vstoupila do města 4. května 1945. Následoval odsun německého obyvatelstva a i přes příchod nových osídlenců z různých částí Československa klesl počet obyvatel na polovinu. Bezdružický velkostatek se zámkem, jehož majitelem byl kníže Alois Löwenstein–Wertheim (1871–1952), byl jako německý majetek zestátněn v roce 1945.\n\nKrátce po druhé světové válce došlo k demolici domů na náměstí západně od radnice, později byly v různých částech města zbořeny i další domy, ale přísun dalších obyvatel vyvolal potřebu výstavby nových bytů. V roce 1970 byly dokončeny tři panelové domy u školy, další domy zde vznikly během sedmdesátých a osmdesátých let 20. století, svépomocí občanů byl již předtím postaven kulturní dům (1958–1960).\n\nK 10. říjnu 2006 byl obci vrácen status města.\n\nBezdružický zámek stojí na návrší nad náměstím. Původní gotický hrad vznikl před rokem 1330. Za Kolovratů byl renesančně přestavěn. Zchátralé zdivo starého hradu bylo v osmnáctém století částečně zbouráno a zámek upraven v barokním slohu (1772–1776). Až do roku 1945 patřil Löwensteinům, kteří ho v polovině devatenáctého století přenechali městu ke zřízení kanceláří soudu a berního úřadu. Od roku 1953 zámek fungoval jako rekreační středisko.\n\nKostel Nanebevzetí Panny Marie je poprvé zmiňován roku 1515, v roce 1710 byl původně gotický kostel zbourán a na jeho místě vystavěn kostel barokní. Od roku 1995 prošel kostel rekonstrukcí.\n\nBezdružice jsou přirozeným menším centrem pro okolní menší sídla. Ve městě funguje mateřská škola, základní škola, základní umělecká škola, pošta a zdravotní středisko. Město je plynofikováno a je v něm zavedena kanalizace.\n\nJak už bylo zmíněno, Bezdružice leží úplně mimo hlavní silniční tahy. Prochází jimi jenom větší počet silnic III. třídy. Obec je napojena na železnici, trať č. 177 Pňovany–Bezdružice s výhledovým prodloužením do Teplé. Hlavními linkami autobusové dopravy jsou Úterý–Bezdružice–Stříbro, Bezdružice–Planá a Bezdružice–Plzeň. Autobusová doprava také sváží občany z místních částí do obce.\n\nMěsto Bezdružice má devět částí ležících na šesti katastrálních územích:\n\n\n\n"}
{"id": "81365", "url": "https://cs.wikipedia.org/wiki?curid=81365", "title": "Namena Lala", "text": "Namena Lala\n\nNamena Lala (někdy též Namenalala) je vulkanický ostrov ležící 24 kilometrů od zátoky Wainunu na fidžijském ostrově Vanua Levu. Nachází se na 17,11° jižní šířky a 179,10° východní délky. Má rozlohu 4 km², maximální výška je 105 metrů. Na ostrově je letovisko Moody's Namenalala Island a přírodní rezervace.\n"}
{"id": "81372", "url": "https://cs.wikipedia.org/wiki?curid=81372", "title": "Isambard Kingdom Brunel", "text": "Isambard Kingdom Brunel\n\nIsambard Kingdom Brunel, člen Královské společnosti (9. duben 1806 – 15. září 1859), byl britský konstruktér a podnikatel. Roku 2002 byl v anketě zvolen druhým nejvýznamnějším Britem v historii (po Winstonu Churchillovi). K jeho nejznámějším dílům patří vytvoření Great Western Railway, řady známých parolodí a množství důležitých mostů.\n\nAčkoli Brunelovy projekty nebyly vždy úspěšné, často obsahovaly převratná řešení dlouhodobých konstruktérských problémů. Během své krátké kariéry dosáhl mnoha prvenství ve svém oboru – kupříkladu vybudoval první tunel pod řekou využívanou k lodní dopravě a postavil první zaoceánskou loď s ocelovou konstrukcí, poháněnou lodním šroubem, která byla zároveň svého času největší lodí postavenou vůbec.\nIsambard Brunel prožil několik posledních let svého života s podlomeným zdravím – trpěl onemocněním ledvin. Ve svých 53 letech podlehl mozkové mrtvici. Říkalo se o něm, že kouří 40 doutníků denně a spí jen čtyři hodiny.\n\nSyn technika Sira Marca Isambarda Brunela a Sophie, rozené Kingdom, Isambard Brunel se narodil v anglickém Portsmouthu 9. dubna 1806. Jeho otec zde pracoval na zařízení pro výrobu kladek ve zdejší továrně.\n\nČtrnáctiletého Isambarda poslali za vzděláním do Francie. Zde navštěvoval Lyceum Henri-Quatre v Paříži a univerzitu v Caen v Normandii. Brunelovo postavení vzrostlo, když se ve věku 20 let stal zástupcem hlavního inženýra na stavbě nejúspěšnějšího díla svého otce – temžského tunelu, který podcházel řeku mezi Rotherhithe a Wappingem.\n\nPrvní stavba tunelu pod řekou se zdařila v době, kdy jiné pokusy selhávaly, díky geniálnímu razícímu štítu Marca Brunela. Tento lidskou silou poháněný předchůdce dnešních razících štítů chránil dělníky před zavalením během zdění klenby. Marc Brunel se nechal inspirovat při jeho vývoji anatomií a chováním mořského měkkýše jménem šášeň lodní (\"Teredo navalis\"), který býval postrachem dřevěných lodí. I nejmodernější tunely jsou raženy touto metodou – například tunel pod lamanšským průlivem.\n\nBrunel založil svoji konstrukční kancelář na 17–18 Duke Street v Londýně, a se svojí rodinou žil v místnostech nad ní.\n\nR. P. Brereton, který se stal jeho náměstkem roku 1845, vedl kancelář v době Brunelovy nepřítomnosti a také měl přímou odpovědnost za většinu konstrukčních aktivit, jako třeba Royal Albert Bridge v době, kdy Brunelovo zdraví bylo podlomeno.\n\nBrunel pracoval téměř dva roky na stavbě tunelu pod řekou Temží (vybudován v letech 1825–1843). Dělníci budovali vodorovnou štolu v těch nejobtížnějších a nejnebezpečnějších podmínkách. Za tímto projektem stála Thames Tunnel Company a Brunelův otec Marc byl vedoucím inženýrem. Podloží řeky Temže u Rotherhithe tvoří zbahněné sedimenty a tekuté písky a ačkoli tyto extrémní podmínky prověřily geniálnost Brunelova razícího štítu, práce byla těžká a nebezpečná. Tunel byl často v nebezpečí zavalení v důsledku nestability říčního podloží, přesto vedení rozhodlo umožnit divákům za šilink spustit se do tunelu a sledovat hloubení.\n\nPro dělníky byla práce na tunelu nepříjemná, neboť Temže tenkrát připomínala stoku a tunel byl obvykle částečně zatopen odporně páchnoucí kontaminovanou vodou. Dvě vážnější zatopení zastavila práce na delší dobu, několik dělníků zahynulo a mladý Brunel byl těžce raněn. Při druhé nehodě roku 1828 přišli o život dva nejstarší minéři – Collins a Ball a Brunel sám unikl o vlásek smrti. Voda ho svrhla z tunelovací plošiny, upadl do bezvědomí a vlna ho doplavila k opačnému konci tunelu. Jak voda stoupala, byl vyplaven na služební schodiště, kde byl zachráněn pomocníkem těsně předtím, než se vlna vrátila. Brunel byl vážně raněn (a již nikdy se z tohoto zranění zcela nezotavil) a práce na tunelu byly na několik let přerušeny. Přesto byl první podvodní tunel dokončen a dnes jej využívá londýnská podzemní dráha.\n\nBudova, která skrývá čerpadla udržující tunel v suchu byla v roce 1970 zachráněna dobrovolníky před demolicí. Muzeum, které zde vzniklo, dokumentuje nejen Temžský tunel, ale také další dva Brunelovy podniky.\n\nPrvními Brunelovými samostatnými díly byly mosty – Albertův královský most nad řekou Tamar v Saltashi poblíž Plymouthu a neobvyklý dřevěný příhradový most nedaleko Bridgwateru. Maidenheadský železniční most postavený v roce 1838 v Berkshire nad řekou Temží představuje nejširší a nejplošší cihlový most na světě, dodnes sloužící svému účelu. Dva oblouky délky 39m mají vzepětí pouhých 7 m a nesou čtyři koleje.\n\nAlbertův královský most byl vyprojektován v roce 1855 pro železniční společnost Cornwall Railway poté, co parlament zamítl Brunelův návrh železničního trajektu přes Hamoaze – ústí řek Tamar, Tavy a Lynher s vysokým rozdílem hladin při přílivu a odlivu. Most se skládá ze dvou hlavních oblouků o rozpětí 139 m, 30 m nad průměrnou hladinou při přílivu, a ze 17 dalších oblouků. Byl otevřen princem Albertem 2. května 1859. Brunel sám se již kvůli podlomenému zdraví nemohl zúčastnit slavnostního ceremoniálu. A tak si alespoň prohlédl celou stavbu o 15 dní později vleže na gauči umístěném na plošinovém voze, kterým po mostě posunovali jeho spolupracovníci.\n\nPravděpodobně nejvíce Brunela proslavil Cliftonský visutý most v Bristolu. Se svým rozpětím 213 m byl v době vzniku nejdelším visutým mostem na světě. Brunel tehdy předložil čtyři projekty a tento byl vybrán příslušným výborem. Jeho stavby se však nedožil. Práce byly zahájeny roku 1862 a dokončeny 1864, 5 let po jeho smrti.\n\nNyní, v roce 2006 jsou Brunelovy mosty na Great Western Railway v ohrožení v souvislosti s plánovanou elektrifikací trati. Jejich průjezdný průřez je nedostatečný pro instalaci trolejového vedení. V této souvislosti vznikají petice za zachování všech devíti mostů .\n\nV roce 1833, ještě před dokončením temžského tunelu, byl Brunel jmenován vrchním inženýrem Great Western Railway, která vlastnila a provozovala tratě z Londýna do Bristolu a později do Exeteru.\n\nSpolečnost byla založena na veřejném shromáždění roku 1833 v Bristolu, zapsána byla v roce 1835. Brunel učinil dvě kontroverzní rozhodnutí: použil široký rozchod koleje – 7 stop (v současnosti 7 stop 1/4 palce) = 2140 mm, o němž předpokládal, že zaručí kvalitní chod vozidel i při vysokých rychlostech, a zvolil trasu severně od Marlborough Downs, přes území bez význačnějšího osídlení, která však umožňovala pozdější prodloužení do Oxfordu a Gloucesteru a pak pokračovat údolím Temže do Londýna. Novou trať osobně vyměřoval v celé délce z Londýna do Bristolu.\n\nJeho rozhodnutí použít široký rozchod bylo sporné z toho důvodu, že prakticky veškeré britské železnice té doby používaly standardní rozchod. Brunel prohlásil, že pro to není jiný důvod, než přenesení rozchodu z důlních drah, které stavěl George Stephenson ještě před otevřením první železnice pro osobní dopravu. Brunel na základě výpočtů a mnoha pokusů dokázal, že jeho široký rozchod je optimální pro stabilní a komfortní chod vozidel a navíc umožňuje používat větší vozy s větší kapacitou.\n\nPrvní lokomotivy objednané Brunelem podle jeho vlastních specifikací se ukázaly nevyhovující, kromě North Star, a tak byl vrchním správcem lokomotivního parku jmenován teprve dvacetiletý Daniel Gooch (později povýšený na rytíře). Brunel a Gooch vybrali pro umístění lokomotivních dílen Swindon, místo, kde se zvolna stoupající trať z Londýna lomí do prudšího spádu do údolí řeky Avony u Bath.\nBristolu a Leigh Woods v severním Somersetu.\nČerpaje ze zkušeností ze stavby temžského tunelu obohatil Brunel Great Western o řadu impozantních děl – vysoké viadukty, jedinečná nádraží a mohutné tunely, včetně známého Box Tunnel, který byl se svými 2939 m svého času nejdelším železničním tunelem na světě. Tunel je celý ve spádu 10 promile. Anekdota praví, že v den Brunelových narozenin jím celým projde sluneční paprsek.\nBrunelova díla podněcovala představy tehdejších technicky zapálených Britů, a tak se brzy stal jedním z nejznámějších mužů v zemi.\n\nPo Brunelově smrti bylo rozhodnuto, že pro všechny železnice v zemi musí být použit standardní rozchod. Přestože Great Western vyhlašovala, že se potvrdilo, že její široký rozchod je lepší, bylo rozhodnuto setrvat u Stephensonova standardního rozchodu, neboť ten byl již rozšířen na mnohem větší části země.\nV každém případě v květnu 1892 (když byl široký rozchod odstraněn) již byla síť Great Western dvourozchodová, a tak byl přechod na standardní rozchod poměrně nekomplikovaný.\n\nJinou Brunelovou zajímavou, i když nakonec neúspěšnou technickou novinkou byla atmosférická železnice, kterou použil pro rozšíření sítě GWR z Exeteru na jih do Plymouthu (ve skutečnosti šlo o samostatnou společnost South Devon Railway (SDR) podporovanou GWR). Vlaky byly namísto lokomotiv poháněny atmosférickým tlakem. Tento systém, který si nechali patentovat Clegg a Samuda, využíval stabilních vývěv, které vysávaly vzduch z tunelu.\n\nDokončená část trati z Exeteru do Newtonu byla vybavena čerpacími stanicemi s charakteristickými hranatými komíny ve vzdálenostech 2 mil. Vlaky dosahovaly rychlosti 20 mph (32 km/h). V rovinných úsecích bylo použito patnáctipalcové potrubí (381 mm), na sklonech dvaadvacetipalcové (559 mm).\n\nTato technologie vyžadovala použití kožených chlopní k utěsnění potrubí. Kůže musela být udržována vláčná, k čemuž se používal lůj. A lůj je oblíbenou pochoutkou krys. Výsledky byly katastrofální, chlopně byly sežrány a tak se vakuový provoz udržel pouhý rok – od září 1847 (začátek zkušebního provozu) přes únor 1848 (počátek běžného provozu) do 10. září 1848. Účty SDR za rok 1848 ukázaly, že atmosférický provoz je asi 2,5x dražší, než lokomotivní.\n\nČerpací stanice ve Starcross u ústí řeky Exe zůstala zachována jako nápadný prvek v krajině a památka na atmosférickou železnici, kterou připomíná i jméno zdejšího hostince. Část potrubí bez kožených chlopní je zachována v Didcot Railway Centre.\n\nJeště před otevřením Great Western Railway se Brunel přesunul k dalšímu projektu: zaoceánské plavbě. Využil své prestiže k přesvědčení zaměstnanců své železniční společnosti ke stavbě parolodi Great Western, zdaleka největší parolodi své doby. Byla 236 stop (72 m) dlouhá, postavená ze dřeva a poháněná plachtami a kolesy. Na vodu byla spuštěna roku 1848. Její první plavba do New Yorku a zpět trvala 29 dní, což byla poloviční doba ve srovnání s průměrnou plachetnicí. Celkem uskutečnila 74 plaveb do New Yorku a mimo jiné byla i držitelkou Modré stuhy.\n\nSesterská loď Great Britain byla postavena roku 1843. Byla 322 stop (98 m) dlouhá a byla první lodí s ocelovým trupem a s pohonem lodním šroubem, která překonala Atlantský oceán. Na základě těchto úspěchů se Brunel rozhodl v roce 1852 postavit třetí loď, větší než předchozí a určenou pro cesty do Indie a Austrálie. \n\nGreat Eastern (původně pojmenovaná \"Leviathan\") byla stavěna špičkovou technologií té doby, téměř 700 stop (211 m) dlouhá, vybavená nejluxusnějším zařízením a schopná pojmout až 4.000 pasažérů.Loď byla spuštěna na vodu v roce 1858. Byla konstruována tak, aby mohla podniknout nepřetržitou plavbu z Londýna do Sydney a zpět, neboť inženýři tenkrát byli mylně přesvědčeni, že Austrálie nemá vlastní zásoby uhlí. Jako u mnoha jiný ambiciózních Brunelových projektů stavba lodi brzy překročila rozpočet a dostala se do skluzu vlivem různých technických problémů.\n\nPo dokončení bylo rozhodnuto nasadit loď na výnosnější trasu do New Yorku. Provoz lodi se neobešel bez nehod. Již při první plavbě došlo k výbuchu kotle zapříčiněnému vadným pojistným ventilem. Nehoda si vyžádala život pěti členů posádky. Pro malou poptávku loď nikdy nepřepravovala projektovaný počet cestujících a později byla prodána za 5 % původní ceny.\nLoď poháněná kombinací lopatkových kol a lodních šroubů dokázala dobře manévrovat a díky své obrovské nosnosti poté sloužila k pokládání podmořských kabelů. Touto lodí byl položen první transantlantický kabel, který telegraficky spojil Evropu s Amerikou.\nV letech 1889–1890 byla sešrotována.\n\nTato loď bývá často označována za drahý omyl, ale na druhou stranu je možno říci, že Brunel pochybil pouze v oblasti ekonomiky provozu – jeho loď jednoduše o mnoho let předběhla dobu. Velké parolodě s celokovovou stavbou poháněné lodním šroubem se staly běžnou realitou až na počátku 20. století, kdy se přeprava osob přes oceán stala životaschopným oborem podnikání. Až do přelomu století tak zůstala největší lodí na světě.\n\nV roce 1843 při předvádění kouzelnického triku dětem Brunel nešťastně vdechl půlsouvereignovou minci, která uvízla v jeho průdušnici. Vytažení speciálními kleštěmi se nezdařilo, a tak zkonstruoval zvláštní stroj k jejímu vytřesení. Podle vzpomínek Sira Marca, Brunel byl připoután k desce a otočen vzhůru nohama a mince byla třesením uvolněna.\nV roce 1859, těsně před první plavbou Great Eastern do New Yorku, utrpěl záchvat mrtvice. O deset dní později, ve věku 53 let zemřel. Pohřben je, jako jeho otec, na hřbitově Kensal Green Cemetery v Londýně. Zanechal zde ženu Mary a syna Henriho Marca Brunela, který dosáhl jistých úspěchů jako stavební inženýr.\n\nExistuje mnoho Brunelových památníků – sochy v Londýně, Bristolu, Saltashi, Milford Havenu, Nyelandu a na Paddington station. Vlajkový stožár Great Eastern zdobí vchod na stadion Liverpool FC, a část lodního komína je umístěna v Sutton Poyntz, nedaleko Weymouthu.\n\nNěkterá místa a instituce nesou Brunelovo jméno – Brunelova univerzita v Londýně, několik ulic v Exeteru: Isambard Terrace, Kingdom Mews, and Brunel Close. Ulice a škola v jeho domovském Portsmouthu jsou také pojmenovány na jeho památku, stejně jako největší hospoda ve městě. V Bletchley, Milton Keynes mají Brunelovo obchodní centrum, ačkoli jeho architektura nemá s Brunelem žádnou spojitost.\n\nVětšina z Brunelových mostlů stále slouží. Temžský tunel využívá podzemní dráha a Brunelovu strojovnu v Rotherhithe, která dříve ukrývala parní stroje a čerpadla k čerpání vody z tunelu, nyní využívá muzeum věnované životu a dílu Marca a Isambarda Kingdom Brunelových.\n\nMnoho původních Brunelových článků a návrhů je součástí Brunelovy sbírky na Univerzitě v Bristolu.\n\nV roce 1975, známý britský animátor Bob Godfrey získal Oscara za krátký film \"Great\", neuctivý muzikál o Brunelovi a jeho době.\n\nV roce 2002 byl v anketě BBC zvolen druhým nejvýznamnějším britem v historii (1. místo zaujal Winston Churchill). Stavba Great Eastern byla ztvárněna v epizodě seriálu BBC Sedm divů průmyslového světa (2003).\n\nBrunelův obraz zdobí obal dětské knihy The Life of Isambard Kingdom Brunel (Život I. K. Brunela) vydané nakladatelstvím Heinemann v březnu 2005. Portrét byl mírně pozměněn, protože byly obavy, že Brunel kouřící doutník by se mohl stát nevhodným příkladem pro pěti- až sedmileté děti a školní knihovny by o tuto knihu nemusely mít zájem.\nK oslavě 200. výročí narození v roce 2006 vydaly královská mincovna dvě dvoulibrové mince – jedna nese zobrazení části střechy Paddingtonského nádraží, druhá Brunelův portrét.\n\n8. dubna 2006 oslavil Bristol 200. výročí narození řadou kulturních akcí. Vše vyvrcholilo ohňostrojem nad Avon Gorge a rozsvícením nového osvětlení Cliftonského visutého mostu.\n\nV roce 2012 nahrála londýnská steampunková kapela The Men That Will Not Be Blamed For Nothing píseň \"Brunel\" inspirovanou dílem tohoto konstruktéra.\n\nV roce 2014 nahrál Ian Anderson na svém albu Homo Erraticus skladbu The Engineer, která je o Brunelovi.\n\n"}
{"id": "81376", "url": "https://cs.wikipedia.org/wiki?curid=81376", "title": "Boňkov", "text": "Boňkov\n\nBoňkov () je obec na Českomoravské vysočině v okrese Havlíčkův Brod, která se nachází 3 km severně od Herálce a 6,5 km od města Humpolec. Žije zde obyvatel.\n\nNázev se vyvíjel od varianty Bonkow (1305, 1379, 1654), Bonkov (1854) až k podobě Boňkov v roce 1886. Místní jméno znamenalo Boňkův (Bonifácův) dvůr.\n\nPrvní písemná zmínka o této vsi pochází z roku 1305. Boňkův dvůr patřil do roku 1843 k Herálci. Od roku 1866 byl veden pod názvem Boňkov (dřívější byli Bonkow a Bonkov). Dne 15. února 1893 se v Boňkově uskutečnily první samostatné volby a až do roku 1960 byl Boňkov samostatnou obcí, v letech 1960 až 1992 pak součást Herálce. V letech 1910 až 1960 spadala obec pod okres Humpolec. V roce 1992 se stal Boňkov opět samostatnou obcí.\n\n\nVe středu Boňkova se nachází malý rybníček a kaplička. Součástí obce je i velká část rekreačního areálu, kemp a koupaliště u rybníku Kachlička. V obci působí sbor dobrovolných hasičů. Místní tradicí je výroba lihu z brambor. Nejvyšším bodem v okolí je vrch Ohrada 595 m n. m.\n\n"}
{"id": "81378", "url": "https://cs.wikipedia.org/wiki?curid=81378", "title": "Fekální vůz", "text": "Fekální vůz\n\nFekální vůz (lidově \"hovnocuc\" nebo také \"fekál\"), je vozidlo, které se používá tam, kde není kanalizace (většinou na vesnicích), k odvozu splašků z odpadních jímek (\"žump\", septiků neboli \"senkroven\", z něm. \"Senkgrube\").\n\nNástavba fekálního vozu je tlaková nádrž vybavená sacím čerpadlem. Čerpadlo vytváří v nádrži podtlak, čerpaná kapalina je do nádrže nasávána rozdílem atmosférického tlaku a podtlaku v nádrži. K vybavení nádrže patří pojistný ventil.\n\nNádrž je namontována buď na podvozku nákladního automobilu (v tom případě je čerpadlo poháněno motorem tohoto automobilu), nebo je v provedení přívěsu bez vlastního pohonu. V tomto případě se většinou tahá za traktorem a čerpadlo je poháněno traktorem.\n\nJako \"hovnocuc\" lidé označují i podobná vozidla, jako jsou \"sací bagry, ADR\" (vozidla na přepravu zvlášť znečištěných vod) apod., která se dále nijak nerozlišují.\n\nPředchůdcem byla \"lejta\", což byla většinou dřevěná nádrž, tahaná koňmi. Neměla žádné čerpadlo a plnila se ručně s pomocí nádob (vědro, šoufek).\n\nModerní fekální vozy mívají často kombinovanou nástavbu – mimo nádrže na fekálie disponují nádrží na čistou vodu, která slouží jako zásobník pro proplachování kanalizačních potrubí prostřednictvím vysokotlakého čerpadla. To je napojeno na hadici zakončenou speciální tryskou s vodním paprskem směřovaným vpřed nebo vzad (tzv. krtek). Dalším typem kombinované nástavby je recyklační nástavba – zde je odpadní voda z nádrže na fekálie filtrována a využita jako voda na čištění potrubí.\n\n\n"}
{"id": "81383", "url": "https://cs.wikipedia.org/wiki?curid=81383", "title": "Skeč", "text": "Skeč\n\nSkeč (z angl. \"sketch\", náčrt, skica, koncept) je literární forma, která se vyznačuje stručností, lehkostí a výstižností, často s humorem a pointou. Užívá se například pro krátkou divadelní hru, resp. dramatický výstup žertovného, humorného, komického nebo satirického obsahu, obvykle na aktuální téma. Zpravidla využívá překvapivou humornou nebo satirickou pointu.\n\nSkeče jsou typické například pro televizní pořad Monty Pythonův létající cirkus.\n\n\n"}
{"id": "81384", "url": "https://cs.wikipedia.org/wiki?curid=81384", "title": "Graham Chapman", "text": "Graham Chapman\n\nGraham Chapman (8. ledna 1941, Leicester, Anglie – 4. října 1989) byl britský komik, spisovatel a jeden z šesti členů komediální skupiny Monty Python. Ztvárnil mnoho rolí v televizních pořadech i filmech této skupiny, mimo jiné postavu krále Artuše ve filmu \"Monty Python a Svatý Grál\" a Briana ve filmu \"\".\n\nStudoval medicínu na univerzitě v Cambridge, kde nastoupil do tamní univerzitní komediální skupiny Cambridge Footlights. Postupem času se stal silným alkoholikem. Během nejhoršího období svého alkoholismu vypil až přes dva litry ginu denně. Z alkoholismu se vyléčil před natáčením filmu \"\" a od té doby se stal zatvrzelým abstinentem. Byl homosexuál a přes 20 let žil se svým přítelem Davidem Sherlockem a společně adoptovali chlapce jménem John Tomiczek. Graham Chapman zemřel na rakovinu hrtanu s metastatickým postižením míchy.\n"}
{"id": "81397", "url": "https://cs.wikipedia.org/wiki?curid=81397", "title": "Johannes Brahms", "text": "Johannes Brahms\n\nJohannes Brahms (7. května 1833, Hamburk – 3. dubna 1897, Vídeň) byl německý hudební skladatel, klavírista a dirigent. Ve své tvorbě usiloval o syntézu starších kompozičních forem z období klasicismu a romantismu. Bývá považován za dovršitele díla Ludwiga van Beethovena. Richarda Wagnera respektoval, jeho novoromantické zaměření na programní hudbu a reformu opery jako spojení více uměleckých druhů nesdílel. Prosadil se v oblasti symfonické hudby, komorní hudby, písňové tvorby a skladeb pro pěvecké sbory. O napsání opery se nikdy nepokusil. Udržoval přátelské vztahy s Antonínem Dvořákem a zasloužil se o to, že se jeho dílo prosadilo i v Evropě.\n\nBrahms se narodil v chudé rodině v Hamburku. Jeho otec Johann Jakob Brahms (1806–1872) se živil jako městský muzikant, jeho hlavními hudebními nástroji byly kontrabas a lesní roh. V roce 1830 získal měšťanské právo a zároveň se oženil se švadlenou Johannou Henrikou Christinou Nissen, která byla o 17 let starší.\n\nNebylo pochyb o tom, že se i Johannes bude věnovat hudbě. Provozování řemesla se dědilo z otce na syna a muzikantství bylo v té době stále považováno za řemeslo. V Brahmsově případě se k tomu přidal ještě talent, který objevil jeho otec. Brahmsovým životním hudebním nástrojem se stal klavír. Jeho prvními učiteli v tomto oboru byli Otto Cossel (od roku 1840) a později Eduard Marxsen. Ještě jako dítě začal Brahms vypomáhat rodinnému rozpočtu hraním spolu s otcem v různých lokálech a tančírnách. Zároveň se ale začal projevovat jeho mimořádný talent pianisty; už v roce 1843 poprvé vystoupil veřejně. V rodině se začalo uvažovat o tom, že by Johannes odcestoval do Ameriky a vystupoval tam jako zázračné dítě. Cosselovi se však podařilo tomuto plánu zabránit. Ve čtrnácti letech už byl mladý Brahms profesionálním klavíristou a z roku 1849 pochází jeho první samostatné klavírní dílko.\nPro Brahmse klíčové bylo setkání s maďarským houslistou Eduardem Reményim. V roce 1853 spolu podnikli koncertní turné, na kterém ho v Hannoveru Reményi seznámil s proslulým houslistou, o dva roky starším Josephem Joachimem. Mezi Brahmsem a Joachimem se vyvinulo přátelství na celý život. Joachim byl mnohdy prvním, komu Brahms posílal k posouzení své kompozice, a věnoval mu také svůj houslový koncert.\n\nJoachim byl také člověkem, který ho seznámil s významnými osobnostmi tehdejšího hudebního světa. Během jarního koncertního turné roku 1853, které Brahms podnikl spolu s Reményim, ho Joachim představil Lisztovi. Liszt v té době pobýval ve Weimaru, obklopený houfem svých ctitelů a ctitelek. Brahmse přijal vlídně a dokonce prima vista zahrál několik jeho skladeb. Brahms však neměl zájem akceptovat Lisztovo dominantní postavení a brzy Weimar opustil.\n\nPoslední zářijový den 1853 navštívil Brahms v Düsseldorfu manžele Roberta a Claru Schumannovy. Do jejich domu v Bilker Strasse 15 ho uvedl opět Joachim, který se s nimi znal. Na základě klavírních skladeb, které Brahms s sebou přivezl, rozpoznal Robert Schumann okamžitě velký talent mladého Hamburčana. V říjnu 1853 vyšel v časopisu Neue Zeitschrift für Musik ze Schumannova pera článek s názvem \"Neue Bahnen\" (Nové cesty), v němž je Brahmsovi předpovídána velká budoucnost. Schumann rovněž Brahmsova díla doporučil k vydání svému nakladateli, firmě Breitkopf & Härtel. Přátelství obou skladatelů bylo ukončeno Schumannovou těžkou duševní chorobou, v jejímž důsledku se v únoru 1854 pokusil spáchat sebevraždu skokem do Rýna. Podařilo se ho sice zachránit, zbývající dva roky života však strávil v ústavu pro duševně nemocné.\n\nJeště za Schumannova života navázal Brahms blízké přátelství s jeho ženou, klavírní virtuoskou a skladatelkou Clarou Schumannovou. V době, kdy se s Brahmsem poznala, byla matkou šesti dětí a čekala sedmé. Jejich vztah je zachycen v částečně dochované korespondenci; většina literatury se shoduje, že nepřekročil rozměr platonické lásky. V roce 1855 podnikli společně, doprovázeni Joachimem, koncertní turné po Porýní, koncem téhož roku vystoupil Brahms samostatně v Gdaňsku. V době, kdy se Schumann léčil v sanatoriu, Brahms bydlel v Düsseldorfu u Schumannů a pomáhal s péčí o děti. Nicméně krátce po Schumannově smrti se rozhodl vztah ke Claře, který ochromoval jeho tvůrčí potenciál, ukončit. Oba však zůstali přátelé až do konce života.\n\nV letech 1857 až 1859 působil Brahms jako dirigent a učitel hudby na knížecím dvoře v Detmoldu, hlavním městě Knížectví Lippe. Toto místo bylo slušně honorováno, proto se mohl věnovat studiu kompozice důkladněji. Zajížděl však také do rodného Hamburku, kde byl sbormistrem ženského pěveckého sboru, který sám založil. Roku 1858 poznal Brahms v Göttingenu Agathu von Siebold. Vztah došel až k zásnubám, Brahms jej však následujícího roku zrušil. Vysvětloval to svou vášní pro hudbu, od níž by ho manželský život odváděl.\n\nV roce 1862 přijel Brahms poprvé do Vídně. Tato jeho cesta byla výsledkem zklamání, že v Hamburku nedostal místo ředitele tamní filharmonie, o které se ucházel. Ve Vídni navázal důležité kontakty a vystoupil na několika koncertech z děl svých i cizích autorů. Ještě se ale vrátil do Hamburku, kde finančně podporoval rodiče, kteří v té době již žili odděleně. Roku 1863 se opět do hlavního města rakouské monarchie vrátil, protože přijal nabídku řídit Pěveckou akademii. Ale hned následujícího roku funkci složil, aby se mohl věnovat skládání. Poslední, spíše čestné, zaměstnání Brahms přijal roku 1872, když se stal na tři roky vedoucím Vídeňského pěveckého spolku.\n\nOd přestěhování do Vídně se Brahmsův život odvíjel v zaběhnutých kolejích. Hmotně byl zabezpečen; koncertní činnost a vydávání jeho skladeb u nakladatele Fritze Simrocka mu přinášelo dostatek finančních prostředků. Rád cestoval. Často pobýval v Itálii, naposledy ještě roku 1893. Jarní a letní měsíce obyčejně trávil v některých rakouských nebo švýcarských lázních, v oblibě měl zejména Bad Ischl. Pohyboval se v úzkém kruhu umělecky založených lidí, s nimiž byl duchovně spřízněn a naladěn na stejnou notu. K jeho nejbližším přátelům lze zařadit především Kláru Schumannovou, Josepha Joachima a dirigenta Hanse von Bülow, s nímž se setkal v roce 1870. Ten později Brahmsovu hudbu široce propagoval. Dirigoval jeho první symfonii, kterou nazval „desátou Beethovenovou“.\n\nBrahms byl člověk velkorysý a laskavý. Když u mladého umělce objevil talent, nezištně mu pomáhal. To se týká především Antonína Dvořáka a Karla Weise, jimž pomohl v začátcích: Brahms zasedal v císařském výboru, který uděloval státní stipendia, a zasloužil se o udělení finanční podpory oběma těmto českým skladatelům.\n\nV posledním dvacetiletí svého života byl Brahms považovaný za vůdčí osobnost evropské hudební scény, i když se tomu sám bránil, stejně tak jako když byl stavěn do čela antiwagneriánského hudebního proudu. Obdržel řadu uznání, mj. čestný doktorát univerzity ve Vratislavi (1879), v roce 1886 byl jmenován čestným presidentem Wiener Tonkünstler Verein (Spolku vídeňských hudebníků), 1889 čestným občanem Hamburku a téhož roku byl jmenován rytířem Leopoldova řádu. V roce 1895 uspořádalo durynské město Meiningen, kde Brahms často pobýval a jehož orchestr premiéroval některé jeho skladby, brahmsovské slavnosti. Tohoto příkladu následovala i další města.\n\nBrahms zemřel na rakovinu jater 3. dubna 1897. Byl pohřben na centrálním hřbitově ve Vídni.\n\nBrahmse a Dvořáka pojilo dlouholeté přátelství. Kromě jiného to bylo i proto, že oba sdíleli podobné názory na uměleckou tvorbu. Začátek kontaktů se datuje na konec roku 1877. Vlivný vídeňský hudební kritik Eduard Hanslik Dvořákovi písemně sdělil, že má Brahms o jeho dílo zájem a už doporučil svému vydavateli Simrockovi (ten se později stal nakladatelem i Dvořákových skladeb) \"Moravské dvojzpěvy\". Dvořák také hned v prosinci Brahmsovi napsal a složil smyčcový kvartet d-moll op. 34, který mu dedikoval. Dopis nezůstal bez odezvy. Jako důležitý člen grantové komise říšského ministerstva školství Brahms prosadil, že Dvořák obdržel státní stipendium, které mu zajišťovalo alespoň částečnou hmotnou nezávislost. Byl to Brahmsův vliv, který Dvořákovi dopomohl k rychlejšímu vzestupu z málo známého provinčního skladatele mezi světově uznávané tvůrce. K jejich prvnímu osobnímu setkání došlo v únoru 1879, kdy Brahms s Joachimem přijeli do Prahy koncertovat. V říjnu roku 1883 navštívil Dvořák Brahmse ve Vídni. Brahms mu přehrával pasáže ze své nové 3. symfonie, která dosud nevyšla tiskem. Doporučoval mu také přesídlit do Vídně a dokonce sliboval, že se o jeho rodinu hmotně postará. V prosinci 1895, když Dvořák ve Vídni navštívil Brahmse a dirigenta Hanse Richtera, o této možnosti skutečně uvažoval. Mezi oběma skladateli se vyvinulo blízké přátelství. Dvořák si velice vážil rad svého staršího kolegy, naopak Brahms obdivoval Dvořákovu nevídanou melodickou invenci. Brahms trávil rád čas v kruhu Dvořákovy rodiny. \"\"Neznám jediného mezi svými přáteli, který by měl takovou ženu,\"\" napsal.\n\nChuravějícího Brahmse navštívil Dvořák ve Vídni na konci jeho života dvakrát. V březnu 1896 se kromě Brahmse setkal ještě s Antonem Brucknerem. Se svým přítelem se pak přijel rozloučit měsíc před jeho smrtí v březnu následujícího roku, v dubnu se zúčastnil jeho pohřbu.\n\nBrahms je často považován za posledního velkého skladatele klasické německé hudební tradice, která sahá přes Beethovena, Mozarta a Haydna až k Bachovi.\n\nBrahms byl univerzální skladatel. Skládal díla orchestrální, komorní i vokální – s výjimkou opery. Plodný byl především v oblasti vokální: Napsal na 300 písní a duet a mnoho sborových skladeb a kantát. I poslední jím složené dílo je vokální: \"Čtyři vážné písně\", op. 121 z roku 1896.\nBrahmsovou doménou byl klavír. Byl to nástroj, který nejlépe znal a který virtuózně ovládal. Proto také svou opusovou tvorbu z let 1853–1854 začal třemi sonátami op. 1, 2 a 5. Skládal rovněž skladby pro čtyři ruce i pro dva klavíry. Původně čtyřruční formu mají také jeho proslulé Uherské tance z let 1869 a 1880. Ale i v komorní hudbě s více nástroji převažují díla, ve kterých se uplatňuje klavír, ať už jsou to klavírní kvartety (op. 25, 26, 60), klavírní tria, sonáty pro housle nebo violoncello a klavír či klavírní kvintet op. 34. Brahms také složil dva klavírní koncerty. První z nich, d-moll op. 15 z roku 1860, je nesený v duchu romantismu a při premiéře v Lipsku propadl. Druhý, B-dur op. 83, vznikal v letech 1878–1881. Je to interpretačně náročná skladba, Max Reger ho označil za největší od doby klavírních koncertů Beethovenových.\n\nStěžejní význam mají jeho čtyři symfonie. První z nich, c-moll op. 68 vyšlá tiskem roku 1877, představuje syntézu dosavadního vývoje symfonické tvorby. Brahms na ní pracoval už v 60. letech, kdy měl naskicovanou první větu. S jejím vydáním váhal, dokud nebyl s výsledným tvarem zcela spokojen. Přídomkem \"Pastorální\" bývá označována druhá symfonie D-dur op. 73, vydaná roku 1878. Brahms ji psal během pobytů v Alpách a je oslavou přírody. Třetí symfonie F-dur op. 90 z roku 1884 bývá pro svůj pathos nazývaná \"Heroická\". Byla částečnou inspirací pro Antonína Dvořáka. Nejvyzrálejší je závěrečná čtvrtá symfonie e-moll op. 98 z roku 1886. Obsahuje propracovaný systém variací hlavního tématu, v němž Brahms složil poctu svému velkému vzoru, Johannu Sebastianu Bachovi. K dalším významným orchestrálním skladbám patří \"Variace na Haydnovo téma\" B-dur op. 56a z roku 1874 a dvě předehry: \"Akademická slavnostní předehra\" op. 80 a \"Tragická předehra\" op. 81, obě z roku 1881. Věhlas si získal i houslový koncert D-dur op. 77 z roku 1878, psaný pro Joachima. Mezi vrcholy jeho tvorby patří též \"Dvojkoncert pro housle a violoncello\" a-moll op. 102 z roku 1888. Ve výčtu jeho nejdůležitějších děl nelze opomenout ani \"Německé rekviem\" pro soprán, baryton, smíšený sbor a orchestr op. 45 z roku 1868, jeho největší vokální dílo. Není to skladba liturgická, protože se autor nedržel závazného latinského textu. Libreto tvoří Brahmsův výběr z biblických textů. Z Brahmsových základních děl je třeba zmínit i tři smyčcové kvartety op. 51/1, 51/2 a 67, vyšlé tiskem v rozmezí let 1873–1876.\n\n\n\n"}
{"id": "81405", "url": "https://cs.wikipedia.org/wiki?curid=81405", "title": "Zderadův sloup", "text": "Zderadův sloup\n\nZderadův sloup je gotický sloup v Brně, nacházející se ve čtvrti Trnitá, na východě městské části Brno-střed. Stojí v parčíku na křižovatce ulic Křenové a Zderadovy poblíž řeky Svitavy. Od roku 1964 je chráněn jako kulturní památka.\n\nGotický, dvanáct metrů vysoký sloup byl postaven pravděpodobně ve druhé polovině 15. století, snad kolem roku 1470. Stával poblíž městského popraviště (šibenice), u cesty z Brna na Olomouc, nedaleko meandrující Svitavy. Jeho funkce není zcela objasněná, ale přijímány jsou dvě teorie: mohlo jít o smírčí/zpovědní kříž u popraviště (obdobně jako \"Spinnerin am Kreuz\" ve Vídni), nebo o objekt postavený v místě pěkného výhledu na město (jako \"Spinnerin am Kreuz\" ve Vídeňském Novém Městě). V minulosti se objevovaly i jiné teorie (boží muka, milník na hranici brněnského městského mílového práva, označení brodu přes řeku), ty však byly zavrženy.\n\nJako Zderadův byl sloup poprvé pojmenován v roce 1730. Ve své brožurce \"Historický popis prastarého před městem Brnem se nacházejícího sloupu\" jej takto označil moravský historik Dismas Josef Ignác rytíř von Hoffer, který se odvolával na pasáž z Hájkovy kroniky. Sloup měl být podle této smyšlené pověsti údajně postaven jako památka na zavraždění královského vilika Zderada v těchto místech v roce 1090.\n\nV letech 1863–1865 došlo k rekonstrukci Zderadova sloupu provedené architektem Josefem Arnoldem, stavitelem Robertem Onderkou a restaurátorem Ferdinandem Kellnerem. Během restaurování získal novogotický charakter. Nebyl však přemístěn na druhý břeh Svitavy, jak se v některé literatuře objevuje, ale naopak v té době došlo k regulačním úpravám toku řeky. Roku 1878 byl v sousedství sloupu postaven akcíz, tedy úřad potravní daně na čáře (dnes Křenová čo. 76), a v roce 1902 budova německé mateřské školy, v níž školka funguje dosud (Křenová čo. 76a).\n"}
{"id": "81406", "url": "https://cs.wikipedia.org/wiki?curid=81406", "title": "Vosa obecná", "text": "Vosa obecná\n\nVosa obecná (\"Vespula vulgaris\") je zástupce společenského blanokřídlého hmyzu z čeledi sršňovitých. Podobně jako včely jsou dělnice i královny vybaveny žihadlem napojeným na jedovou žlázu, na rozdíl od nich však své žihadlo mohou použít opakovaně, neboť není opatřeno zpětnými háčky. Jsou to významní predátoři ostatního hmyzu a dalších bezobratlých, a opylovači (živí se nektarem).\n\nVosy dosahují velikosti 1,2–1,5 cm. Charakteristickým znakem je černo-žlutě pruhovaný zadeček, oddělený tenkou stopkou od rovněž konstrastně zbarvené hrudi. Královny a dělnice mají na rozdíl od vosy útočné na čelním štítku jednu velkou skvrnu.\n\nVosy si staví své hnízdo obvykle v zemi, např. v lesích, podél břehů vod a cest, někdy také v tmavých dutinách nad zemí. Žije v něm celá vosí kolonie čítající až 2000 jedinců. Přezimující oplodněná královna se probouzí na počátku jara, vylétá a vybere si vhodné místo pro založení nové vosí kolonie. Začne se stavbou buněk, do nichž pak klade vajíčka. Z těchto vajíček se později vylíhnou první dělnice, které se samy obvykle nerozmnožují. Ty okamžitě přebírají veškerou péči o hnízdo, královna se dále věnuje jen kladení vajíček, ze kterých se líhnou další dělnice.\nKoncem léta se z vajíček vylíhnou trubci (s poloviční sadou chromozomů a bez žihadla) a budoucí královny. Jedině oplozené královny zimují, aby mohly příští jaro zase založit novou kolonii. Ostatní obyvatelé hnízda včetně staré královny umírají.\n\nVosa obecná se živí převážně nektarem, pochutná si však i na sladkém ovoci nebo limonádě. Důležitou složku jejich potravy tvoří i kapičky sladké šťávy, které vylučují larvy výměnou za donesenou kořist. Tato šťáva někdy obsahuje i trávící enzymy, které umožní trávení kořisti i dělnicím.\n\nLarvy vosy obecné se živí živočišnou potravou, jsou ovšem plně závislé na dělnicích. Ty vyrážejí každý den na lov kořisti, nejčastěji much a různého malého hmyzu, které usmrcují kusadly (občas použijí i žihadlo). Přiživují se i na mršinách.\n\nPůvodní areál rozšíření vosy obecné je na Eurasijském kontinentu. Díky člověku se však, podobně jako vosa útočná, rozšířila do nových biogeografických oblastí, na Nový Zéland, do Austrálie a nedávno i do Jižní Ameriky. V nových podmínkách již jejich role nemusí být tak blahodárná jako v původním areálu, protože původní druhy s nimi nemají evoluční zkušenost a mohou chybět i jejich přirození predátoři.\n\nNa Novém Zélandu, kde není žádný původní druh společenských vos, tak vosa obecná dosahuje mimořádně velkých populačních hustot, zejména v pabukových lesích na Jižním ostrově, kde se živí medovicí červců sajících na stromech, a konkuruje tak původním druhům ptáků (zejména nestorům kaka) a rovněž zavlečeným včelám. Zmíněné včely vosy rovněž napadají a snižují tak významně nejen produkci medu, ale i množství opylených rostlin.\n\nPrávě kvůli působení na Novém Zélandu se vosa obecná dostala mezi stovku nejhorších invazních druhů podle Mezinárodní svazu pro ochranu přírody.\n\nVosí jed se skládá ze tří základních složek – biogenních aminů a aminokyselin, enzymů a polypeptidů.\n\n\nZákladním pravidlem při hubení vos je dobře si rozmyslet, jestli je opravdu nutné. Většinou postačí se v jejich přítomnosti chovat obezřetněji. Když už je k takovému řešení potřeba sáhnout, důležité je chránit se před pobodáním vhodným oděvem. Poté se aplikují různé dezinsekční prostředky (insekticidy). Pokud je hnízdo v zemi, likviduje se vykouřením sirným knotem, zalitím hnízda vroucí vodou, nebo použitím insekticidů. Likvidace vos se provádí brzo ráno, nebo pozdě večer, kdy už jsou všechny vosy zpět v kolonii a zvlášť po ránu mohou být ještě ztuhlé chladem a hrozba útoku je menší.Samotné hnízdo je vyrobeno z materiálu připomínajícího papír, je tedy silně hořlavé a může být zničeno spálením na bezpečném místě, poté, co jsou vosy zabity nebo aspoň utlumeny vhodným insekticidem nebo kouřem.\n\nPro ochranu lidí a zvířat je v nezbytných případech možné přivolat pomoc HZS.\n\n\n\n"}
{"id": "81408", "url": "https://cs.wikipedia.org/wiki?curid=81408", "title": "Admiral Graf Spee", "text": "Admiral Graf Spee\n\nAdmiral Graf Spee byla takzvaná kapesní bitevní loď sloužící v Kriegsmarine. Jméno nesla podle admirála Maximiliana von Spee a byla druhou lodí tohoto jména (resp. první lodí tohoto jména, která byla zařazena do služby; bitevní křižník SMS \"Graf Spee\", stavěný během první světové války, nebyl dokončen).\n\nStavba bitevních lodí třídy \"Deutschland\", tvořené loďmi \"Deutschland\", \"Admiral Scheer\" a právě \"Admiral Graf Spee\", byla pokusem, jak obejít omezení výtlaku bitevních lodí na 10 000 tun, stanovené Německu smlouvou z Versailles. Loď měla být schopná zničit jakýkoliv křižník a díky vyšší rychlosti uniknout konfrontaci s klasickou bitevní lodí. Tomu odpovídala silná hlavní výzbroj šesti děly ráže 280 mm, a sekundární výzbrojí osmi děly ráže 150 mm. Třída \"Deutschland\", vymykající se běžné klasifikaci, je některými autory řazena mezi těžké křižníky, které však v mnoha parametrech (pancéřování a palebná síla) překonala (fakticky je zařazení mezi křižníky snadno zpochybnitelné, protože pro křižníky byly omezeny ráží děl maximálně 8 palců/203 mm; mimo to pro všechny křižníky platil limit standardního výtlaku plavidla na 10 tisíc angl. tun). Novinkou bylo použití svařování na místo nýtování, což vedlo k úspoře hmotnosti konstrukce plavidla.\n\nUnikátní (tedy v případě velké válečné lodi) byla také koncepce jejich pohonného soustrojí, kdy byl poprvé u takto velkých a rychlých válečných plavidel použit vznětový motor — tam zcela bezkonkurenčně dominovaly hnací soustrojí s reduktorovými parními turbínami. (Samotné použití vznětového motoru k pohonu lodí v té době už rozhodně nebylo novinkou — první námořní lodí s tímto pohonem byla dánská motorová nákladní loď MS \"Selandia\", kterou majitel převzal již 17. února 1912. Tu poháněly dva vznětové motory, které postavila domácí firma \"Burmeister og Wain\"; ta již roku 1895 zakoupila licenci na stavbu těchto motorů od Rudolfa Diesela. Ovšem u těchto plavidel vesměs šlo o použití pomaluběžných dieselů s přímým náhonem vrtule, sice ekonomických, ovšem celkovými zástavbovými rozměry i hmotností tyto nemohly konkurovat turbínovému soustrojí.)\n\nPraktické důvody, mj. výše zmíněné malé rozměry a hmotnost paroturbínových hnacích soustrojí (či omezený prostor který je k dispozici na válečné lodi, vedle z důvodu ochrany hnacích strojů omezené výšky strojovny), spolu s relativně nízkým výkonem tehdy existujících vznětových motorů, si vynutilo instalaci osmi (!) motorů, které přes převodové skříně poháněly dvě lodní vrtule (tj. na každé hřídelové vedení byly přes převodovou skříň, výrobek firmy Vulcan, připojeny čtyři motory). Šlo o středně rychloběžné řadové stojaté motory firmy MAN, dvoudobé dvojčinné devítiválce se symetricky časovaným rozvodem, řízeným hranou pístu (v tomto případě jde o tzv. \"rovinné vratné vyplachování\"). Každý motor měl zdvihový objem 723,20 litru, jmenovitý výkon byl 6750 koní (cca 4965 kW) při 450 ot/min. Poměrně vysoké otáčky motorů si současně vynutily použití reduktoru (převodu do pomala) s převodovým poměrem 1,80÷1 (tj. poměr otáček hnací÷hnaný hřídel), takže při 450 otáčkách motorů měla lodní vrtule 250 ot/min.\n\nPo vstupu do služby v roce 1936 se za občanské války ve Španělsku \"Graf Spee\" podílel na jeho námořní blokádě. Před vypuknutím druhé světové války bylo rozhodnuto použít sesterské lodě \"Deutschland\" a \"Admiral Graf Spee\" jako korzáry v Atlantiku.\n\nDne 21. srpna 1939 opustil \"Admiral Graf Spee\" přístav Wilhelmshaven, aby se včas dostal do Atlantiku, kde měl pod velením námořního kapitána Hanse Langsdorffa a s podporou zásobovací lodě \"Altmark\", ničit nepřátelské obchodní lodě. Tím měl poškodit námořní provoz a vázat na sebe síly Royal Navy.\n\nV následujících měsících se mu podařilo potopit těchto devět lodí.\n\nPo \"Grafu Spee\" pátralo několik britských stíhacích skupin, čítajících celkem 3 bitevní lodě, 2 bitevní křižníky, 4 letadlové lodě a 16 křižníků.\n13. prosince byl \"Graf Spee\" nalezen skupinou tří britských křižníků HMS \"Ajax\", HMS \"Achilles\" a HMS \"Exeter\" pod vedením komodora Henryho Harwooda – následovala bitva, známá jako Bitva u ústí Rio de La Plata. Přestože měl \"Exeter\" šest děl ráže 203mm a \"Achilles\" s \"Ajaxem\" dalších 16 ráže 152mm, disponoval \"Graf Spee\" mnohem větší palebnou silou (váha boční salvy 2164 kg ku 1420 kg).\n\nV bitvě se německé lodi podařilo těžce poškodit vlajkový \"Exeter\". Po utrpěných škodách a vyčerpání části munice a paliva loď zamířila do neutrálního Montevidea k opravám. Poškození zmenšovalo šance lodi na únik. Kapitán Langsdorff předpokládal, že Britové mají převahu, silné posily připlouvají a jeho úniková cesta je odříznuta. Proto když 17. prosince 1939 vypršelo ultimátum k opuštění přístavu, vyplul \"Admiral Graf Spee\" za hranice třímílové zóny a tam byl vyhozen do povětří. Kapitán Hans Langsdorff se 19. prosince v Buenos Aires zastřelil a posádka lodi byla internována v Argentině, kde mnoho z nich zůstalo i po roce 1945.\n\nPo svém potopení vyčníval \"Graf Spee\" z velké části z hladiny, ale postupně se zabořoval do měkkého dna, až se téměř úplně ponořil. Během války týmy britské tajné služby vyzvedly z vraku jeho vysoce pokročilý radar. V únoru 1940 vrak prozkoumali potápěči z lehkého křižníku amerického námořnictva USS \"Helena\".\n\nV roce 1997 bylo z vraku vyzvednuto první z děl ráže 150 mm, které bylo restaurováno a je vystaveno v Montevideu před vchodem do Námořního muzea. Od února 2004 deset let probíhalo vyzvedávání vraku, financované společně vládou Uruguaye a privátním sektorem. Důvodem byla především nebezpečnost vraku pro námořní dopravu, ale také atraktivita jeho vybavení. Dne 25. února 2004 bylo vyzvednuto kontrolní stanoviště těžkých děl o váze 27 tun, následně části systému řízení palby, stejně jako různé součásti vybavení lodi. Záchranné práce natáčel režisér James Cameron, výsledky jeho filmu nebyly dosud oznámeny. Předpokládaný odhad vyzvednutí podstatné části vraku do roku 2014 se podařilo splnit a zároveň jsou vyzvedávané části vraku restaurovány. od roku 2016 jim je zatím věnován jeden sál expozice Námořního muzea (\"'Museo naval\") v Montevideu.\n\nBritští veteráni považují vyzvednutí vraku „vražedné lodi“ za svou povinnost. Oběti z řad vojáků a námořníků jsou pohřbeni na britském hřbitově v Montevideu. Němečtí veteráni údajně vyzvednutí vraku, považovaného za německý válečný hřbitov, odmítají.\n\nOd roku 1940 do roku 1945 byla Uruguayská ulice na pražských Vinohradech přejmenována na \"Hraběte Spee\" (německy \"Graf-Spee-Strasse\"). Toto jméno nenesla po lodi, ale po admirálovi Spee. Po 2. světové válce byla zpětně přejmenována na Uruguayská.\n\n\n"}
{"id": "81410", "url": "https://cs.wikipedia.org/wiki?curid=81410", "title": "Valdajské jezero", "text": "Valdajské jezero\n\nValdajské jezero ( nebo ) je jezero ve střední části Valdajské vysočiny v Novgorodské oblasti v Rusku. Má rozlohu 19,7 km² (bez ostrovů). Průměrně je hluboké 12 m a maximální hloubky dosahuje 60 m.\n\nUprostřed je rozdělené ostrovem na dvě stejně velké části. Do jezera ústí několik mělkých řek. Průtokem dlouhým 150 m voda odtéká do jezera Užin, odkud pokračuje jako řeka Valdajka. Jezero zamrzá na začátku prosince a rozmrzá na začátku května.\n\nNa jeho břehu leží město Valdaj.\n"}
{"id": "81411", "url": "https://cs.wikipedia.org/wiki?curid=81411", "title": "Velikoje (jezero v Rjazaňské oblasti)", "text": "Velikoje (jezero v Rjazaňské oblasti)\n\nVelikoje ( ) je jezero v Rjazaňské oblasti v Rusku. Leží na severovýchod od města Rjazaň. Má rozlohu přibližně 20,4 km².\n\nNachází se v povodí řeky Pra (přítok Oky).\n"}
{"id": "81412", "url": "https://cs.wikipedia.org/wiki?curid=81412", "title": "Velikoje (jezero v Tverské oblasti)", "text": "Velikoje (jezero v Tverské oblasti)\n\nVelikoje ( ), je jezero v Tverské oblasti v Rusku. Leží na severovýchod od města Tver ve skupině Petrovských jezer ležících uprostřed rašeliniště Oršinskij moch. Má rozlohu přibližně 32 km².\n\nOdtéká z něj řeka Soz (povodí Volhy).\n\n Státní vodní registr Ruska\n"}
{"id": "81413", "url": "https://cs.wikipedia.org/wiki?curid=81413", "title": "Sázek", "text": "Sázek\n\nSázek je potok v okrese Cheb v Karlovarském kraji v Česku a v zemském okrese Vogtland v Sasku v Německu. Je dlouhý 17,1 km. Povodí má rozlohu 86,8 km². Jde o vodní tok III. řádu, který patří do povodí Ohře a Labe, úmoří Severního moře.\n\nPramení na Česko-saské hranici ve Smrčinách mezi Výhledy a Schönbergem v okrese Cheb v Karlovarském kraji. Po státní hranici a zároveň po hranici přírodního parku Halštrov teče potok na jih, později na jihovýchod. Krátce pokračuje dále Saskem pod jménem \"Scheidebach\", přitéká do přírodního parku Kamenné vrchy a u hraničního přechodu Vojtanova se opět se stáčí k hranici, kterou tvoří až do soutoku s Velkorybnickým potokem nedaleko pramene kyselky v místě zvaném \"Mlýn u Kyselky\". Poté již pokračuje Českem, protéká jediným městem na své cestě Skalnou, kde na ostrohu nad ním stojí hrad Vildštejn. Na konci města protéká čističkou odpadních vod a pokračuje směrem na východ kolem osad Zelené a Kateřiny. Protéká severovýchodní částí národní přírodní rezervace Soos. Za ní přibírá zleva Lužní potok a za osadou Povodí zprava Stodolský potok. Pokračuje střídavě na jih a východ a ústí do Ohře nad obcí Nebanice.\n\n"}
{"id": "81414", "url": "https://cs.wikipedia.org/wiki?curid=81414", "title": "Velikoje", "text": "Velikoje\n\nVelikoje (rusky \"Великое\") je název obce a několika jezer v Rusku:\n\n\n"}
{"id": "81419", "url": "https://cs.wikipedia.org/wiki?curid=81419", "title": "Atterské jezero", "text": "Atterské jezero\n\nAtterské jezero ( ) nebo Kammerské jezero ( ) je ledovcové jezero v severním Rakousku (Horní Rakousy) v Alpách v pohoří Salzkammergutberge. Má rozlohu 46,7 km² (je tak 3. největším jezerem v Rakousku) a dosahuje maximální hloubky 171 m (3. nejhlubší jezero v Rakousku). Leží v nadmořské výšce 467 m. Teplota vody zde v létě dosahuje až 25 °C.\n\nDo jezera přitéká řeka Seeache z Mondsee a ze severního konce odtéká řeka Ager (povodí Dunaje).\n\nJe rájem jachtařů, plavců i potapěčů. Snad proto, že voda je průzračná a viditelnost pod vodní hladinou dosahuje až 25 m. Na jezeře jsou provozovány výletní plavby parníky.\n\nV okolí jezera je nespočet tras pro cyklisty. V polovině září je trasa kolem jezera v délce 48 km vedoucí Attersee Straße (B 151) a Seeleiten Straße (B 152) uzavřena pro automobilovou dopravu z důvodu konání \"Autofreien Raderlebnistag\" a patří pouze chodcům, cyklistům a bruslařům.\n\nNa břehu leží města Attersee a Kammer.Turistickým centrem je malá obec Weißenbach, ležící na jižním okraji jezera, která je zároveň ideálním výchozím bodem do pohoří Höllengebirge přímo nad jezerem a na dominantu severní části Solné komory, vrchol Schafberg (1782 m).\n\nPodle legendy je název jezera odvozen od jména vodní víly Adhary, která kdysi v jezeře žila. Obyvatele žijící na pobřeží obdarovávala drahokamy a zlatem. S bohatstvím však narůstala mezi lidmi jen závist a chamtivost a proto víla z jezera navždy zmizela a z pokladů zbyl jen jejich odlesk na vodní hladině. Vílu dnes připomíná jen název vodopádu Nixenfall (Nixe znamená německy vodní víla).\n\n\n"}
{"id": "81423", "url": "https://cs.wikipedia.org/wiki?curid=81423", "title": "Chiemské jezero", "text": "Chiemské jezero\n\nChiemské jezero ( ) zvané také „Bavorské moře“ je jezero na jihovýchodě Německa v Bavorsku. Má rozlohu 79,9 km² a dosahuje maximální hloubky 73,4 m. Leží v nadmořské výšce 518,2 m. Jezero pomalu zaniká. V době jeho vzniku na konci doby ledové (před 10 000 lety) mělo plochu zhruba 240 km², tj. třikrát větší než dnes. Během posledních 100 let se zmenšila vodní hladina o asi 2 km².\n\nDélka pobřeží jezera je 63,96 km (včetně ostrovů 83 km).\n\nNa jezeře se nacházejí 4 ostrovy Herreninsel (238 ha), Fraueninsel (15,5 ha), Krautinsel (3,5 ha) a Schalch (22 m²).\n\nJezero napájí potok Tyroler Ache přitékající z Chiemgauských Alp. Ten do něj přináší písek a říční štěrk a tak se jezero pomalu zanáší. Z jezera odtéká řeka Alz do řeky Inn (povodí Dunaje).\n\nNa jezeře je rozvinutá vodní doprava a rybářství. Na břehu se nacházejí obce Prien am Chiemsee, Seebruck, Chieming,Gstadt.\n\n"}
{"id": "81427", "url": "https://cs.wikipedia.org/wiki?curid=81427", "title": "Seznam jezer", "text": "Seznam jezer\n\nSeznam jezer.\n\n\n\n\n\n\n\n\n\n\n\n"}
{"id": "81439", "url": "https://cs.wikipedia.org/wiki?curid=81439", "title": "Evangelium podle Jidáše", "text": "Evangelium podle Jidáše\n\nEvangelium podle Jidáše čili Jidášovo evangelium je jedním z gnostických evangelií. O takto nazvaném textu se ve svém spisu \"Adversus haereses\" zmiňuje kolem roku 180 Irenej z Lyonu. Původní, dnes ztracený řecký text Evangelia podle Jidáše tedy vznikl před rokem 180, zřejmě kolem poloviny 2. století, a to pravděpodobně v prostředí gnostické skupiny kainitů. Dochovaný koptský překlad, který je součástí kodexu Tchacos, vznikl pravděpodobně kolem roku 200. Právě díky tomuto překladu bylo evangelium roku 2006 po náročných rekonstrukcích předloženo veřejnosti.\n\nEvangelium podle Jidáše se řadí mezi gnostická především proto, že je v něm předkládána jedna z raných odchylek poapoštolské spirituality synkretizující řeckou filosofii s křesťanstvím, té, která na první místo řadí mystické poznání Boha a jednoty lidského individua s Bohem. Toto chápání zároveň popíralo roli prostředníka nebo Božího zástupce na zemi. Gnostikové neodsuzovali hřích a nevíru, ale neznalost. Cesta ke spáse pro ně nevedla přes víru v ukřižovaného a vzkříšeného Ježíše a následné skutky víry (jako v křesťanském světonázoru), ale skrze správné poznání, a to nejen sebe samých, ale především jejich představy a interpretace Boha. Na některých místech v textu se setkáváme s ostrými výpady proti oficiálním představitelům křesťanské církve i proti jedenácti apoštolům, ti prý nikdy nepochopí pravou podstatu Ježíšova působení na zemi a půjdou cestou omylů – jediným vyvoleným je Jidáš. V textu nenajdeme popis celého Ježíšova života, ale pouze posledních osm dní před jeho zatčením. Ježíšova podoba také není jednoznačná, někdy se zjevuje jako dospělý muž, jindy jako malé dítě.\n\nEvangelium se skládá z řady rozhovorů Ježíše s Jidášem a ostatními učedníky. Některé z těchto rozhovorů zřetelně poukazují na Jidášovu nadřazenost, díky tomu, že pochopil Ježíšovo učení, a zároveň tím zesměšňují ostatní apoštoly - což je mj. přímým popřením biblického požadavku \"nesnižovat bratra\" (Matouš 5:22). Rozhovory Ježíše s Jidášem jsou uskutečněny díky tomu, že Jidáš se nebojí před Ježíšem postavit, a následně díky rozhovorům pochopí Ježíšovo učení o Bohu. Bůh je v Ježíšově podání zcela odlišný od toho jak jej chápou apoštolové. Ježíš předkládá základní „gnostické pravdy“ o světě, Bohu, kosmu a tvoření bytostí. Základním posláním Ježíše je předat tajné spásné učení, nikoli vykoupení lidstva svou smrtí. Smrt je pouze prostředkem ke zbavení se hmotného těla. Z tohoto důvodu evangelium končí vydáním Ježíše na smrt; základ křesťanské víry o tom, co následuje po ní, nepovažuje za důležité.\n\n"}
{"id": "81441", "url": "https://cs.wikipedia.org/wiki?curid=81441", "title": "Rwandská genocida", "text": "Rwandská genocida\n\nJako rwandská genocida je označováno masové vyvražďování etnické skupiny Tutsijů (většina obětí) a umírněných Hutů. Genocida probíhala od dubna do června v roce 1994 na území Rwandy. Hutuští radikálové během ní zavraždili až milion obyvatel Rwandy a 2,5 milionu lidí bylo vyhnáno ze svých domovů. \n\nNapětí mezi Hutuy a Tutsii nebylo v minulosti tak velké, protože blízké etnické skupiny bylo těžké rozlišit. Belgičtí kolonizátoři však roku 1933 zavedli identifikační průkazy s vyznačenou příslušností. Kolonisté navíc příslušnost k Tutsiům úředně zaváděli podle tělesných znaků a majetku. To dalo vzniku menšinových Tutsiů zastávajících vyšší posty. Vzájemná nevraživost ovšem vzrostla po roce 1959, kdy se po protikoloniálním převratu moci chopili Hutuové. Tutsiové byli od té doby diskriminování a odcházeli ve statisících do zahraničí, především do Burundi a Ugandy.\n\nPřímou předehrou genocidy byl vpád jednotek Rwandské vlastenecké fronty ze sousední Ugandy v roce 1990. Rwandský prezident Juvenal Habyarimana se zřejmě již po této události rozhodl k radikálnímu řešení vleklých etnických sporů. Další podněty k plánování masových vražd tutsijského obyvatelstva mu dala politická jednání ze začátku 90. let, která zdůrazňovala nutnost demokratických reforem v zemi. Demokratické reformy žádala i řada rwandských Hutuů. Ve snaze odvrátit pozornost od své autoritářské vlády a hospodářských těžkostí země začal Habyarimana plánovat genocidu od roku 1992 v rámci skupiny \"Akazu\" („malý dům“), jejímiž členy byla jeho manželka a několik blízkých spolupracovníků.\n\nPřípravy genocidy se vyznačovaly vysokou mírou koordinace a přesnosti, které později umožnily nebývalý rozsah vražd. Byla založena rozhlasová a televizní stanice \"Hutu Power\" a noviny \"Kangura\". Oba tyto sdělovacích prostředky, které měly za úkol šířit rasistické myšlenky a propagandu vládní strany, byly financovány ze strany \"Akazu\". V obou sdělovacích prostředcích se rovněž rozvíjel zvláštní slovník rwandské genocidy – Tutsiové byli přezdíváni jako „švábi“ (inyenzi), mluvilo se o „konečném řešení“ nazvaném též \"umuganda\" (výraz pro společné zemědělské práce – odplevelení).\n\nVlastní podnět k masovým vraždám dala smrt prezidentů Habyarimany a Cypriena Ntaryamiry 6. dubna 1994. Jejich letadlo bylo sestřeleno poblíž Kigali. Pár dní poté se rozhlasem po celé zemi začal ozývat povel „Podetněte vysoké stromy“. Povel totiž vyzýval milice etnické skupiny Hutu, aby začaly s likvidací menšinových Tutsiů.\n\nV následujících měsících bylo zavražděno 800 000 až 1 000 000 Tutsiů a politicky umírněných Hutuů. Nezřídka docházelo k pobití uprchlíků shromážděných v budovách považovaných za bezpečné – školách či kostelech, někdy i za přímé účasti římskokatolických kněží. Dva kněží, obviňovaní z podílu na masakrech, se podle zpráv britského listu The Times s vědomím katolické hierarchie v Itálii opětovně zapojili do chodu a řízení církevních institucí. Jeden z nich byl později pro účast na vraždách odsouzen.\n\nSymbolem genocidy se stalo rádio a mačeta. Dokonalé sladění příprav dokazuje i fakt, že značná část mačet byla zakoupena hromadně a dále distribuována zejména mezi jednotky \"Interahamwe\". Například v březnu 1994 tak bylo pořízeno 50 000 mačet v sousední Keni u britské firmy Chillington. V říjnu 1992 bylo zakoupeno 20 000 pušek a stejný počet ručních granátů. Zároveň bylo rozdáno značné množství starších zbraní civilistům.\n\nHlavními aktéry genocidy byly hutuské milice Interahamwe (v překladu: „Ti, kdo bojují spolu“) řízené Národním republikánským hnutím pro demokracii a rozvoj (vládní strana) a menší Impuzamugambi (v překladu: „Ti, kdo mají společný cíl“).\n\nNyní se skupiny nerozlišují a všichni se nazývají Rwanďané.\n\nOSN se stala předmětem rozsáhlé kritiky pro svoji neschopnost zabránit masakrům. Mezinárodní jednotky přítomné v Pomocné misi OSN pro Rwandu (UNAMIR) pod vedením kanadského generálporučíka Roméa Dallaira byly početně slabé a špatně vybavené, a proto nebyly s to masakrům zabránit.\n\nPředevším s ohledem na předchozí neúspěšnou mírovou misi v Somálsku totiž chyběla dostatečná politická vůle uvnitř OSN pro posílení mise a nezbytné rozšíření mandátu, o což Roméo Dallaire soustavně žádal již několik měsíců před zahájením masakrů, jejichž přípravu zaznamenal. Dokonce poskytl svým nadřízeným seznam podle něj největších skladů zbraní připravených pro masakry a navrhoval jejich zabavení a likvidaci, tyto akce mu však byly zakázány. Zajímavostí je, že ke genocidě možná vůbec nemuselo dojít, kdyby Spojené národy byly ochotné spolupracovat se žoldnéry, kteří nabízeli své služby. \n\nKdyž propukly masakry, Dallaire byl rozhodnut jim bránit, co budou jeho omezené síly stačit, ale krátce poté přišel o veškeré naděje na efektivní odpor, protože poté, co bylo zabito deset belgických výsadkářů chránících předsedkyni vlády Agathu Uwilingiyimanu, Belgie stáhla z mise všechny své vojáky a Dallaire tak ztratil jedinou část svého kontingentu, kterou bylo možné považovat za efektivní bojovou sílu. OSN mu potom dokonce nařídila opustit Rwandu i se zbytkem jednotek, ale Dallaire odmítl tento rozkaz splnit a dál se pokoušel omezit vraždění.\n\nPo intervenci a ukončení masakrů Dallaire opakovaně obviňoval OSN, že svou nečinností a aktivním bráněním v efektivních protiakcích je spoluvinna na této genocidě. On sám byl hrůzami, které ve Rwandě zažil, těžce poznamenán. Kladl si za vinu, že se dostatečně nevzpíral omezujícím rozkazům nadřízených a že nedokázal masakrům zabránit. Po návratu do Kanady se pokusil o sebevraždu. Je autorem \"Shake Hands with the Devil\", kde shrnul svůj pohled na to, co se ve Rwandě událo.\n\nPro vyšetřování genocidy byl zřízen Mezinárodní trestní tribunál pro Rwandu. V prosinci 2008 tribunál odsoudil k doživotnímu odnětí svobody plukovníka Theonesteho Bagosoru, někdejšího vysoce postaveného úředníka rwandského ministerstva obrany, a jeho spolupracovníky Anatole Nsegiyumvaho a Alloyse Ntabakuzeho.\n\n\n\n"}
{"id": "81442", "url": "https://cs.wikipedia.org/wiki?curid=81442", "title": "Ruční práce", "text": "Ruční práce\n\nVznik ručních prací bezpochyby souvisí s lidskou touhou zdobit sebe, svůj oděv i své příbytky. Zdobených oděvů se z dávné historie mnoho nezachovalo, ale potřebu zdobit dokládají různé spony, tlačítka, jehlice apod. Jedním z dokladů může být i zbytek háčkované síťky na vlasy nalezené při archeologickém hledání v hrobech z doby bronzové.\n\nKolem roku 1850 se pomocí delší ocelové jehlice háčkovaly prýmky. Prýmky se různě stáčely jako stužky a spojovaly se háčkováním. Často se háčkovaly i napodobeniny renesančních šitých krajek.\n\nObliba některých druhů ručních prací se znovu vrací, řada ručně dělaných ozdobných doplňků je v současnosti velmi módní.Ruční práce se také vyučují na základních školách.\n\nHáčkování má výhodu, že se nedá vykonat strojem, tedy ještě do nedávna nedalo. K háčkování stačí pouze jeden háček \"(krátké jehlice s malým háčkem na konci\") a klubíčko příze. Princip háčkování spočívá ve vytváření/provlékání smyček/ok pomocí háčku, kdy vzniká takzvaný řetízek a zároveň první řada, která většinou určuje i počáteční šířku úpletu. Potom tam, kde se skončilo, se háčkem otáčíme a první řadou smyček protahujeme smyčku po smyčce řadu druhou. \"(jednotlivým smyčkám se říká oko)\". V tuto chvíli se háčkování stává také náročnější, smyčkou už další jednoduchou smyčku jen neprotahujeme, ale smyčky první a druhé řady lze různě kombinovat, techniky splétání smyček mají své názvy. Mezi ty základní patří řetízkové oko, pevné oko, krátký a dlouhý sloupek. Z ozdobných technik třeba křížový sloupek, nahazovaný sloupek, pecičky, pikotky. Na vybraných místech každé řady lze tímto specifickým splétáním oček určovat šířku a vzorky úpletu. Lze uháčkovat různý tvar - kruh - dečka, límeček, rukavičky, bačkůrky, ozdoby. Háčkují se hračky- hlavně zvířátka. Háčkování je velmi zábavné a uklidňující.\n\nPletení je háčkování podobné a dá se předpokládat, že pletení a háčkování vznikalo současně. U pletení provlékáte oka pomocí dvou pletacích jehlic, řada ok se provléká z jedné na druhou jehlici. Tato technika je sice přesnější, ale také těžší než háčkování. Plést můžeme na dvou jehlicích, kdy pleteme tam a zpět, na 5 jehlicích do kruhu (rukavice, čepice, rukávy, ponožky), kdy 4 jehlice nesou oka a pátou jehlicí pleteme dokola, nebo na dvou (kruhové jehlice), což jsou dvě jehlice propojené silonovou nití. Tento způsob je hodně rozšířený v severských zemích (Norsko, Island...) kde pletou i muži.\n\nPři strojové výrobě se postupuje odlišně. Velkou výhodou je vyšší rychlost vytváření úpletů. Za nevýhodu pletacích strojů se označuje jejich přesnost - jedno očko je jako druhé. Ale díky tomu zde je i velmi jednoduché řešení, aby bylo poznat, že jste například oděv pletli Vy a ne stroj. Stačí pouze jedno oko vynechat, či přidat. Jednoduše udělat malou chybu.\n\nVyšívání má mnoho stylů, dělí se podle typů stehů, mezi základní stehy patří křížkový a jednoduchý. Pro vyšívání postačuje mít jehlu, bavlnku či barevnou nit a tkaninu nebo oděv na který budete vyšívat motiv podle vybrané předlohy.\n\nPoslední dobou čím dál víc stoupá na oblibě takzvané indické korálkování - vytváření barevných motivů nebo obrazců našíváním korálků. Je možné, že k oblibě této techniky přispívá její exotičnost - dostala se k nám z Indie. Indové mají velice rádi barevné a blýskavé věci, proto je tato technika v Indii tak často využívaná.\n\nKdyž si zakoupíte např. bílou látku a sadu malých, barevných, skleněných korálků, můžete začít. Stejně jako u vyšívaní potřebujete také jehlu a nit. Indické korálkování má výhodu v tom, že stačí pouze jedna pevná nit bez dalších barevných odstínů. Nit stejně není příliš vidět - vhodný je i vlasec.\n\nKdyž začínáme s Indickým korálkování může někdy vzniknout pár omylů:\n\nToto je základ některých ručních prací s jehlou, jehlicí, nití a vlnou. Dále samozřejmě existuje široké spektrum dalších ručních prací jako například:\n\n\n\n"}
{"id": "81447", "url": "https://cs.wikipedia.org/wiki?curid=81447", "title": "Mosin-Nagant", "text": "Mosin-Nagant\n\nMosin-Nagant je označení pro několik typů opakovacích pušek vyráběných na území Ruska a Sovětského svazu od roku 1890. Pušky a karabiny Mosin tvořily hlavní střeleckou výzbroj ruských a sovětských vojsk v průběhu první i druhé světové války. Proslavil ji mimo jiné nejúspěšnější finský sniper Simo Häyhä a například sovětský sniper Vasilij Zajcev.\n\nPrvní část označení pochází ze jména Sergeje Mosina, který byl důstojníkem ruského dělostřelectva a pracoval jako zbrojní inženýr carského arsenalu v Tule. Kolem roku 1885 se zapojil do výzkumu, jehož cílem bylo vyvinout novou pušku pro carskou armádu. Ruské vojsko do té doby používalo jednoranné pušky Berdan 2, které byly zoufale zastaralé. První zkoušky této zbraně se uskutečnily v roce 1890.\n\nK Mosinově jednoranné pušce se potom připojila schránka na pět nábojů bratří Émila a Léona Nagantových. Vojenské jednotky dostaly tuto zbraň poprvé v roce 1891.\n\nOficiální označení pro Mosin-Nagant znělo v té době \"Trechlinějnaja Vintovka Obrazca 1891 Goda\" – Tříčárková puška vzor 1891 (tříčárková je označení pro ráži – jedna čárka je 0,1 palce, 3 čárky jsou 0,3 palce, tedy 7,62 mm). Jako první vyrobila 500 000 těchto zbraní francouzská zbrojovka Manufacture d'armes de Châtellerault. Ruské továrny nabraly dech až v roce 1893, kdy ve tříletém období vyrobily více než 1,4 milionu těchto pušek. Tyto pušky se osvědčily v první světové válce, kdy Rusko dodalo Srbsku 120 000 pušek vzoru 1891.\n\nOd roku 1907 se začaly vyrábět karabiny s hlavní zkrácenou na 510 mm (karabina Mosin-Nagant vzor 1907). V roce 1910 proběhla první modernizace pušek a karabin Mosin-Nagant (puška vzor 1891/10 a karabina vzor 1910). Hlavní změnou bylo zavedení nového rámečku hledí pro střelbu náboji se zahrocenou špičkou střely, které měly poněkud odlišné balistické vlastnosti. Lišil se od staršího typu prohnutým tvarem.\n\nRoku 1922 bylo rozhodnuto, že do výzbroje Rudé armády bude přijata pouze dragounská varianta pušky Mosin jako jednotná puška. V roce 1930 puška Mosin-Nagant vzor 1891 prošla omlazovací kúrou, ze které vzešly zbraně známé pod názvem vzor 1891/30 nebo vzor 1891/1930. Byla zjednodušena technologie výroby. Stupňovité rámečkové hledí s několika zářezy a se stupnicí v krocích bylo nahrazeno novějším sektorovým s metrickou stupnicí. Změněn byl tvar mušky, objevilo se chránítko mušky (napřed na tuleji bodáku, později na základně mušky). Dřívější uzavřené objímky pažby byly nahrazeny dělenými odpruženými. Původní hranaté pouzdro závěru změněno na okrouhlé, zádržka nábojů v zásobníku spojená s vyhazovačem byla nyní vyráběna ze dvou součástek.\n\nOd roku 1931 byla zavedena odstřelovačská puška Mosin 1891/30 s optickým hledím, dolů ohnutou klikou závěru, menšími výrobními tolerancemi a kvalitnějším zpracováním vývrtu hlavně. Používal se zaměřovací dalekohled typu PE zvětšující 4x nebo typ PU zvětšující 3,5x. Výroba započala roku 1932, kdy bylo zhotoveno pouze 749 ks a postupně vzrůstala. Roku 1938 bylo například vyrobeno už 19 545 ks odstřelovačských pušek Mosin. Protože se odstřelovačská varianta samonabíjecí pušky SVT-40 příliš neosvědčila, odstřelovačská puška Mosin zůstala ve výzbroji po celou druhou světovou válku až do 60. let, kdy byla konečně nahrazena odstřelovačskou puškou SVD.\n\nZe staršího modelu vzor 1907 vznikla roku 1938 karabina Mosin-Nagant vzor 1938 určená pro jezdectvo, spojaře a specialisty. Od ní byla v roce 1944 odvozena karabina vzor 1944 (lišila se pouze sklopným bodákem podél hlavně). Karabina vzor 1944 měla tvořit standardní výzbroj pěchoty a spolu s jejím zavedením do používání byla ukončena výroba dřívější pušky M 1891/30.\n\nPušky s odsuvným válcovým závěrem byly během 2. světové války úspěšně nahrazeny samonabíjecími puškami Tokarev SVT-40 a Simonov SKS-45, které dále následoval legendární model AK-47. Přesto se puška Mosin-Nagant používala až do konce padesátých let a ještě dodnes se používá nejen při přehlídkách ale i u různých čestných jednotek a karabiny vzor 1938 a 1944 se ještě aktivně užívají v Číně a na Dálném východě.\n\n\n\n\n\n\n"}
{"id": "81448", "url": "https://cs.wikipedia.org/wiki?curid=81448", "title": "Ballance", "text": "Ballance\n\nBallance je 3D počítačová hra, ve které je úkolem přemístit míč z jedno místa do druhého. Aby to nebylo jednoduché, míčem pohybujete po úzkých plošinách, nebo kolejnicích. Hra vyniká dobře zpracovanou grafikou, zvukovými efekty, ale také stylovou hudbou. Jediné mínus této hry je, že má pouze 12 úrovní a jednu bonusovou, takže i přesto, že jsou poslední úrovně značně obtížné, netrvá příliš dlouho hru dohrát. Samozřejmě se nepohybujete jen po rovných úsecích, hra obsahuje různé padací mosty, nadnášedla, houpačky a různé další útvary, které vám komplikují cestu do cíle. Na začátku máte celkem 4 životy (znázorněné třemi míči) a celkem 999 bodů. Každou sekundu se vám odečtou zhruba dva body a pokud počet bodů nebo životů dosáhne nuly, hra končí. V průběhu každé úrovně objevíte několik kontrolních bodů, na které se v případě pádu míče vrátíte a nemusíte tak pokračovat úplně od začátku.\n\nKaždou mapu začínáte s dřevěným míčem. Na některé překážky ale dřevěný míč nestačí a tak jej musíte pomocí transformátorů měnit. Typ transformátoru poznáte podle textury na jeho spodní straně. Pokud přejedete přes transformátor s jiným míčem jakoukoliv rychlostí, bude váš míč zastaven a změněn.\n\nZákladní míč ve hře, který je zlatou střední cestou mezi papírovým a kamenný míčem. Dokáže se pohybovat poměrně rychle, nemá ale příliš velkou setrvačnost. S tímto míčem můžete při vyšší rychlosti pohybovat s některými předměty, nebo například spouštět padací můstky, nebo odsouvat závory. Při větším množství předmětu již ale budete mít problémy. Dřevěným míčem lze poměrně dobře balancovat a dokáže se částečně pohybovat i za letu.\n\nJe to nejlehčí míč ve hře. Nedokáže posouvat jiné předměty (mimo dalšího papírového míče) a poměrně špatně se s ním balancuje, protože se při vyšší rychlosti houpe. Nedokáže se pohybovat příliš rychle, ale umí překonat velká stoupání, ve kterých dřevěný nebo kamenný míč nemá šanci.\nJedině papírový míč může využívat nadnášedla. Také se s ním dobře pohybuje za letu.\n\nNejtěžší míč, který dokáže posouvat i několik věcí najednou. Padací mosty může spouštět bez většího rozjezdu. Dokáže se pohybovat velice rychle, ale má velikou setrvačnost a špatně se zastavuje. Ve vzduchu se s ním nedá téměř vůbec pohybovat a padá skoro vodorovně. Nedokáže překonávat velké výškové rozdíly a poměrně snadno při vyšší rychlosti vypadne vlivem odstředivé síly z zatočené dráhy.\n\nObrazovka je poměrně jednoduchá; vlevo vidíte zbývající čas, vpravo zbývající životy. Zbytek už slouží jen k tomu, abyste viděli dráhu. V případě, že potřebujete obraz oddálit, stiskněte mezerník (základní nastavení) a změní se vám úhel pohledu (díváte se na míč ze shora). Hra také nabízí možnost otáčení obrazovky (SHIFT + Šipka doleva/doprava).\n\nBěhem pohybu po dráze máte možnost najít dva bonusy, které vám zvyšují naděje na dokončení mapy.\n\nTento průhledný předmět vám zvýší o jeden počet životů. Velká výhoda je, že pokud spadnete, tyto předměty se obnoví, proto pokud spadnete po sebrání Extra životu, stačí jej znovu sebrat a tak si zajistit pojistku v některých těžkých pasážích dané mapy. Toto se vyplatí využít na konci poslední úrovně.\n\nPokud seberete tento předmět, připomínající model atomu, zvýší se vám počet bodů zhruba o 200. Navíc vás budou následovat „elektrony“ ze sebraného modelu. Při projetí kontrolním bodem ale o tyto „elektrony“ přijdete a ztratíte tak i část extra bodů. Proto je dobré použít malý trik, stiskněte ESC a vyvolejte pauzu. Celá hra se pozastaví, ale „elektrony“ pokračují dále a nakonec vám přičtou další extra body. Toho se dá využít i pokud padáte, ale vše závisí na vaši rychlé reakci. Extra body se na rozdíl od extra života neobnovují.\n\n"}
{"id": "81449", "url": "https://cs.wikipedia.org/wiki?curid=81449", "title": "Přeřeknutí", "text": "Přeřeknutí\n\nPřeřeknutí je jev, kdy někdo omylem vyřkne myšlenku nebo jazykový tvar, jimiž se vnitřně zabývá, namísto těch, které chtěl vyjádřit. Přeřeknutí spočívá v myšlenkovém zkratu (\"při jídle se nejí\"), který bývá ovlivněn skrytými myšlenkami a asociacemi. \n\nPřeřeknutími se zabýval již v 8. století arabský lingvista Al-Ki-sai v knize \"Chyby lidí\", a to z hlediska vývoje jazyka. Vídeňský psychiatr Sigmund Freud v knize \"Psychopatologie všedního života\" (1901) chybné úkony (mezi nimi například zapomenutí, přepsání, přeslechnutí či přeřeknutí) zkoumá jako projevy potlačených nebo vytěsněných myšlenek. V tomto smyslu se užívá termín freudovské přeřeknutí (lapsus). Zvláštní pozornost vzbuzují přeřeknutí, jimž se do řeči bezděčně dostane pohoršivé slovo. Dnešní psycholingvisté (např. Viktoria A. Fromkinová, Merril F. Garrett, Sheri Wellsová-Jensenová) z přeřeknutí získávají poznatky o produkci řeči. V politologicky zaměřené psychologii a publicistice bývají sledována přeřeknutí politiků jako náznak možné přetvářky, lži nebo taktiky. \n\nK přeřeknutí může dojít na fonologické (\"klábosu\" místo \"klobásu\"), morfologické (\"Japonec a Italec\"), lexikální i syntaktické rovině. \n\nPřeřeknutí může být podmíněno foneticky (zvukovou podobností slova), sémanticky (záměna za v nějakém směru významově podobný pojem nebo prvek), vnějšími okolnostmi (mluvčí omylem místo zamýšleného slova vysloví název předmětu, který právě vidí), roztěkanými nebo potlačenými myšlenkami. \n\n\nZáměna kořenných morfémů dvou slov se nazývá spoonerismus podle děkana New College v Oxfordu (William Archibald Spooner, 1844–1930), kterému se podobná přeřeknutí stávala. Tohoto typu jsou třeba záměny \"pastáček a karta\" (kartáček a pasta), \"čist vzduchlý\" (vzduch čistý), \"štípy mouchaly\" (mouchy štípaly). Nebo například říkanka: \"Svítičko slunilo, štípy mouchaly, ani praskalka nezavětvičkovala. Přišel k nám študý chudent v rozpláštěném trháku. Náš štěk na něj zapesal, on přes puty plotoval div si lámy nepřehnátal. Mrtvila ho ranice, dovezli ho do nemocný všeobecnice a tam zabačkoroval klepama.\" \n\nSpoonerismy jsou populární v anglojazyčných zemích.\n\n"}
{"id": "81454", "url": "https://cs.wikipedia.org/wiki?curid=81454", "title": "Vytěsnění", "text": "Vytěsnění\n\nVytěsnění (někdy též potlačení) je druh obranného mechanismu, při němž jsou nepříjemné myšlenky, motivy a fantazie, nevědomě přesunuty z vědomí do nevědomí. Jako pojem zavedla vytěsnění Anna Freudová v publikaci \"Já a obranné mechanismy\". Navázala tak na práci svého otce, Sigmunda Freuda. \n\nPodle jeho teorie osobnost tvoří tři složky: ego, superego a id. Ego vyrovnává působení superega a id. Pokud dojde k silnému konfliktu superega a id, který ego nedokáže vyřešit, osobnost může reagovat několika způsoby. Jedním z nich je vytěsnění. To znamená, že se člověk snaží nemyslet na to, co ho trápí. Myšlenky se postupně přesunou do nevědomé části vědomí. Odtud se mohou projevovat úzkostí, nervozitou, nespavostí či neschopností soustředit se. Pokud problém i nadále potlačujeme, objeví se v jiné formě, například:\n\n\nPodobným obranným mechanismem, kdy k odstranění myšlenkového obsahu z vědomí do nevědomí dochází úmyslně, je potlačení čili represe.\n"}
{"id": "81459", "url": "https://cs.wikipedia.org/wiki?curid=81459", "title": "Otvírák na konzervy", "text": "Otvírák na konzervy\n\nOtvírák na konzervy je přístroj (stroj nebo ruční nástroj) určený k otevírání plechovkových konzerv. Otvírání konzervy se děje nejčastěji buďto řezáním nebo střiháním.\nNěkteré menší konzervy se otvírají také rolováním víčka pomocí speciálního klíčku, když se plech navíjí na hřídelku klíčku a jeho oddělování probíhá tahem (plech se vlastně trhá).\n\nPrvní plechové konzervy byly vynalezeny v roce 1810. Jednalo se o masivní zásobníky, otevíratelné pouze noži nebo kameny. Až když se začaly konzervy vyrábět z tenčího plechu, byly vyvinuty i plechovkové otvíráky.\n\nEzra Warner z Waterbury (Connecticut, USA) si nechal patentovat otvírák na konzervy v roce 1858.\nWilliam Lyman vynalezl v roce 1870 otvírák, který řezal plechovku malým kolečkem. V roce 1925 byl pak uveden otvírák s otočným kolečkem a v roce 1931 byl představen první elektrický otvírák na konzervy.\n\n"}
{"id": "81461", "url": "https://cs.wikipedia.org/wiki?curid=81461", "title": "Sublimace (psychologie)", "text": "Sublimace (psychologie)\n\nSublimace je psychologický termín, který označuje jeden z obranných mechanismů.\n\nPodle Freudovy teorie se osobnost skládá ze tří složek (instancí) – superego (nadjá) , ego (já) a id (ono). Ego vyrovnává působení superega a idu. Pokud dojde k silnému konfliktu superega a idu, který ego nedokáže vyřešit, osobnost může reagovat některým z obranných mechanismů.\n\nJedním z nich je sublimace. Nepříjemné potlačované emoce jsou při ní přeměněny do jiné společensky přijatelné činnosti. Například emoce vznikající potlačováním sexuálních cílů prezentované libidem, jsou tak převedeny například do umění, sportu, učení, práce, charity… Obsah sublimované aktivity zpravidla nese stopy původního pudového impulsu.\n"}
{"id": "81464", "url": "https://cs.wikipedia.org/wiki?curid=81464", "title": "Tripartita", "text": "Tripartita\n\nTripartita je společný orgán představitelů vlády, podnikatelů a odborů. Tripartita projednává nejdůležitější předpisy, které ovlivňují podnikání a zaměstnanost. V Česku se tripartitní orgán nazývá Rada hospodářské a sociální dohody.\n\nTripartitní jednání se tedy vedou mezi zástupci zaměstnavatelů a zaměstnanců za účasti státu (vlády) jako reprezentanta celospolečenského zájmu\n\nPrincipy kolektivního a tripartitního systému jsou zakotveny v právním systému naprosté většiny zemí. Vývoj tripartitního systému je spojen s činností Mezinárodní organizace práce, která od samého počátku fungovala na tripartitním principu. Je tvořena z delegátů vlád, delegátů zaměstnanců a delegátů zaměstnavatelů. Každý rok zasedá vrcholný orgán – Mezinárodní konference práce, jehož vrcholový orgán představuje Správní rada. \n\nInstitucionální vývoj tripartity v řadě evropských zemích započal již mezi světovými válkami. V Česku nebyl po druhé světové válce z politických důvodů umožněn. Tento proces byl možný teprve po změně politického a ekonomického systému v roce 1989. \n\nV roce 1990 byla postupně vydávána řada zákonů, které měnily postavení odborů a participaci zaměstnanců na řízení organizace. Odbory ztratily řadu rozhodovacích pravomocí, které mohly uplatnit v minulém režimu. Změnu legislativy a různé deregulace provázela jednání o vytvoření systému sociálního partnerství a kolektivního vyjednávání.\n\n"}
{"id": "81480", "url": "https://cs.wikipedia.org/wiki?curid=81480", "title": "Protiponorková zbraň", "text": "Protiponorková zbraň\n\nProtiponorková zbraň je zbraň speciálně vyvinutá pro boj s ponorkami. Obvykle se nejedná jen o jednu zbraň, ale o komplex zbraní a metod pro vyhledání a zničení ponorky.\n\nProtiponorkové zbraně se začaly uplatňovat od okamžiku, kdy začal vzrůstat význam ponorek jako bojového prostředku, to jest od první světové války. Bouřlivý rozvoj prodělaly především během druhé světové války.\n\n\n\n\n"}
{"id": "81483", "url": "https://cs.wikipedia.org/wiki?curid=81483", "title": "ID", "text": "ID\n\nSpojení písmen I a D může mít různé významy:\n\n\n\n\n"}
{"id": "81485", "url": "https://cs.wikipedia.org/wiki?curid=81485", "title": "Pribina", "text": "Pribina\n\nPribina (\"Priuuinna\", \"Priwina\", \"Privina\") byl nitranský kníže. V letech 825 až 833 byl posledním knížetem Nitranského knížectví a asi od roku 840 prvním knížetem Blatenského knížectví na území dnešního Maďarska. Za manželku měl Bavorku.\nNěkdy v letech 821/825 až 833/836 salcburský arcibiskup Adalram doprovázel franského krále Ludvíka Němce na jeho výpravě do Potisí proti Bulharům. Navštívil také Nitru a vysvětil tam první kostel (snad na Martinském vrchu v části Nitry zvané Chrenová), který dal Pribina postavit okolo roku 828, i když se předpokládá, že křesťanské jádro tu tvořily jen menší kolonie franských obchodníků. Jednalo se nejen o první křesťanský kostel na území Slovenska, ale také na celém území západních a východních Slovanů. Tento fakt dokládá, že Nitranské knížectví bylo již v té době známo a respektováno ve Franské říši. Není zcela jasné, jestli byl Pribina v dané době již křesťanem, ale dá se předpokládat, že byl pod vlivem své bavorské manželky a stykem s bavorským německým prostředím byl nakloněn křesťanské kultuře.\n\nV roce 833 (836?) se území Nitranského knížectví zmocnil Mojmír I., který tak dovršil sjednocení slovanských kmenů na území Moravy a Slovenska a vytvořil silný státní celek říše Velkomoravské. Podle Dušana Třeštíka byl Pribina podřízen moravskému knížeti, ale usiloval o osamostatnění.\nPo porážce Pribina utekl do exilu ke správci franské Východní marky Ratbodovi a tam byl také na příkaz Ludvíka Němce v roce 837 v kostele sv. Martina v Traismaueri pokřtěn.\nTento fakt však nevylučuje možnost, že Pribina mohl být pokřtěn již předtím, avšak jiným způsobem (ponořením do vody, bez vyřeknutí křtící formule), který byl v té době používán některými misionáři. Tento způsob křtu však podle ustanovení biskupů z roku 796 nebyl považován za platný, což mohlo být příčinou nového křtu.\n\nPo strávení jistého času u Ratboda vznikla mezi ním a Pribinou roztržka, která vedla k tomu, že Pribina byl spolu se svými lidmi a synem Kocelem přinucen přesunout se do Bulharska a později k Ratimírovi (vojvoda panonského Chorvatska). Ve stejném čase byl Ratbod vyslán na vojenskou výpravu proti Ratimírovi. Ratimír byl přinucen k útěku a Pribina musel ustoupit a překročil řeku Sávu. Tam ho přijal hrabě Salacho a smířil ho s Radbodem.\n\nNa počátku 40. let 9. století, snad přímo roku 840 (či 842), obdržel Pribina od Ludvíka II. Němce jako beneficium část Dolní Panonie kolem řeky Zaly západně od Blatenského jezera. Postupně se toto území vyvinulo v jakési franské klientské knížectví pod Pribinovou vládou. Brzy po získání území začal s výstavbou nového centra zvaného Mosapurc či Blatnograd.\n\nPribina při této příležitosti podřídil Liupramovi svého kněze Dominika. Na Pribinovu prosbu později Liupram poslal ze Salzburgu řemeslníky a umělce, kteří postavili kostel uvnitř Pribinova hradiska a kde byl pohřben mučedník Hadrián. Jednalo se o největší kostel tehdejší východní a střední Evropy. V roce 860 král Ludvík Němec vydal listinu, kterou schválil a potvrdil darování pozemků, které Pribina věnoval klášteru v Niederalteichu. Listina také obsahuje výraz \"Slougenzin Marcham\" (slovenská marka).\n\nPribina byl zabit Moravany v bojích mezi Karolomanem a Rastislavem. Podrobnosti a přesný datum jeho smrti nejsou známy. Jeho knížectví zdědil syn Kocel.\n\nPůvod jména Pribina může být různý, a to buď že je odvozené z latinského slova \"privignus\" (což znamená nemanželský syn, levoboček), nebo že je slovanského původu. Historici se přiklánějí více k druhé možnosti a tvrdí, že jméno Pribina vzniklo buď ze slova \"pŕvina\", což znamená prvorozený syn, první z rodu, nebo je jméno Pribiny odvozené od slova \"přibývat\". Takovéto vysvětlení původu má své opodstatnění, protože Pribinovi v době, když byl nitranským knížetem, určitě přibývala moc, sláva, udatnost nebo území.\n\nV roce 1933 byly v Nitře při příležitosti 1100. výročí vysvěcení prvního kostela organizovány Pribinove slávnosti. Z oficiálního programu původně církevních oslav pražská vláda vyloučila účast slovenských autonomistů, mezi které patřil také předseda největší katolické organizace Spolku sv. Vojtěcha Andrej Hlinka. Po masové manifestaci slovenského lidu však promluvil z tribuny proti ideám čechoslovakizmu a popírání svébytnosti slovenského národa.\nPribinove slávnosti ve své době přispěly ke kompromitaci československé vlády před zahraničním tiskem i směrem k slovenskému národu.\n\nV současnosti při příležitosti oslav vzniku Slovenské republiky propůjčuje prezident osobnostem, které se významně zasloužily o její hospodářský, sociální nebo kulturní rozvoj státní vyznamenání Pribinův kříž.\n\nPribina byl zobrazen na nejnižší ze série slovenských bankovek, které byly na Slovensku v platnosti až do zavedení eura v roce 2009. V roce 2011 vydala Národní banka Slovenska na jeho počest zlatou sběratelskou minci.\n\n"}
{"id": "81487", "url": "https://cs.wikipedia.org/wiki?curid=81487", "title": "Marksistskaja (stanice metra v Moskvě)", "text": "Marksistskaja (stanice metra v Moskvě)\n\nMarksistskaja ( ) je stanice moskevského metra.\n\nStanice se nachází na Kalininské lince, v její západní polovině. Postavena byla jako podzemní, hluboko (60 m) pod zemí založená, trojlodní, ražená a přestupní. Má jeden výstup, který vede z jednoho konce střední lodi eskalátorovým tunelem do podzemního vestibulu; z prostředku téže lodi pak kolmo k ose stanice po schodech vychází přestupní chodba k stanici Taganskaja na dalších linkách. Na obklad stěn a pilířů byl použit červený a růžový mramor, pro podlahu pak černá žula.\n\nVýstavba stanice byla velmi náročná; vzhledem k obtížným geologickým podmínkám se dělníci při stavbě v druhé polovině 70. let setkali s mnohými obtížemi. Těsně před dokončením se do prostoru již skoro hotové stanice začala rychle dostávat voda; hrozilo i zatopení již provozované stanice Taganskaja o několik metrů výše. Voda musela být vyčerpána a některé instalace vyměněny. Pro veřejnost se Marksistskaja otevřela 30. prosince 1979 spolu s ostatními stanicemi prvního úseku linky Kalininskaja.\n\n"}
{"id": "81497", "url": "https://cs.wikipedia.org/wiki?curid=81497", "title": "Federální shromáždění", "text": "Federální shromáždění\n\nFederální shromáždění (zkráceně FS, dlouhý název Federální shromáždění Československé socialistické republiky, později Federální shromáždění České a Slovenské Federativní Republiky) byl československý federální parlament, nástupce dřívějšího Národního shromáždění ČSSR. Bylo zřízeno Ústavním zákonem o československé federaci v rámci federalizace Československa od 1. ledna 1969. Zaniklo k 31. prosinci 1992 se zánikem československé federace.\n\nSouběžně s Federálním shromážděním působily též dva samostatné parlamenty národních republik, Česká národní rada a Slovenská národní rada. V době komunistické normalizace bylo jeho fungování spíš formální, parlament ve skutečnosti nebyl hlavním „centrem moci“.\n\nFederální shromáždění tvořily dvě komory:\n\nSídlilo v budově Federální shromáždění z roku 1974, přistavěné k bývalé Pražské burse pro zboží a cenné papíry z roku 1938 nedaleko hlavní budovy Národního muzea.\n\nPrvní schůze Federálního shromáždění (společná schůze obou sněmoven) se konala 30.–31. ledna 1969 ve Španělském sále na Pražském hradě. Mottem Federálního shromáždění v letech 1969-1990 bylo heslo \"\".\n\nVolby do Federálního shromáždění se konaly v pětiletém intervalu. Vzhledem k dobové situaci (normalizace) byly volby po většinu jeho trvání pouze formální (volila se jednotná kandidátka Národní fronty).\n\nVolební období: \n\nV letech  1990 a 1992 proběhly historicky jediné řádné a z dnešního hlediska relativně svobodné volby do Federálního shromáždění.\n\n\nVe dvou historických obdobích byli poslanci do Federálního shromáždění doplňováni nikoliv volbou, ale kooptací.\n\nKoncem roku 1969 v rámci normalizace byli z parlamentu odstraňováni emigranti a reformní komunisté (Jan Šubrt, Jiří Pelikán, Gertruda Sekaninová-Čakrtová, František Kriegel, František Vodsloň, Božena Fuková a Václav Prchlík) a nahrazeni novými poslanci, kooptovanými (Jaroslav Kožešník, Vladimír Vedra, Jan Fojtík a Vladimír Mařík), přičemž při výběru hrálo podstatnou roli národnostní hledisko.\n\nPodruhé byla cesta obměny všech tří parlamentů (Federální shromáždění ČSSR, Česká národní rada, Slovenská národní rada) kooptací zvolena při Sametové revoluci. Dne 28. prosince 1989 přijalo Federální shromáždění tzv. kooptační zákon, tedy ústavní zákon č. 183/1989 Sb., o volbě nových poslanců zákonodárných sborů, podle něhož se v případě uprázdnění poslaneckého místa neměly konat nové volby, ale nového člena si volil zákonodárný sbor sám. Tento zákon měl stanovenou účinnost do dne voleb, nejpozději však do konce roku 1990. Současně byl přijat i ústavní zákon č. 182/1989 Sb., jímž se změnilo znění poslaneckého slibu. Kooptace nových poslanců Federálního shromáždění probíhaly od 28. prosince 1989 do 27. února 1990, kdy byly přijaty zákony o volbách v červnu 1990.\n\nOd 23. ledna 1990 do 31. března 1990 mohli být podle ústavního zákona 14/1990 Sb., o odvolávání poslanců zastupitelských sborů a volbě nových poslanců národních výborů, přijatého 23. ledna 1990 a vyhlášeného a účinného od téhož dne, poslanci, kteří v rámci rozložení politických sil nebo vzhledem k svému dosavadnímu působení neskýtají záruky rozvoje politické demokracie, ze své funkce odvoláni politickou stranou, jejímiž jsou členy. Poslance bez stranické příslušnosti mohl odvolat příslušný orgán Národní fronty po vzájemné dohodě s Občanským fórem v České socialistické republice a s hnutím Veřejnost proti násilí ve Slovenské socialistické republice. Fakticky byla odvolání poslanců obou komor přijata předsednictvy sněmoven během dvou dnů, 29. a 30. ledna 1990.\n\nZa autora myšlenky kooptace v roce 1989, kterou mnozí přijímali s nesouhlasem či rozpaky, bývá označován reformní komunista Zdeněk Jičínský, který to považoval za akt spravedlivé odplaty za odstranění reformních komunistů z parlamentu kooptací v roce 1969. O měsíc později vláda konstatovala, že toto řešení zdiskreditovalo Českou republiku v zahraničí.\n\n28. prosince 1989 byl předsedou Federálního shromáždění zvolen čerstvě kooptovaný poslanec Alexander Dubček.\nPředsedy Federálního shromáždění byli: \n\n\nFederální shromáždění sídlilo v budově Federální shromáždění z roku 1974, přistavěné k bývalé Pražské burse pro zboží a cenné papíry z roku 1938 nedaleko hlavní budovy Národního muzea. Po zániku Československa budovu v letech 1995 až 2009 využívalo Rádio Svobodná Evropa/Rádio Svoboda. Od roku 2009 budova patří Národnímu muzeu.\n\n\n"}
{"id": "81498", "url": "https://cs.wikipedia.org/wiki?curid=81498", "title": "Komentářový spam", "text": "Komentářový spam\n\nZa komentářový spam či diskusní spam (z anglického Forum spam) je považováno vkládání reklamních, nevyžádaných, obtěžujících či nerelevantních příspěvků do volně dostupných diskusních fór na Internetu. Slovo spam je převzaté z e-mailové analogie.\n\nV některých elektronických časopisech či v blozích mají čtenáři možnost vyjádřit svůj názor k tématu či článku v připojené diskusi. Podobná možnost jsou i tzv. knihy návštěv. Původně byl tento nástroj zamýšlen pro zpětnou vazbu čtenář – redakce. Protože vložení vlastního příspěvku je poměrně jednoduché, někteří uživatelé začali do diskusí vkládat reklamy na svoje produkty či vlastní stránky, někteří jednotlivci dokonce používají spamové příspěvky v diskusích jako hlavní formu propagace. Problém komentářového spamu se ještě zhoršil poté, co se objevili roboti – počítačové programy, které prochází webové stránky a snaží se vkládat spam do dostupných formulářů.\n\nCílem spammerů mohou být jak hodně navštěvované stránky (kdy se očekává, že někdo ze zvědavých návštěvníků na odkaz klikne), tak i stránky méně navštěvované (kde zase odkazy na vlastní web zvyšují hodnocení webu ve vyhledávačích).\n\nV současné době je problémem zejména automaticky vkládaný komentářový spam, a to pro jeho objem. Robot je totiž schopen v krátkém čase obejít velké množství stránek a tam spam vložit. V česky mluvící části Internetu se česky psaný automatický spam příliš nerozšířil, je však zřejmě jen otázkou času, kdy k tomu dojde.\n\nZpůsobů, jak bojovat s komentářovým spamem, je více:\n\n\nČeská legislativa se komentářovým spamem nezabývá.\n"}
{"id": "81507", "url": "https://cs.wikipedia.org/wiki?curid=81507", "title": "Internetový bot", "text": "Internetový bot\n\nInternetový bot (zkrácenina slova \"robot\") je počítačový program, který pro svého majitele opakovaně vykonává nějakou rutinní činnost na internetu - obvykle sbírá data, odesílá a zpracovává požadavky na služby vzdálených serverů.\n\nČastým příkladem bota jsou \"vyhledávací boti\" internetových vyhledávačů, v angličtině crawler, spider, gatherer (doslova „prolízač“, pavouk, „shomažďovač“ - v češtině nejčastěji pavouk). Tento typ botů prochází jednotlivé webové stránky, hledá na nich odkazy na nové stránky, indexuje obsah zpracovávaných stránek a umožňuje jejich následné prohledávání. Podobným příkladem může být \"bot na kontrolu odkazů\" (linkchecker). Prochází zadanou množinu stránek (opět následuje odkazy) a hledá na nich odkazy na již neexistující stránky.\n\nBot může informace do stránek i vkládat (odesíláním dat přes HTTP), existují např. boti vkládající komentářový spam. Takový bot vyhledává formuláře na webu a vkládá do nich reklamní text nebo komerční sdělení.\n\nExistují rovněž boti, kteří získávají e-mailové adresy, jež vkládají do databází příjemců pro rozesílání nevyžádané pošty (spamu). Odtud se jim říká \"spamboti\", řidčeji harvesters. Jeden ze způsobů je prohledávání internetových stránek - e-mailovou adresu obvykle poznají podle přítomnosti zavináče – @. Protože objem takového spamu přesáhl míru únosnosti, bývá naléhavě doporučováno e-mailové adresy na internetu nezveřejňovat přímo, ale nějakým pro člověka snadno pochopitelným způsobem je opsat, např. jmeno (zavinac) domena.cz. Některé servery jdou v tomto uživatelům vstříc a e-mailové adresy takto rozloží automaticky nebo je vloží ve formě obrázku (či obrázkem nahradí jednotlivá písmena nebo alespoň znak zavináče). Existuje i způsob přes kaskádové styly, ten však zužuje skupinu uživatelů na ty s prohlížeči s podporou CSS(2).\n\nSpamovací boti však e-mailové adresy můžou získat rovněž sledováním odpovědí vzdálených SMTP serverů. Provádějí na vzdálený poštovní server tzv. slovníkový útok, kdy se pokouší doručit e-mail na adresy složené z obvyklých jmen a příjmení, oblíbených názvů a přezdívek (svoboda, novak, cerny, atd.). Tyto adresy jsou proto ohroženější, jako protiopatření se doporučuje např. rozšíření adresy o další znaky (xsvoboda, novak69, …).\n\nNěkteré weby místo kontaktního mailu rovnou zobrazí formulář (třeba na připomínky k správě či obsahu jejich stránek), který je po vyplnění uživatelem zpracován na serveru, přičemž se teprve pošle na adresu administrátora nebo jiné zodpovědné osoby. Při nedůsledném zpracování tohoto formuláře vzniká bezpečnostní díra, kterou může bot využít a pomocí ní rozeslat spam nejen správci ale libovolnému příjemci.\n\nZajímavostí je ring serverů, které na spamboty políčily past - zobrazují stránky s desítkami mailových adres a odkazy vedoucí na obdobné takové stránky spřátelených serverů. Tyto stránky jsou vygenerované a odkazy lze procházet donekonečna, aniž by spamboty jediný z nich vyvedl mimo ring (obtěžovat běžné uživatele). Zmíněné e-mailové adresy pak patří největším prokázaným spamerům, takže tito v podstatě „sklízejí co zaseli“.\n\nWikipedie používá k různým údržbářským pracím, např. údržbě , odstraňování nefunkčních , vytváření nových či odstraňování .\n\nBot nemusí pracovat pouze s webovými stránkami, IRC bot může poslouchat na IRC kanálu a reagovat na zaslané příkazy, či do IRC kanálu nějakou konverzaci odesílat.\n\nÚkolem dalšího z botů, tzv. chatterbota, není sbírat nebo zasílat spam, ale bavit uživatele předstíráním (simulací) inteligentní konverzace. Zpravidla jeho algoritmus není tak dokonalý, aby obstál srovnání s živým protějškem (více viz Turingův test), většinou se jen snaží analyzovat z vět klíčová slova a na ně odpovědět podle připravených vzorů.\n\nDnešní počítačové viry a červi často staví \"botnety\", což jsou sítě propojených botů na zavirovaných počítačích (zotročená síť počítačů), kteří čekají na příkazy majitele a poté používají napadené počítače k jejich splnění. Tímto způsobem jsou často vytvářeny DDoS útoky nebo rozesílány spamy.\n\nObchodovací boti obchodují online například na forexových trzích. Jedná se o software, který programově sbírá data a následně je analyzuje. Na základě již získaných dat vyhodnocuje stav na trhu a podle něj zadává pokyny k prodeji nebo koupi. S pomocí forexových robotů lze snadno obchodovat na finančních, kapitálových a dalších trzích. Jedná se však o sporný způsob obchodování, vzhledem k tomu, že minulé úspěchy na trhu nepředpokládají budoucí a forexovým robotům chybí lidský faktor.\n\n\n\n"}
{"id": "81512", "url": "https://cs.wikipedia.org/wiki?curid=81512", "title": "Jidáš Iškariotský", "text": "Jidáš Iškariotský\n\nJidáš Iškariotský, ( יהודה איש־קריות, \"Jehuda iš Karijot\", doslova \"Jehuda (muž) z Karijot\") je biblická novozákonní postava. Šlo o jednoho z 12 původních apoštolů Ježíše Krista, který svého mistra zradil a umožnil jeho zatčení. V biblických textech je líčen jako záporná postava, poněkud jiný pohled mají gnostické apokryfy, z nichž nejznámější je Evangelium podle Jidáše.\n\nJméno Jidáš odpovídá jménu Juda. Pro odlišení od Judy bratra Ježíše se používá přídomek Iškariotský. Kralická bible používá jméno \"Judas Iškariotský\". V řeckém originálním textu zní jeho jméno \"Ἰούδας Ἰσκαριώτης\".\n\nExistuje několik výkladů jeho původu. Nejrozšířenější vysvětlení jej vykládá jako „muž z Keriót“ hebrejsky iš Kariot, což je odkaz na jeho rodnou ves, ležící poblíž Hebronu a zmiňovanou dvakrát v bibli. Kritiky tohoto výkladu je však poukazováno na to, že všichni Ježíšovi následovníci mají být z Galileje a Jidáš by jediný byl z Judeje. Jiní jej interpretují jako variaci výrazu „sikario“ jako by šlo o narážku na bojovníka, ozbrojeného dýkou, která se latinsky nazývá \"sica\". A nakonec je tento přídomek pokládán za jednoduchý přepis hebrejsko-aramejského výrazu, který znamená: „Ten, který ho měl zradit“. \n\nOznačení „ten, který ho měl zradit“ se vyskytuje dvakrát v Janově evangeliu, tedy po Petrově vyznání víry a potom během pomazání v Betánii. Další pasáže naznačují, že zrada právě probíhala, když říkají „Ten, který ho chtěl zradit“ – během poslední večeře po oznámení zrady a po Ježíšově uvěznění. Naproti tomu seznamy Dvanácti apoštolů mluví o zradě jako o faktu, ke kterému již došlo: Jidáš Iškariotský, který ho pak zradil, tak jak to říká Marek, Matouš a Lukáš mají rovnocenné výrazy. V každém případě je opakovaně jmenován „jedním z Dvanácti“. nebo „z počtu Dvanácti“. Ježíš dokonce dvakrát, když mluví k apoštolům, právě o něm říká: „jeden z vás“. A Petr o něm řekne, že „se počítal k nám a měl účast na této naší službě“.\n\nV historii biblického výkladu se objevují různé vykladačské problémy:\n\nJak je možné, že si Ježíš vyvolil tohoto člověka? Ježíš věděl od počátku, že v Jidášově životě jsou nějaká nebezpečí, že může udělat nesprávná rozhodnutí. Jidáš se staral o peníze (Jan 12, 6b; 13, 29a) a v Janově evangeliu je označen také za zloděje (Jan 12, 6a). Tajemství volby vyniká ještě více, když o něm Ježíš pronáší velmi přísný soud: „Běda tomu člověku, který Syna člověka zradí!“ (Mt 26, 24). Ještě hutnějším se pak stává tajemství jeho věčného údělu, dozvídáme-li se, že se v Jidáši hnulo svědomí a přinesl velekněžím a starším těch třicet stříbrných nazpátek a řekl: „Zhřešil jsem: zradil jsem nevinnou krev“ (Mt 27, 3-4). I když se pak vzdálil, aby se šel oběsit (srv. Mt 27, 5).\n\nDruhá otázka se týká jeho jednání: Proč Ježíše zradil? Tato otázka je předmětem různých hypotéz. Někteří poukazují na faktor jeho lačnosti po penězích, jiní zastávají vysvětlení mesiánské povahy: Jidáš byl prý zklamán tím, že Ježíš nezařadil do svého plánu politicko-vojenské osvobození své země. Evangelní texty však ve skutečnosti kladou důraz na další aspekt: Jan výslovně praví, že „ďábel už vnukl Jidáši Iškariotskému, synu Šimonovu, myšlenku, aby ho zradil“ (Jan 13, 2); podobně píše Lukáš: „Tu vstoupil satan do Jidáše zvaného Iškariotský, který byl z počtu Dvanácti“ (Lk 22, 3). Tímto způsobem jsou překročeny historické motivace a událost se vysvětluje na základě osobní odpovědnosti Jidáše, který podlehl pokušení Zlého. Jeho zrada zůstává v každém případě tajemstvím.\n\nVe východních Čechách se místy dochoval velikonoční zvyk Vodění Jidáše.\n\nStejně tajemnou zůstává i jeho postava, kolem které existuje mnoho smyšlenek a teorií. Nejextrémnější z nich postulují názor, že nikdy neexistoval a že do evangelijního příběhu byl zařazen z „dramaturgických“ důvodů (John Shelby Spong), případně jako pokus svést vinu za ukřižování Ježíše na židy v době, kdy raná církev už nepodnikala misii mezi vyznavači judaismu, a naopak se snažila usmířit si římskou moc (Pinchas Lapide). Nepřímým důkazem toho, že Jidáš je pozdějším dodatkem, je podle nich úplná nepřítomnost postavy Jidáše v nejstarších dokumentech Nového zákona (Pavlových listech sepsaných v letech 40–60 po Kr.). Naopak v evangeliích se Jidáš objevuje – čím mladší to které evangelium je, tím více podrobností o Jidášově zradě dodává.\n\nPostava Jidáše se ve středověké Evropě stala ztělesněním všech židů a příběh Jidášovy zrady se stal jedním ze zdrojů křesťanského antijudaismu. Právě z řad mnoha katolických a protestantských historiků (např. William Klassen) vzešel pokus přehodnotit Jidášovu postavu.\n\n\n\n"}
{"id": "81513", "url": "https://cs.wikipedia.org/wiki?curid=81513", "title": "Bouře (meteorologie)", "text": "Bouře (meteorologie)\n\nBouře je soubor atmosférických jevů vázaných na hlubokou cyklónu (tlakovou níži) nebo též označení pro samotnou cyklónu, v níž se tyto jevy vyskytují, jedná se především o silné větry přesahující stupeň vichřice, které vyvolávají na moři velké a nebezpečné vlny a při pobřeží bouřlivé přílivy; na pevnině vyvrací stromy a poškozuje budovy; jsou provázeny rozsáhlými oblastmi konvekčních bouří s intenzívními srážkami a bouřkami na studené frontě. Bouře jsou na povětrnostních mapách charakteristické zhuštěnými izobarami, které odpovídají oblastem se silnými větry.\n\nPříkladem takových bouří jsou Anatol (2. – 4. prosinec 1999), Lothar (24. – 27. prosinec 1999) a Martin (25. – 28. prosinec 1999), tyto bouře způsobily škody za 13 miliard euro.\n\nNejčastěji se setkáváme s klasifikací bouří podle struktury. Typ bouře je odvislý od instability a na střihu větru. Rozeznávají se tři základní typy: unicela, multicela a supercela.\n\nUnicely jsou bouřky s jednoduchým životním cyklem, přičemž délka jejich trvání se uvádí okolo 30 minut od začátku pozorování srážek.\n\nV multicele jsou buňky spojeny do většího systému, ale mohou se nacházet v různém stádiu životního cyklu. Tento útvar má oblasti se sestupnými a výstupné proudy, jenž jsou od sebe odděleny gust frontou, řekněme „nárazovou frontou“, která se může při zemi rozbíhat i do větších vzdáleností, přičemž sebou přináší zesílení větru a tlaku vzduchu, naopak se ochlazuje a mění se směr větru - má tedy charakter jakési malé studené fronty. V mnoha případech se stává, že se vyvine nedospělé stádium multicely v podobě flanking line - pásu konvektivní oblačnosti.\n\nSupercela je nejnebezpečnějším typem bouře s typicky silnými nárazy větru, kroupami a devastujícími tornády. To je způsobeno abnormálně velkou instabilitou nebo velkou helicitou (helicity) v tocích vyživujících supercelu. Supercely mají na radiolokačním odrazu charakteristický hák - hook echo, který ukazuje na rotaci celého systému, supercela má tedy charakter mezocyklóny. Supercela na rozdíl od multicel nemá takový počet přestřelujících vrcholů - overshooting top.\n\n\n"}
{"id": "81517", "url": "https://cs.wikipedia.org/wiki?curid=81517", "title": "Stanislav Hanzlík", "text": "Stanislav Hanzlík\n\nStanislav Hanzlík (11. května 1878 Plzeň – 8. října 1956 Praha) byl český meteorolog světového významu, ředitel univerzitního meteorologického ústavu a profesor meteorologie a klimatologie na Karlově univerzitě.\n\nRoku 1902 získal doktorát z filozofie, pokračoval ve studiu na univerzitách ve Štrasburku, v Berlíně, na Harvardově univerzitě v Cambridgi ve Spojených státech, byl na stážích ve Washingtonu a ve Vídni. Roku 1907 publikoval v Praze svou první objevnou práci \"O studených a teplých anticyklonách\", roku 1908 ve Vídni publikuje obdobnou práci v němčině \"„Die räumliche Verteilung der meteorologischen Elemente in den Antizyklonen. Ein Beitrag zur Entwicklungsgeschichte der Antizyklonen.“\" (Prostorové rozdělení meteorologických prvků v anticyklónách. Příspěvek k vývoji anticyklón.). Roku 1912 publikoval druhou významnou a objevnou práci o cyklónách \"„Die räumliche Verteilung der meteorologischen Elemente in den Zyklonen. Ein Beitrag zur Entwicklungsgeschichte der Zyklonen.“\" (Prostorové rozdělení meteorologických prvků v cyklónách. Příspěvek k vývoji cyklón.). Oba předchozí příspěvky ovlivnily práci norské meteorologické školy vedené Vilhelmem Bjerknesem.\n\nStanislav Hanzlík v těchto pracích zúročil poznatky získané ve Spojených státech a pozorování z horských observatoří. Byl jedním z prvních meteorologů, kteří popsali vertikální profil tlakových útvarů a je mu připisován objev „teplých anticyklón“.\n\nBěhem svého života procestoval mnoho zemí, své poznatky z těchto cest uplatnil nejen při svých přednáškách, ale také v knize \"Základy meteorologie a klimatologie\", která vyšla hned třikrát – naposledy roku 1956.\n\n\n"}
{"id": "81532", "url": "https://cs.wikipedia.org/wiki?curid=81532", "title": "Adolf Kajpr", "text": "Adolf Kajpr\n\nAdolf Kajpr SJ (5. července 1902, Hředle – 17. září 1959, Leopoldov) byl český jezuita, katolický kněz, horlivý kazatel, zpovědník, duchovní vůdce, publicista a vydavatel katolického tisku. Vyjadřoval se nejen k ústředním tématům katolické víry, ale také k soudobým společenským a politickým tématům. Za své názory byl vězněn nacisty (1941–1945) i komunisty (1950–1959). Po devíti letech v komunistických žalářích, ve věku 57 let, zemřel „v pověsti svatosti a mučednictví“.\n\nAdolf Kajpr se narodil 5. 7. 1902 v Hředlích, pokřtěn byl 12. 7. 1902 v kostele sv. Vavřince v nedalekém Žebráku. Rodiče Adolf (1859–1906) a Anna, roz. Kytková (1861–1905), si v Hředlích pronajali hostinec a řeznictví. Po smrti matky se otec se syny vrátil do rodných Bratronic. Sám však záhy zemřel také. O osiřelé chlapce se starala hodná a přísná teta Klára spolu s manželem Josefem Bůžkem. V letech 1908–1916 studoval v obecné škole. Potom nádeničil, krátce se učil ševcem a nakonec vstoupil do učení v nedalekém mlýně Roučmída. Projevil však zájem o studium a proto se samostatně připravil ke studiu na gymnasiu. V letech 1924–26 absolvoval službu v československé armádě. Poté, ve věku 24 let, byl přijat na Arcibiskupské gymnasium v Praze spravované jezuity.\nPo sextě vstoupil do noviciátu Tovaryšstva Ježíšova, který strávil v letech 1928–30 na Velehradě. Přitom se také připravil k maturitní zkoušce, kterou vykonal s vyznamenáním. Dne 15. 8. 1930 složil na Velehradě řádové sliby. V letech 1930–32 studoval filosofii v belgickém Eegenhoven a 1932–36 teologii v rakouském Innsbrucku (Rakousko). Tam přijal dne 26. 7. 1935 kněžské svěcení. O několik dní později slavil primici v kostele sv. Ignáce v Praze a v kostele Všech svatých v Bratronicích. Bezprostředně po závěrečných zkouškách byl na rok 1936–37 vyslán na třetí probaci ve francouzském Paray-le-Monial. Po skončení formace se vrátil do vlasti.\nOd r. 1937 Kajpr žil a pracoval u sv. Ignáce v Praze. Plnil své povinnosti v řádové komunitě, působil v pastoraci, vedl exercicie. Vyučoval křesťanskou filosofii na Arcidiecésním bohosloveckém učilišti pražském (1940–41). Nejširší dopad měla jeho aktivita na poli tiskovém. Stal se redaktorem čtyř řádových časopisů, do nichž sám přispíval: Obrození (1939–40), Dorost (1939–40), Nové směry (1940–41) a Posel Božského Srdce Páně (1937–41).\n\nList Dorost vzbudil r. 1939 nevoli okupantů, když se na titulní straně objevila fotomontáž, na níž Kristus-Héraklés přemáhá trojhlavého psa Kerbera, který střeží lidi v říši temnot a smrti. V tlamě tohoto spolupracovníka smrti byl nakreslen hákový kříž, symbol nacismu.\n\nRedaktoři Alois Koláček SJ a Adolf Kajpr SJ byli opakovaně napomínáni gestapem. V březnu 1940 byl Koláček zatčen, v dubnu byl Dorost zastaven. Kajprovi však na mládeži záleželo natolik, že začal vydávat bez souhlasu úřadů oběžník Nové směry. Své čtenáře a posluchače povzbuzoval k víře, naději a autentickému vlastenectví.\n\nPřipomínal, že jediným pravým Vůdcem lidstva je Kristus a křesťan má stát na straně obhájců dobra, spravedlnosti, práva a rovnosti všech lidí i národů, i když má především milovat svou vlast. V únoru 1941 se právě z těchto důvodů postavil proti tomu, že se kolaboranti dovolávali sv. Václava, aby jím zdůvodnili své pojetí přináležitosti Čechů k Říši. Tím přitáhl pozornost gestapa, na jehož pokyn bylo vydávání listu zastaveno.\n\n20. 3. 1941 byl Kajpr zatčen kvůli „štvavým“ a „nenávistným“ článkům proti Říši. Nejprve byl vězněn na Pankráci, pak v koncentračním táboře Terezín, s „přestávkou“ na práci ve výjezdním komandu, jež v Nové Huti (dnes Nižbor) u Berouna upravovalo budovu a zahradu určenou k rekreaci příslušníků gestapa.\n\nPo přechodném pobytu znovu na Pankráci byl v září 1941 transportován do koncentračního tábora Mauthausen. Pracoval v pověstném hrůzném kamenolomu. V květnu 1942 byl převezen do Dachau. Zde bydlel do konce války na tzv. kněžském bloku. Pracoval mj. v komandu plantáže. Písemně zůstával ve spojení s pražskými jezuity.\n\nDne 29. 4. 1945 bylo Dachau osvobozeno. O necelý měsíc později, 21. 5. 1945, byl Kajpr transportován do vlasti, ke sv. Ignáci v Praze. Pro své postoje obdržel 12. 8. 1947 od prezidenta republiky dvě státní vyznamenání.\nDne 15. 8. 1945 složil Kajpr čtvrtý řeholní slib a stal se profesem Tovaryšstva Ježíšova. Byl vyhlášeným kazatelem, vedl duchovní obnovy i exercicie. Obnovil vydávání listu Dorost. Vzápětí se však stal výkonným redaktorem periodika Katolík: list pro kulturu a život z víry, který se stal vedle kazatelny hlavní tribunou, z níž v l. 1945–48 šířil evangelium, své pojetí křesťanského života i apoštolátu a postřehy o současnosti.\n\nList měl veliký vliv na způsob, jímž věřící vnímali vývoj poválečného Československa, ve kterém se projevovala rostoucí moc komunistické strany. Kajpr sám byl muž výrazně sociálního smýšlení. Z povahy doby nicméně plynula potřeba, aby polemizoval s marxismem-leninismem. Otevřeně varoval, že jakýkoli ateistický humanismus nutně vede ke koncentračním táborům, věznicím, popravám a mnoha jiným formám perzekuce. Již v únoru 1948 bylo periodikum Katolík prohlášeno za protistátní a reakční a bylo mu odňato povolení k tisku. Tím zaniklo.\n\nKajpr se poté plně věnoval pastoraci. V homiliích sílil víru posluchačů, často vedl exercicie a rekolekce.\n\nDne 14. 3. 1950 byl Kajpr na pokyn ministra spravedlnosti a předsedy Státního úřadu pro věci církevní Alexeje Čepičky zatčen. Na řádech mělo být ukázáno, že je církev společensky nebezpečný nepřítel, jemuž je třeba se postavit. Procesem měl být také připraven zásah proti všem mužským řeholím (tzv. akce K). Kajpr byl vybrán pro svůj věhlas a pro svou kritiku komunistické ideologie i praxe.\n\nStejně jako nacisté, i komunisté jej zatkli kvůli „štvavým“ článkům proti lidově demokratickému zřízení, a navíc i kvůli „rozvratným“ homiliím a „špionáži“ ve prospěch Vatikánu. Soudní líčení ve věci Machalka a spol. se konalo 31. 3. až 5. 4. 1950. Kajpr vystupoval statečně, pravdivě, střídmě. Byl shledán vinným z velezrady a odsouzen na 12 let do žaláře a k dalším, doplňujícím trestům.\n\nPo odsouzení byl Kajpr vězněn nejprve na Pankráci, po té na Mírově, ve Valdicích a nakonec v Leopoldově na Slovensku. Svědectví spoluvězňů hovoří o Kajprově hluboké víře a neokázalé zbožnosti, o jeho duchovních promluvách určených uvězněným kněžím, o exhortacích posílaných tajně laikům, o exerciciích, o přípravě tajných noviců Tovaryšstva Ježíšova a o životě s vězněnými jezuity, o vztazích k věznitelům i spoluvězňům, o přednáškách a diskusích ve věci filosofie, liturgie či literatury atd.\nDne 13. 9. 1959 jej při procházce postihl infarkt myokardu. Byl převezen na vězeňskou marodku. 17. 9. 1959 jej však postihl infarkt druhý a Kajpr zemřel. Bylo mu 57 let. Vedení věznice po poradě s nadřízenými orgány rozhodlo o tom, že bude pohřben na místním hřbitově do hrobu, který byl označen pouze jeho číslem. Až v době Pražského jara, za dočasného uvolnění politických poměrů, bylo jeho tělo 24. 10. 1968 exhumováno, převezeno do Prahy a 25. 10. uloženo do řádové hrobky na Vyšehradě.\n\nSoudní proces byl v následujících letech opakovaně přezkoumáván. Justice svá rozhodnutí měnila podle toho, jak se měnily politické okolnosti. Definitivní slovo bylo učiněno až 16. 12. 1993, kdy soud rozhodl, že je Kajpr účasten soudní rehabilitace, neboť byl zbaven osobní svobody nezákonně. Tím byl prohlášen za nevinného.\n\nČlenem Tovaryšstva Ježíšova byl Kajpr 31 let, knězem 24 roků. Z toho byl pro víru v Ježíše Krista a pro věrnost církvi vězněn 13,5 roku a právě ve vězení a v jeho důsledku zamřel.\n\nVolání po blahořečení (beatifikaci) se ozývá už od Kajprova úmrtí. Sám papež sv. Jan Pavel II. ho představil jako jednoho z řeholníků, kteří dokázali i v podmínkách nacistických koncentračních táborů a vězení dávat „příklad velké důstojnosti životem křesťanských ctností“ (26. 4. 1997), a řekl o něm, že „zemřel v pověsti svatosti“ (20. 5. 1995).\n\nV průběhu času se jeho spolupracovníci a spolubratři, lidé, další pamětníci a později badatelé postupně vyjadřovali o pozoruhodném svědectví jeho života. Předkládáme zde tři příklady, další lze najít v knize \"Maximální křesťanství\".\n\nVáclav Feřt SJ (kněz, někdejší Kajprův představený), 1959: „\"Člověk věřící celým srdcem a zbožný jako dítě, strhující kazatel a originální spisovatel, nebojácný redaktor a poctivý vlastenec.\" [...] \"Jeho život, a zvláště jeho kněžský život byl opravdu smírnou obětí. Víc než polovičku svého tak plodného kněžského života prožil v žalářích.\" [...] \"Oheň, kterým se rozhořelo jeho srdce, neuhasl už nikdy. Strávil ho úplně na obětním oltáři. A já věřím, že náš drahý Otec Kajpr z tohoto očistného ohně tolikaleté oběti přešel jako věrný Kristův vyznavač do jasného ohně Ducha svatého a Boží lásky, kde s ostatními svatými a blahoslavenými, kteří nás předešli k Pánu, bude naším mocným přímluvcem. Odpočívej v pokoji a přimlouvej se za nás!\"“\n\nJan Formánek SJ (kněz, Kajprův řádový vrstevník), 1978: „\"Úcta k tomuto Otci se šíří nejen mezi jeho spolubratry, nýbrž i mezi těmi, kteří jej znali z jeho apoštolské činnosti na kazatelně u sv. Ignáce, nebo jako skvělého redaktora časopisu pro mládež: Dorost, nebo katolického měsíčníku Posel Božského Srdce Páně a posléze i jako katolického žurnalistu a redaktora katolického týdeníku Katolík\".“\n\nRichard Čemus SJ (kněz, profesor teologie), 2013: „\"Kajprův příběh je příběhem svědectví pro Krista až do krajnosti. Takové martyrium nepatří jen historii: Ani dnes neztrácí nic ze svého jasu, ryzosti a naléhavosti výzvy\".“ „V\"šichni, kdo jej poznali, se jednomyslně shodují ve svědectví, že Kajpr žil a zemřel\" in fama sanctitatis et fama martyrii \"(v pověsti svatosti a mučednictví)\"“.\n\nNa podzim 2017 vyhověl generální představený Tovaryšstva Ježíšova Arturo Sosa SJ žádosti představeného české provincie Josefa Stuchlého SJ a vyslovil souhlas s tím, aby byl zahájen beatifikační proces Adolfa Kajpra. Pro první fázi, která probíhá na diecézní úrovni, byl vícepostulátorem jmenován prof. Vojtěch Novotný z Katolické teologické fakulty Univerzity Karlovy. Ten předložil pražskému arcibiskupovi žádost o to, aby bylo zahájeno šetření o životě a mučednické smrti Božího služebníka Adolfa Kajpra. Smyslem beatifikace je: oslavit Trojjediného Boha, poděkovat mu a představit jeho blahoslaveného jako přímluvce a příklad zdařilého křesťanského života.\n\nJedním z Kajprových výrazných rysů byla schopnost vykonávat \"službu slova\", tzn. různé formy hlásání radostné zvěsti o Ježíši Kristu a jeho díle. Uměl ukazovat, jak může být společenství člověka s Kristem, jehož jiným názvem je Církev, prožíváno v každodennosti a jak se má projevovat v lidských skutcích. Dokázal číst znamení doby a ukazovat, že „Kristovo poselství má platnou a krásnou odpověď na všechny otázky, i nejpalčivější“, a že „všechny denní události visí na věčnu“.\n\nSvé hlásání uskutečňoval především formou kázání: byl znám jako obratný, strhující, výborný kazatel, „mocný ve slově“ (srov. Lk 24,19). Druhým polem jeho činnosti byla redakce řádových časopisů, do nichž sám přispíval, v poválečném období to byl zejména list \"Katolík: list pro kulturu a život z víry\".\n\nJak bylo řečeno výše, ústředním bodem Kajprova hlásání bylo zaměření celého lidského života na Krista. Pro takto žitý život čerpá člověk především z účasti na mši svaté a je následně vyzván vydávat o Kristu a Bohu svědectví slovem i životem a to tak, aby mu jeho současníci co nejvíce rozuměli. Podle Božího vzoru je třeba soucítit s lidskými potřebami a utrpením.\n\nVěřící je zván zapojovat se do života společnosti, angažovat se v ní, mít přehled o dění, ne ledajakým způsobem, ale jako myslící člověk a křesťan. Úkolem křesťanského tisku není jen informovat, ale také formovat.\n\nKajpr projevoval také lásku k vlasti, opět v souladu s křesťanstvím. Mezi všemi státotvornými směry vyzdvihoval demokracii, byť si byl vědom i jejích slabostí.  Poukazoval na jejich nesoulad s křesťanstvím a na nebezpečí ztráty důstojnosti člověka, když se politický systém odkloní od Boha.\n\nKajpr rovněž neopomíjel význam Panny Marie.\n\n\"Úryvky z Kajprových textů k jednotlivým tématům jsou zpracovány na\" webových stránkách Kostela sv. Ignáce v Praze.\n\nSoupis Kajprovy bibliografie, kterou tvoří převážně příspěvky do listů, které redigoval, lze nalézt v knize NOVOTNÝ, Vojtěch. \"Maximální křesťanství: Adolf Kajpr SJ a list Katolík\". Praha: Karolinum, 2012, s. 266–291. (Bibliografie periodika Katolík: list pro kulturu a život z víry (1945–1948) je v elektronické podobě dostupná zde.)\n\nZ poválečného období se dochovalo celkem 104 Kajprových promluv, jsou představeny v publikaci NOVOTNÝ, Vojtěch. \"Ministerium verbi: Kázání Adolfa Kajpra o mši svaté, o posledních věcech člověka a o rozličných aspektech víry\". Praha: Karolinum, 2017.\n\n\n"}
{"id": "81535", "url": "https://cs.wikipedia.org/wiki?curid=81535", "title": "Lorenz", "text": "Lorenz\n\nLorenz (Lorenzová) [\"lorenc\"] je příjmení, které nosily mimo jiné tyto osobnosti:\n\n\nLorenz může být také křestní jméno.\n\n\n"}
{"id": "81536", "url": "https://cs.wikipedia.org/wiki?curid=81536", "title": "Lorenc", "text": "Lorenc\n\nPříjmení Lorenc pochází z latinského jména \"Laurentius\" (Vavřinec) a to od \"laurus\", vavřín. Další varianty tohoto jména jsou Laurent, Laurenc, Lorenz (z němčiny), Lauren(čík), Lorencovič (což znamená „syn Lorence“), Laurel, Lawrence (z angličtiny), Laurence.\n\nNosilo je více osob:\n\n"}
{"id": "81537", "url": "https://cs.wikipedia.org/wiki?curid=81537", "title": "Románský sloh", "text": "Románský sloh\n\nRománský sloh je umělecký sloh, který se ve středověku v 10.–13. století rozšířil ve stavitelství a výtvarném umění v zemích západní, jižní a střední Evropy. Na východě Evropy se v té době prosazoval byzantský sloh. Vývoj slohu nebyl jednoduchý, vznikl na území bývalé Západořímské říše.\n\nRománské umění bylo uměním v západních křesťanských zemích od začátku 11. až do poloviny 13. století. Do současnosti se zachovala řada církevních staveb, především kostelů. Kostely v západní Evropě tvořily v období mezi rokem 1000 a koncem 12. století podstatnou část stavební činnosti. Stavěly se však také paláce, hrady, kláštery, špitály a obytné domy – do současnosti se z nich většinou nic nezachovalo.\n\nFresky, z nichž se mnohé nezachovaly, byly v románských kostelech zcela běžné. Podobně jako plastiky také malby pokrývaly všechna volná místa. Respektovaly architekturu, aniž by se zabývaly perspektivou. Inspirovaly se miniaturami v rukopisných knihách. Ve čtyřech barvách (červenohnědá, bílá, šedozelená a modrá) líčily výjevy z Bible nebo ze života světců. Kristus je znázorněn jako soudce nebo vládce, většinou při posledním soudu. Nástěnná malba měla sloužit především prostým lidem, kteří neuměli číst (tzv. bible chudých). Apsidu často ovládala postava Krista v mandorle (svatozáři kolem celého těla) obklopená evangelisty, nebo jejich symboly (lev – Marek, býk – Lukáš, orel – Jan, anděl – Matouš) a apoštoly.\n\nDesková malba se již rozvíjela v Itálii, kde se silně uplatňoval vliv byzantského umění, a to především v Toskánsku, kde v Pise a Lucce malovali Giunta Pisano a bratři Berlingierové velké obrazy Ukřižování a madon.\n\nKnižní malba (iluminace) byla určena lidem, kteří uměli číst a byli dostatečně bohatí, aby si knihu mohli dovolit, tj. především kněžím a vysokým feudálům. Většina knih byla liturgická (evangeliáře, evangelistáře, epištoláře, bible), daleko méně bylo knih světských – např. rytířských románů. Psalo se a malovalo na pergamen, někdy kvašovými barvami, hojně se používalo zlacení. Iniciály byly bohatě zdobeny miniaturními malbami ornamentálními i figurálními, iluminace však často byly i celostránkové. Knihy se vytvářely především v klášterech, v tzv. skriptoriích.\n\nRománský sloh se prosadil ve stavitelství a výtvarném umění v zemích západní, jižní a střední Evropy v 11.–13. století. Východ Evropy byl v té době ovlivněn byzantským stylem.\n\nV architektuře šlo o postupně rozvíjenou, v rámci Evropy a dané epochy víceméně jednotnou tradici konstruování staveb a použití materiálu. Termín „románská“ v sobě zahrnuje pokus vyjádřit vztah tohoto stavebního slohu k stavebnímu slohu antického Říma, jímž byl do značné míry inspirován a sdílel s ní některé stavební prvky (viz klasická řádová architektura).\n\nRelativní rozšířenost slohu a vzájemnou podobnost stavebních struktur po Evropě byla umožněna poměrně značnou mobilitou středověkého lidu. Navzdory mnoha moderním představám o životě před průmyslovou revolucí nejen šlechta a rytíři, ale i kupci, řemeslníci, mniši a misionáři putovali Evropou a roznášeli a sdíleli tak mimo jiné znalosti potřebné ke konstrukci staveb.\n\nStavby byly budovány z kamene. Vyznačovaly se silnými, mohutnými zdmi. Zpočátku dřevěné, rovné stropy, později nahrazeny klenbou – silné podpěrné sloupy. Vchody zdobené portály. Stěny zdobené freskami. Nejvíce se budovaly chrámy.\n\nSochařství (zejména reliéf) se vyvíjelo ve spojení s architekturou, používalo stylizovaný rostlinný ornament a motivy fantaskních zvířat, později i lidských figur. Od plošnosti a lineárnosti směřovalo k vytvoření trojrozměrné sochy. Největší pozornost věnovali sochaři průčelím chrámů. V Německu se sochařské práce přenášely i do interiéru (madony, náhrobní desky, zábradlí) a rozvinula se zde i dřevořezba.\n\nNa českém území se uplatňuje dekorativní sochařství, v rozvinuté podobě např. v Záboří nad Labem. Vzácné jsou figurální reliéfy, např. výzdoba kostela sv. Jakuba v Jakubu u Kutné Hory a výjev na věži Juditina mostu.\n\nDekorativní charakter se uplatňuje i v další umělecké tvorbě, jako je např. keramika (dlaždice), výzdoba knižních vazeb, výrobky ze slonoviny, vzácně vitráže ap. Zvláštní místo zaujímá zlatnictví, jehož vyspělou západoevropskou podobu představuje relikviář svatého Maura, jedna z nejvzácnějších movitých památek na českém území.\n\n\n"}
{"id": "81538", "url": "https://cs.wikipedia.org/wiki?curid=81538", "title": "Michael III.", "text": "Michael III.\n\nMichael III. (opilec) Methystes (840–867) z amorejské dynastie byl byzantský císař panující v letech 842 (samostatně vládl od 856) až 867. Jeho vláda byla počátkem největšího vzestupu středověké Byzance. Byl synem císaře Theofila a jeho manželky Theodory.\n\nMichael III. se stal císařem po smrti svého otce již jako batole, proto za něj vládu mnoho let vykonávala jeho matka císařovna Theodora. Jedním z prvním opatření energické císařovny bylo obnovení uctívání obrazů. Ve spolupráci s patriarchou Methodiem obnovila roku 843 platnost usnesení druhého nikájského koncilu o ikonodúlii z roku 787, což bylo následně oficiálně vyhlášeno na konstantinopolské synodě. Biskupů, kteří odmítli toto nařízení přijmout, nebylo již mnoho. Nepostupovalo se proti nim tvrdě, byli pouze zbaveni svého úřadu. Císařovna, její rádci i patriarcha nehodlali jít v obratu k ikonodúlii do krajních mezí a jejich tolerantní postoj přispěl k tomu, že tato zásadní změna proběhla vcelku bez odporu. Jedni z mála, kdo nekompromisně požadovali tvrdé potrestání obrazoborců, byli mniši ze známého kláštera Studios. Ve svém tvrdošíjném protestu se obrátili proti vládě i patriarchovi, který nakonec studijské mnichy exkomunikoval a poslal je do vyhnanství, odkud se navrátili teprve nedávno. Ikonodúlští mniši se sice stali vítězi věroučného sporu o uctívání obrazů, ale prosadit církevně politický požadavek, aby císaři přestali rozhodovat o záležitostech církve, jejž vyzdvihli během bojů o ikonoklasmus (Jan z Damašku, Theodoros Studijský), se jim nepodařilo. Také majetek zkonfiskovaný církvi ve prospěch vojínů - stratiótů jim zůstal zachován.\n\nJiž v době regentské vlády se logothet Theoktistos, Theodořin favorit, snažil zajistit říši a vládu ještě stále nové dynastie smělými vojenskými podniky. Roku 843 dobyli Byzantinci Krétu, která však padla o rok později znovu do rukou Arabů, 853 získali Damiettu, strategicky velmi důležitou pevnost v ústí Nilu. Na Peloponnésu byli poraženi povstalí Slované a v Malé Asii byly vedeny těžké války proti příslušníkům sekty paulikiánů. Ti začali být pronásledováni již za ikonoklastických císařů Leóna V. a Theofila na základě zákonů proti manichejským (za manichejské byli pokládáni také paulikiáni), jejichž platnost obnovil Michael I. Rangabe. Počátkem 60.let utrpěla sekta při byzantské ofenzívě těžké ztráty. Mnoho paulikiánů bylo pobito, další byli masově přesídlováni do Thrákie nebo vyháněni z říše. Emír z Melitene jim proto povolil usadit se na jeho území a založit vlastní město Tefrike. Odsud pak podnikali výpravy proti Byzanci, kterou považovali za svého úhlavního nepřítele. K arabským útokům na východní hranici docházelo již jen ojediněle, neboť chálífát byl znovu rozdělen vnitřními konflikty.\n\nRoku 856 se vlády ujal Michaél III. osobně. Přestože nebyl žádným vynikajícím státníkem, byla doba jeho panování pro Byzanc velmi příznivá, a to především díky schopným úředníkům, se kterými spolupracovala již císařovna regentka a později také mladý císař. Nejbližšími Michaélovými spolupracovníky se stali jeho strýc kaisar Bardas a patriarcha Fótios, kteří určili další směr byzantské vnitřní i zahraniční politiky. Na východě přešla Byzanc rázně do ofenzívy a ještě roku 856 pronikla byzantská vojska po mnoha desetiletích až k Eufratu. Michaél a Bardas vtáhli osobně do starobylé Samosaty, ležící na horním toku řeky. Roku 860 se však před branami Konstantinopole objevil nečekaný nepřítel ze severu, neznámí a divocí „Rhósové“. Císař se poté urychleně vrátil do hlavního města a učinil jejich loupeživému řádění konec. Roku 863 dosáhla byzantská vojska dvou rozhodujících vítězství nad Araby v Malé Asii a v Mezopotámii, a zatlačila je tak s konečnou platností do defenzívy. Méně úspěšná byla Byzanc v boji s Araby ve Středozemí, kde byla kousek po kousku dále dobývána Sicílie (843 padla Messina). Expedice, kterou vláda vypravila roku 860 Sicílii na pomoc, skončila naprostým nezdarem.\n\nÚtok Rusů inspiroval patriarchu Fótia k myšlence zaměřit se na misijní práci u pohanských nepřátel říše, Rusů a především Bulharů. V době, kdy se Byzanc snažila zajistit bezpečnost svých hranic a šířit mocenský vliv také jinými než vojenskými prostředky, se křesťanské misie měly stát jednou z důležitých součástí diplomacie. Přijetí ortodoxie a řecké vzdělanosti vytvářelo ideologickou vazbu christianizované země na východní říši, a připravovalo tak podmínky pro její budoucí možné začlenění do církevní organizace, v jejímž čele stál konstantinopolský patriarcha.\n\nBezprostředně po odražení vpádu Rusů v roce 860 bylo vysláno poselstvo do chazarské říše, se kterou Byzanc udržovala stálé kontakty, mimo jiné prostřednictvím Řeků usídlených na Krymu. V jeho čele stály dvě další vynikající osobnosti té doby, Kónstantinos Filosof, který patřil mezi přední vzdělance z Fótiova okruhu a osvědčil se při různých diplomatických posláních, a jeho bratr Methodios. Jejich úkolem bylo v první řadě obnovit spojenectví Byzance s Chazary a orientovat ho proti Rusům. Čím byli pověřeni v duchovní oblasti, není přesně známo.\n\nRoku 862 se nabídla možnost vyslat misii k moravským Slovanům. Z hlediska mocenských zájmů Byzance nešlo o významnou záležitost a vláda jí věnovala jen okrajovou pozornost. Moravský stát zaujímal území, které nikdy dříve do římské říše nepatřilo a zdejší události neměly s Byzancí nic společného. Vybudovat nezávisle na franském episkopátu moravskou církevní organizaci v čele s arcibiskupem a podřídit ji přímo patriarchovi, jak si přál kníže Rastislav (846-870), odmítnutý již dříve papežem, nebylo ani okamžitě možné. Fótios a Michael III. však chtěli využít příležitosti, která se nabízela, a proto se rozhodli vyslat na Moravu zkušené soluňské bratry, aby zde prozkoumali půdu. Jejich působení pak významně ovlivnilo církevní poměry ve slovanském prostředí a později mělo zpětnou působnost i na samotnou Byzanc.\n\nMnohem větší zájem měl konstantinopolský dvůr na christianizaci Bulharska, které bylo bezprostředním sousedem říše, takže nechtěl připustit jeho možnou církevní orientaci na Řím. Bulharští vládci se až do poloviny 9.století bránili pronikání křesťanství z Byzance, ale nyní se chán Boris I. (852-889) rozhodl, že křesťanskou víru přijme. Aby se vyhnul nebezpečí, že se Bulharsko otevře pronikání přílišného byzantského vlivu, měli podle Borisovy dohody s Ludvíkem Němcem, s nímž chán obnovil přátelské vztahy, pokřtít Bulhary latinští misionáři z východofranské říše. Roku 863 došlo v Bulharsku k neúrodě, kterou následoval hladomor, a strádající obyvatelstvo začalo podnikat drobné kořistnické výpravy na byzantské území. Toho využil Michaél III. a poté, co zvítězila jeho vojska roku 863 nad Araby, uspořádal odvetnou výpravu do Bulharska. Chán se chtěl vyhnout porážce, po níž by neodvratně následovalo pustošení již dost tak postižené země, a proto souhlasil s přijetím křesťanství z Byzance. Roku 864 se nechal sám pokřtít a po svém císařském kmotru přijal jméno Michaél. Odpor proti christianizaci projevily především vyšší vrstvy bulharského obyvatelstva, které zatím ještě nesplynuly s mnohem početnějšími Slovany. Boris jejich povstání potlačil a zlikvidoval na padesát velmožů. Tak se otevřel přístup do nejvyšších úřadů pro slovanskou aristokracii, která se poté stala vládnoucí skupinou. Boris začal užívat místo tureckého a mongolského označení pro vůdce kmene chán (kagan) slovanského titulu kníže. Byzantské prameny té doby chápou již Bulhary jako Slovany.\n\nByzantské misijní akce ve slovanském prostředí zhoršovaly již tak velmi napjaté vztahy mezi papežskou kurií a Konstantinopolí. Výchozím momentem rozsáhlého konfliktu se roku 858 stala vynucená rezignace patriarchy Ignatia, který měl vážné spory s vládnoucími kruhy, především s kaisarem Bardou, a jeho nahrazení učeným laikem Fótiem, zastávajícím dosud vysoký státní úřad. Přestože řádně informoval o svém zvolení římskou kurii a bez problémů přijal papežský primát, Mikuláš I. (858-867), na něhož se obrátili Ignatiovi stoupenci, vyslal do Konstantinopole své legáty, kteří měli tuto záležitost prozkoumat a prohlásit sesazení řádně posvěceného patriarchy a jeho nahrazení laikem za neplatné. Fótios je však přesvědčil, aby jeho investituru uznali. S tím Mikuláš nemohl souhlasit, proto Fótia roku 863 na lateránské synodě exkomunikoval a řádným konstantinopolským patriarchou prohlásil Ignatia.\n\nV tomto sporu nešlo pouze o kanonické problémy Fótiova nastolení, ale také o mocenské zájmy. Mikuláš I. byl po dlouhé době první výraznou osobností na papežském stolci. Mocenského vakua po rozpadu franské říše se snažil využít k posílení autority papežství vůči světským panovníků i v řadách církve, a to rovněž ve vztahu ke konstantinopolskému patriarchátu. Byl ochoten uznat Fótia patriarchou, ovšem pouze pod podmínkou navrácení jižní Itálie a Illyrica, na jehož území se nyní mimo jiné nacházela bulharská říše, pod papežskou jurisdici. Patriarcha i císař se odmítli tomuto diktátu podřídit a mezi papežstvím a Konstantinopolí se poté rozpoutal velmi ostrý církevně politický a dogmatický zápas. Významnou roli v něm hrála horlivá propaganda, v níž obě strany využívaly odlišností, jež časem vznikly mezi praxí východní a západní církve. Nejvýznamnější dogmatickou odchylkou latinské církve bylo užívání tzv. filioque, které vložil do nikájského vyznání víry toledský koncil v roce 589 ve snaze posílit ve sporu s ariány učení o božské podstatě Ježíše Krista. Východní církev tuto interpolaci nikdy neuznala a nyní obvinil Fótios kvůli jejímu užívání západní církev z hereze. Roku 867 uvalil na Mikuláše I. klatbu a prohlásil ho za sesazeného.\n\nVýznamnou roli hrála v tomto konfliktu otázka, pod čí církevní svrchovanost bude patřit právě christianizovaná bulharská říše. Stejně jako moravskému knížeti Rastislavovi ani Borisovi se nepodařilo získat z Konstantinopole samostatnou církevní organizaci. Fótios se zřízením bulharského patriarchátu zřejmě vůbec nepočítal a na rozdíl od Moravy nebyla v Bulharsku zavedena ani církevní slovanština. Christianizace se měla nepochybně stát prostředkem k helenizaci a kulturní asimilaci obyvatelstva s byzantskými Řeky a následně vést k politickému připoutání země k východořímské říši, čemuž se bulharští panovníci snažili po léta zabránit. Zklamaný kníže proto vyhnal roku 865 řecké duchovní ze země a obrátil se s žádostí o zřízení bulharského patriarchátu na Mikuláše I. Papež to samozřejmě uvítal a vyslal do Bulharska dva italské duchovní, aby tu uspořádali církevní poměry. Nicméně ani on nebyl ochoten založit v Bulharsku arcibiskupství. Boris se proto odvrátil od Říma nazpět do Konstantinopole, kde mezitím došlo k dalšímu palácovému převratu.\n\nRoku 867 nechal kaisara Bardu a o něco později samotného Michaéla III. zavraždit jeho blízký přítel Basileios I. (867-886), kterého císař nedávno prohlásil za svého spoluvládce. Navzdory nízkému původu a nedostatku vzdělání byl Basileios velmi nadaným politikem, schopným řešit důležité úkoly státu: zavedení potřebných reforem, prohloubení vnitřní stabilizace říše, získání nových finančních zdrojů. Legitimitu jeho vlády nikdo nezpochybňoval, a tak se mu podařilo založit dynastii, která s určitými přestávkami panovala až do roku 1056. Někteří historici však soudí, že Basileův syn a nástupce Leon VI. Moudrý, jehož matkou byla Michaelova milenka Eudokia Ingerrina, kterou císař provdal za svého přítele Basileia, byl ve skutečnosti synem Michaela III.\n\n"}
{"id": "81540", "url": "https://cs.wikipedia.org/wiki?curid=81540", "title": "Shekhar Mehta", "text": "Shekhar Mehta\n\nShekhar Mehta (20. června 1945 Kampala – 11. dubna 2006 Londýn) byl keňský jezdec rallye a významný mezinárodní motoristický funkcionář. \n\nNarodil se v Kampale (Uganda) indickým rodičům. Rodina přišla s jinými svými krajany stavět pro britské kolonizátory železniční trať z Mombasy do Ugandy, kde později dostala půdu. Poté, co v zemi uchvátil moc diktátor Idi Amin, odešel Mehta do Keni, kde zprvu pracoval u benzínové stanice. Dlouhá léta byl obchodním zástupcem automobilové firmy Subaru pro východní Afriku. \n\nMehtova kariéra soutěžního jezdce začala i končila s vozy značky Peugeot, ale jeho jméno je nejvíce spojováno se značkou Datsun-Nissan, protože na jejích vozech získal své největší triumfy. Bylo to pětinásobné vítězství v Safari rallye 1973 s vozem Datsun FairLady 240Z v týmu Datsun Motorsport (spolujezdec Lofty Drews) a poté čtyřikrát za sebou v letech 1979–1982, vždy na voze Datsun Violet 160J a se spolujezdcem Mike Doughtym. Vystřídal však spoustu dalších továrních značek, např. Opel a Audi. Když se oženil s Yvonne Prattovou, stala se jeho častou spolujezdkyní. Je zajímavé, že mimo Afriku nebyl zdaleka tak úspěšný, třebaže získal řadu dalších cen. Jeho heslem bylo „chceš-li být úspěšným jezdcem, musíš svůj vůz nenávidět“.\n\nMehtova kariéra skončila těžkou havárií a zraněním při Rally faraónů v Egyptě. Po skončení závodní dráhy zůstal motoristickému sportu věrný a ke konci života předsedal Světové komisi rally. Jeho úmrtí 11. dubna 2006 v londýnské nemocnici bylo pro motoristy nečekanou ranou, třebaže se pro velké bolesti řadu měsíců neukazoval na veřejnosti.\n\n"}
{"id": "81541", "url": "https://cs.wikipedia.org/wiki?curid=81541", "title": "Jaroslav Dietl", "text": "Jaroslav Dietl\n\nJaroslav Dietl (22. května 1929, Záhřeb – 29. června 1985, Praha) byl český autor televizních seriálů, filmový a televizní scenárista, dramatik a dramaturg působící zejména v období normalizace.\n\nNarodil se v Záhřebu v Chorvatsku. V necelých čtyřech letech se však se svými českými rodiči a dvěma sestrami přestěhoval nejprve do Borovan u Trocnova a posléze do Brna. Tam chodil do obecné školy. V letech 1940–1944 byl studentem reálného gymnázia v Brně. Odtud předčasně odešel na textilní průmyslovou školu. Ukončil ji se zdarem maturitou v roce 1949. Pak byl rok posluchačem Filozofické fakulty v Brně, poté vychovatelem učňů v Brně. Z Brna se rozhodl odejít do Prahy, protože zde dostal místo na Ministerstvu sociální péče. V Praze byl v letech 1950–1955 studentem na Filmové fakultě Akademie múzických umění, scenáristiku a dramaturgii studoval u profesora M.V.Kratochvíla. Ještě během svých studií se stal dramaturgem nově vznikající Československé televize. V roce 1962 změnil zaměstnání, odešel do Československého státního filmu a nakonec se stal spisovatelem z povolání. V roce 1973 byl vyloučen z KSČ.\n\nPublikoval také v deníku Mladá fronta a časopisu Dikobraz. Známý je hlavně díky televizním seriálům \"Nemocnice na kraji města\", \"Nejmladší z rodu Hamrů\", \"Dispečer\", \"Píseň pro Rudolfa III.\", \"Byli jednou dva písaři\", \"Tři chlapi v chalupě\", \"Okres na severu\", \"Muž na radnici\", \"Plechová kavalerie\" nebo \"Žena za pultem\". Napsal řadu her, některé z nich zfilmoval, případně podle filmu vytvořil následně divadelní hru. Také některé filmy zpracoval i jako seriál a obráceně.\n\nRok před svým úmrtím byl jmenován zasloužilým umělcem.\n\nVedle rozsáhlých prací, jakými byly televizní seriály, napsal Dietl také filmové scénáře, které měly různou kvalitativní úroveň. Dietl byl multižánrovým scenáristou, který psal jak scénáře komedií \"Ženu ani květinou neuhodíš\" (Zdeněk Podskalský, 1966), \"Nejlepší ženská mého života\" (Martin Frič, 1968) nebo \"Křtiny\" (Zdeněk Podskalský, 1981), pohádek \"Falošný princ\" (Dušan Rapoš, 1982), \"Pehavý Max a strašidlá\" (Juraj Jakubisko, 1987, scénář společně s Joachimem Hammannem, Jozefem Paštékou, podle Allana Rune Peterssona; též TV seriál), satirických moralit \"Hrdina má strach\" (František Filip, 1965, podle vlastního dramatu Nehoda) nebo kriminálních filmů \"Druhý tah pěšcem\" (Vít Olmer, 1985). Vedle toho napsal i scénáře k ideologickým dílům jako \"Cesta hlubokým lesem\" (Štěpán Skalský, 1963) nebo \"Zbraně pro Prahu\" (Ivo Toman, 1974), která podporovala komunistickou propagandu.\n\nDietlova scenáristická specifičnost spočívala ve schopnosti dokonalého přizpůsobení se médiu, ať už to byla televize nebo film. Jeho vyhraněnost a zároveň laskavost vůči postavám, které vytvořil, byla klíčem k oslovení televizního a filmového publika. Jako první český autor vytvořil specifický žánr tzv. rodinného seriálu, který byl postaven na velkém epickém vyprávění na pokračování. Schéma jeho vyprávění vychází z určitého sociálního prostředí (zdravotnictví, zemědělství, průmysl, obchod), které rámuje chování a vztahy jeho postav. Vedle specifičnosti svého psaní měl Dietl i druhou polohu – rozporuplnost - která se nejvíce projevovala v ochotě, s jakou přijímal nabídky na tzv. společenskou objednávku, pod kterou se skrývala objednávka komunistického režimu na vytvoření prorežimního díla. Dietlovi však nelze upřít, že se snažil o kritiku (samozřejmě v povolené normě), kterou prostřednictvím svých seriálů a satirických replik postav v nich, vysílal autoritativnímu systému.\n\nSeriály napsané Jaroslavem Dietlem se pokoušely o vzájemnou syntézu melodramatické, historicko-společensko, ideologické tvorby. Nabízely prostřednictvím svých postav společnosti určité lidské vzory. Podle společenského diskurzu, který je ustaven současnou českou společností, bylo úkolem jeho seriálů zobrazit vedoucí úlohu komunistické strany, pomocí postulátů socialistického realismu (uměleckého směru, který byl v roce 1932 schválen Ústředním výborem Komunistické strany SSSR jako oficiální směrnice pro literaturu, výtvarné umění a hudbu), kterými jsou typičnost, pravdivost, lidovost a stranickost. Hlavní postava měla vykazovat silně charakteristické rysy tzv. obyčejného člověka v socialistické společnosti. Ten mohl mít i nějakou stranickou funkci, ale nejdůležitějším rysem byla obyčejnost. Do určité míry měly být hlavní postavy i návodem, jak diváky nenásilnou formou transformovat na normy a hodnoty komunistické společnosti. Druhou rovinou Dietlových seriálů (a pro samotného autora důležitější) byly osobní vztahy postav. To bylo Dietlovo téma, které procházelo všemi jeho seriály. Velký epický příběh, který jeho postavy prožívaly.\n\nPokud se podíváme na Dietlovu tvorbu, je možné z ní dekódovat sdělení, že už v \"Nejmladším z rodu Hamrů\" přecházel komunistický režim do interakce s občany. Zmíněná interakce byla masová, stejně jako sledovanost všech dalších Dietlových seriálů. Nadnárodní úspěch \"Nemocnice na kraji města\" se dá považovat za stabilizaci a rozkvět života v socialismu. Katarzí Dietlova prvního normalizačního období byly seriály \"Muž na radnici\" a \"Okres na severu\", kde byla politika strany implantována přímo do rodinného prostředí okresního tajemníka KSČ. Soukromé problémy se staly problémy politickými a sociálními. Intimita soukromého a rodinného života byla ztracena a podřízena zájmům kolektivu. Hlavní postavy Dietlových seriálů jsou charakteristické svou konfliktností, pevnými postoji, důsledností, kterou praktikují v pracovním i osobním životě.\n\nSociální vztahy uvnitř společnosti mohly sloužit Jaroslavu Dietlovi a jeho \"dvornímu\" režisérovi Evženu Sokolovskému (který byl po roce 1989 označen jako prorežimní tvůrce a jeho pracovní uplatnění nebylo téměř žádné. Nelze ale zapomínat na jeho ceněné divadelní inscenace z 60. let a na pomoc, kterou poskytl třeba Ludvíku Kunderovi v normalizačním období (kdy Kundera nesměl publikovat), když pod svým jménem natočil jeho tři televizní hry), jako určitá motivace nebo předobraz společenské situace, kterou zobrazili ve svém díle. Společnost měla naopak velký vliv na to, jak byl seriál obecně přijímán, a ustavovala tím společenský diskurz vnímání Dietlových a Sokolovského seriálů v normalizačním období, který jednoznačně upřednostňoval Dietlova díla, která měla minimální míru ideologické angažovanosti, jako byla \"Nemocnice na kraji města\", \"Velké sedlo\" nebo \"Synové a dcery Jakuba skláře\". Daleko hůře byly recipienty přijímány Dietlovy seriály, kde hlavní postava byla ve vedoucí pozici (a zároveň nižším stranickým funkcionářem), jak tomu bylo v \"Nejmladším z rodu Hamrů\" a \"Muži na radnici\", nebo přímo stranickým funkcionářem jako Josef Pláteník (vedoucí tajemník OV KSČ) v \"Okrese na severu\". Zmíněný společenský diskurz přetrval a je platný i současné české společnosti.\n\n\n\n\n\n\n\n"}
{"id": "81547", "url": "https://cs.wikipedia.org/wiki?curid=81547", "title": "Altsaxofon", "text": "Altsaxofon\n\nAltsaxofon (též altový saxofon) je čtvrtý nejmenší z rodiny saxofonových nástrojů a zároveň nejčastěji používaný.\n\nAltsaxofon je laděn v Es a zní o velkou sextu níže než v notovém zápise. Při transponování altsaxofonového partu pro nástroje in C (například když chceme zahrát saxofonový part na klavír nebo jiný nástroj laděný in C) lze použít následující pomůcku: saxofonový part čteme jako kdyby byl napsán v basovém klíči, jen ho hrajeme o oktávu výše a k předznamenání přidáme tři béčka.\n\nTónový rozsah altsaxofonu začíná nejčastěji na \"b\" a pokračuje do \"f\" nebo \"fis\", v závislosti na konstrukci nástroje.\n\nAltsaxofon je velice často používán v jazzu, funku, blues nebo v dechových orchestrech, existují ale i koncerty klasické hudby pro sólový altsaxofon. Nejslavnějšími altsaxofonisty jsou Charlie Parker, Ornette Coleman, Phil Woods nebo Paul Desmond.\n\nMezi nejpopulárnější značky řadíme například Yamaha, Amati (firma), Buffet crampon, Selmer a spoutu dalších\n"}
{"id": "81552", "url": "https://cs.wikipedia.org/wiki?curid=81552", "title": "Charles Maurras", "text": "Charles Maurras\n\nCharles Maurras (20. dubna 1868, Martigues, Francie – 16. listopadu 1952, Tours) byl francouzský nacionalistický politický myslitel, novinář, spisovatel a literární kritik.\n\nCharles Maurras se narodil v městečku Martigues v Provence a byl vychováván v tradiční katolické rodině. V dětství ohluchl a sluch se mu již nikdy nevrátil. Ve věku 17 let se se svou rodinou přestěhoval do Paříže.\n\nV 1896 působil jako dopisovatel z prvních novodobých Olympijských her z Athén, kde přehodnotil své dosavadní názory a stal se monarchistou a nacionalistou.\n\nV době Dreyfusovy aféry se začal politicky angažovat a jeho jméno se dostalo do povědomí širší veřejnosti. Vystupoval v táboře zastánců viny Dreyfuse, na téma Dreyfusova aféra publikoval řadu novinových článků a roku 1899 vstoupil do Francouzské akce (Action française), jejímž se stal posléze hlavním ideologem. Vedl také její stejnojmenný časopis, který se roku 1908 stal deníkem. Kritizoval v něm republikánské státního zřízení a podporoval restauraci monarchie a vyzýval k návratu k tradičním národním hodnotám.\n\nPřed 1. světovou válkou podporoval vstup Francie do války, před 2. světovou válkou varoval před německým nacismem. Jeho postoj k Pétainově vládě ve Vichy byl však víceméně vstřícný, protože ji považoval do určité míry za naplnění svých ideálů. Během války kritizoval jak „kolaboranty v Paříži, tak „disidenty“ v Londýně“. Zajímavostí je, že jeho ideály byli ovlivněni jak Pétain tak i Charles de Gaulle.\n\nV září 1944 by zatčen a odsouzen k trestu smrti za kolaboraci. Rozsudek byl posléze změněn na doživotí. Objektivnost procesu vyvolává dodnes v mnohých rozpaky. Ve vězení pokračoval ve své literární činnosti. Krátce před svou smrtí v roce 1952 byl ve špatném zdravotním stavu z vězení propuštěn.\n\nCharles Maurras byl za svého života několikrát vězněn, napsal neuvěřitelné množství 147 knih a brožur a desetitisíce novinových článků. Maurras psal prý 12 hodin denně a krom toho vedl Francouzskou akci a její deník.\n\nMaurras byl zastáncem monarchistické formy vlády. Ostře odmítal republiku jako formu vlády, která je založena na hájení partikulárních zájmů a neprospívá zájmům celé Francie, považoval ji za systém chaosu, anarchie a afér. Psal kupříkladu: \"„Část Francouzů rozdělená podle vkusu a idejí, je reprezentována ve sněmovně. Existuje ale cosi, co tam reprezentováno není: to je Francie. Ani ve sněmovně, ani v senátu, ani na Elysejských polích, ani ve vládě – jsou tam reprezentovány pouze strany – není tam reprezentována Francie – ta Francie, která byla včera, ta, která bude zítra, ta, která stojí nad volbami“\". \n\nKe konci 19. století bylo ve Francie jen minimum zastánců monarchie, pod vlivem Maurrassových názorů a Francouzské akce se jejich počet zvýšil na stovky tisíc.\n\nSvůj monarchismus však Charles Maurras chápal pouze jako nástroj, nikoliv samotný cíl. Maurras byl především integrálním nacionalistou a silným konzervativcem. Odmítal však nacionalismus liberální, stejně tak jako nacismus a mnoho prvků ideologie fašismu.\n\nZajímavé je, že Maurras, který byl, s výjimkou krátké doby před svou smrtí, kdy přijal katolickou víru, nevěřícím, výrazně podporoval katolickou církev jako instituci, která je spjata s francouzskou tradicí a svými postoji a hierarchií se mu zamlouvala. Odlišoval křesťanství, které u něj nevzbuzovalo sympatie, a katolicismus, který mu sympatický byl. Díky těmto názorům se dostal ke konci 20. let do sporu s Vatikánem.\n\n"}
{"id": "81554", "url": "https://cs.wikipedia.org/wiki?curid=81554", "title": "Konvekční bouře", "text": "Konvekční bouře\n\nKonvekční bouře, též konvektivní bouře, je soubor jevů spojených s výskytem konvekčních oblaků druhu cumulonimbus. Souborem jevů se rozumí poryvy větru, intenzivní deště, kroupy, blesky, apod. \n\n\"Meteorologický slovník výkladový a terminologický\" vymezuje pod pojem bouře konvekční „velmi silné intenzity“ () bouře, které splňují alespoň jedno z následujících kritérií: výskyt tornáda, výskyt krup o průměru větším než 2 cm, výskyt ničivého větru o rychlosti přesahující 25 m.s. \n\nNěkdy je jako synonymum ke konvekční bouři používán pojem bouřka, ten je však vyhrazen elektrickým, optickým a akustickým jevům, které jsou na konvekční bouře vázány. I když jsou spolu konvekční bouře a bouřky úzce svázány, nejedná se o stejný jev.\n\nNejčastěji se setkáváme s klasifikací bouří podle struktury. Typ bouře je odvislý od instability a na střihu větru. Rozeznávají se tři základní typy:\n\n"}
{"id": "81556", "url": "https://cs.wikipedia.org/wiki?curid=81556", "title": "Libeňský most", "text": "Libeňský most\n\nLibeňský most je most přes řeku Vltavu v Praze, spojující od roku 1928 levobřežní čtvrť Holešovice s pravobřežní Libní. Po proudu řeky je v Praze patnáctým mostem, nachází se v ohbí řeky Vltavy a je po něm vedena dvoukolejná tramvajová trať. Samotný most tvoří celkem šest celků, proto je někdy označován jako tzv. Libeňské soumostí. Most je postaven ve stylu označovaném jako avantgardní funkcionalismus či kubismus. Český architekt Vít Máslo pro časopis Reflex v květnu 2018 uvedl názor, že jde o jediný kubistický most na světě.\n\nV roce 2004 se objevil záměr most radikálně přestavět (případně zbourat) a rozšířit. Odpor odborné i laické veřejnosti proti přestavbě vyústil v žádost o prohlášení tohoto díla architektů Pavla Janáka a Františka Mencla za kulturní památku.\n\nDnešní most stojí v ose předchozího dřevěného provizoria dle návrhu Ing. Soukupa z roku 1903, které nahradil. Pro běžná pole provizorního mostu bylo použito provizoria od Národního divadla. \n\nPro Libeňský most bylo postaveno na libeňské straně obloukové pole Emmyho systému o rozpětí 40 m a na holešovické straně pak pole v podobě věšadlového vzpěradla, oboje podle návrhu Ing. Soukupa. Betonové klenbové pole o rozpětí 17 m, připisované Ing. V. Trčovi, bylo zajímavé malou tloušťkou 200–260 mm a zakomponováním do náspu, kde bylo užito průniku rovin klenby a svahů. Provizorní konstrukce byly postupně od roku 1924 do roku 1928 sneseny. V Národním technickém muzeu je dochována dokumentace i modely ve velkém měřítku. Již po provizorním mostě byla vedena tramvajová trať.\n\nV průběhu výstavby mostu se také odehrála regulace Manin (resp. přeložení koryta Vltavy blíže k Holešovicím). Díky tomu bylo možné budovat některé pilíře mostu na suchu, než bylo nové koryto zaplaveno vodou. \n\nPro veřejnost byl otevřen 29. října 1928 k 10. výročí vzniku Československé republiky. Nesl název po tehdejším primátorovi Prahy, Karlu Baxovi. Název se však neujal a most byl známý spíš jako \"Libeňský most\". Tento název mu zůstal, i když se v minulosti ještě několikrát měnil. Dne 9. května 1950 byl přejmenován na \"Stalingradský most\". Tento název mu zůstal až do roku 1962. \n\nV roce 2002 byl Libeňský most při povodních mírně poškozen. Povrch betonu byl při povodni v roce 2002 vymyt vodou a patrně díky obsahu agresivních látek ve vodě byl povrch poměrně slušně očištěn.\n\nTramvajové těleso bylo několikrát rekonstruováno (naposledy roku 2012).\n\nOdchylka osy mostu od kolmice na tok řeky činí cca 18 stupňů.\n\nBetonový most byl postaven podle projektu architektů Pavla Janáka a Františka Mencla. Ing. Mencl byl autorem obloukové části, Ing. Václav Dašek rámové části, architektonická úprava je připisována kanceláři Pavla Janáka. Dodavatelem stavby bylo Dělnické podnikatelství staveb Piták a společníci, založení pilířů a ostatní betonové konstrukce dodali Ing. Hlava a dr. Kratochvíl a Ing. Dr. Skorkovský. Ztvárnění mostu jedinečně reprezentuje robustně puristické údobí ve vývoji tvorby Pavla Janáka.\n\nMost (resp. soumostí) je tvořeno šesti částmi:\n\nOblouková pole o třech kloubech z prostého betonu použitá u mostů X656 a V009 jsou považována za největší hodnotu stavby. Tříkloubové oblouky byly použity již u mostu Mánesova a Hlávkova. Klenba mostu X656 na libeňské straně je největší klenbou tohoto typu v Evropě. Vyložení patek kleneb na konzolách 3 až 4,5 m a užití betonových kvádrů kloubů je považováno za tvůrčí přínos Ing. Mencla, u předchozích mostů požadovaly starší předpisy kamenné kvádry kloubů. Tloušťka klenby ve vrcholech je u nejmenší klenby 670 mm, u největší 830 mm a v patečních kloubech 800 a 950 mm. V tzv. nebezpečných průřezech (čtvrtiny rozpětí) je tloušťka 830 a 1070 mm. Klenby byly zřizovány ve čtyřech pásech s přiznanou spárou.\n\nSamotné mostní konstrukce mají délku 493 m, spolu se zemní rampou na Holešovické straně pak 780 m, což ho činí nejdelším silničním mostem přes Vltavu v Praze, v době svého dokončení byl vůbec nejdelším silničním mostem v Praze.\n\nOproti starším mostům, které byly stavěné se šířkou 16 m, tento už měl šířku 21 metrů. Po svém otevření měl již asfaltovou vozovku i zadlážděné těleso pro tramvajovou dopravu. Pruhy pro silniční dopravu měly šířku po 4,2 m, chodníky o šířce 3,25 m leží částečně na římse vyložené na konzolkách. Most byl svým uspořádáním výrazně odlišný od dosud postavených mostů z betonu, jako byly Mánesův a Hlávkův.\n\nSoumostí má osm konzolově vyložených schodišť (čtyři most V009 a čtyři most X656), které spolu s mohutným zábradlím, členěním pilířů a osvětlovacími stožáry z betonu jsou výrazným kubistickým projevem, který se v místech konzol kloubů a břitů pilířů stává až expresí ukončenou balkonem rozšířeného chodníku.\n\n„Z tvaru a funkce mostu s oblouky, pilíři, konzolami a schodišti vyplývá, že některé prvky jsou okoseny, což zřejmě některým lidem připomíná kubismus a označují proto most za kubistický. Tak tomu samozřejmě není, svérázný expresívní styl Janák opouští již v roce 1913 poté, co se mu ho nepodařilo prosadit. (…) Spojení dnes mezinárodně ceněného kubismu s Libeňským mostem má možná spíše pomoci jako další argument pro jeho záchranu, ale myslím, že tyto berličky rozhodně nepotřebuje. Je to sebevědomé dílo avantgardní architektury, která je pro meziválečné Československo tohoto období symptomatická a těší se dnes stejné pozornosti expertů z celého světa jako kubismus.“\n\nHlavním problémem mostu je jeho malá únosnost. Je to zcela logické a odpovídá to progresivnímu rozvoji dopravy i mostních konstrukcí za téměř jedno století. V prvních letech 20. století se mosty navrhovaly na daleko menší návrhové zatížení. Příkladem je zatížení návrhovým vozidlem, tehdy hmotnosti kolem 20 t, v současnosti běžně hmotnosti 80 t a výjimečně ještě vyšší. Podobně tomu je s řadou vozidel umístěných za sebou. Motorová tramvaj měla v roce 1928 hmotnost 10 t, současná tramvaj 15T 42 t. Také četnost dopravy byla tehdy nesrovnatelně nižší, než je tomu dnes.\n\nDalší závažnou skutečností je špatná kvalita betonu. Jednak se volil pro finanční úsporu beton s malým množstvím cementu, asi 200 kg/m3, což bylo již po roce 1930 nepřípustné a bylo požadováno minimálně 300 kg/m3. Ruční zhutnění betonu pěchováním, často nerovnoměrné, s nezhutněnými místy a velmi obtížně během stavby kontrolovatelné, není zdaleka tak účinné jako pozdější mechanické vibrování. Přičteme-li k tomu pro úsporu oceli zvolenou konstrukci z prostého betonu o třech kloubech a v zásadě téměř počáteční éru betonových konstrukcí (pomalu se rozvíjely prvních dvacet let), nedostatečnou izolaci proti pronikání vody i neznalost účinku dotvarování betonu a rovněž stále rostoucí dopravní nároky, je nesporným úspěchem, že most mohl být v provozu až do roku 2018. Podle obecně v 21.století předpokládané funkčnosti mostu po dobu sto let je již tak jako tak téměř na konci své plánované existence.\n\nMost od svého vzniku dosud neprošel žádnou zásadnější opravou a je v kritickém stavu. Už delší dobu na něj nesměla auta těžší než 7,5 tuny a tramvaje mohou projíždět jen pomalu a s dalšími omezeními. Od roku 2009 se na třech krátkých úsecích na předmostích nesmí potkat dvě protijedoucí tramvaje, což je vyznačeno drážními značkami Zákaz potkávání. Proto je rekonstrukce považována za nezbytnou.\n\nPodle posouzení v roce 2004 je konstrukce mostu silně zanedbaná a některé části jsou poškozeny korozí až na hraně havarijních podmínek. V zanedbaném stavu byla tramvajová trať, vozovky, chodníky i povrch ramen, vozovky byly špatně odvodněné se zbytky posypů a bláta, spáry zahliněné a zarůstající vegetací. Odvodnění mostu je patrně nefunkční, odvodňovače nebyly dlouho čištěny a jsou zcela zkorodované. Mezi největší problémy patří dožití všech izolací. V rámovém otvoru na pravém břehu Vltavy sídlili bezdomovci, kteří zde pálí ohně, spodní líc mostu byl silně zakouřen a u schodiště bylo viditelné místo, kde došlo k silnému požáru a poškození povrchových vrstev betonu. Konzoly schodišť jsou silně napadené korozí výztuže, schodiště jsou v havarijním stavu a konzoly nebyly ani podchyceny provizorním podepřením. V poměrně dobrém stavu byla zábradlí a původní osvětlovací stožáry, ty jsou však nefunkční a jsou k nim primitivní a nevzhlednou objímkou připojeny nové, ocelové stožáry. Troleje jsou zavěšeny na dvojice sloupů spřažené v patě a hlavě.\n\nPodle informací ČT z 8. ledna 2016 a studie ČVUT je most v havarijním stavu a je nutná jeho komplexní oprava. Magistrát tedy plánuje jeho rekonstrukci nebo zvažuje i variantu postavit most nový. Hlavní město Praha následně po jistou dobu vybíralo dodavatele rekonstrukce. Osud mostu se v letech 2016 a 2017 stal předmětem politických debat na pražském zastupitelstvu.\n\nV noci z 18. na 19. ledna 2018 nechal pražský magistrát most právě kvůli havarijnímu stavu až do odvolání uzavřít pro automobilovou a tramvajovou dopravu. Nutná oprava částí v havarijním stavu má trvat minimálně tři týdny. Podle zjištění Kloknerova ústavu se špatný stav mostu projevil snížením nosnosti jednoho z šesti prvků soumostí na pouhých pět tun. \n\nUzavření mostu vyvolalo následujícího dne dopravní chaos a musely být přesměrovány některé tramvajové linky. Dle vyjádření magistrátu most zchátral proto, že Ministerstvo kultury České republiky nedokázalo rozhodnout v dostatečný čas, zdali je most kulturní památkou či nikoliv.\n\nV létě 2004 byla na odbor památkové péče MHMP podána dokumentace k územnímu řízení, jejímž předmětem byla rekonstrukce souboru mostních objektů a komunikací ulice Libeňský most včetně ramp a křižovatky Jankovcova, a rekonstrukce tramvajové trati Libeňský most. Rozšíření mostu o 5,5 m by umožnilo vedení tramvajové trati na samostatném tělese a použití svršku S 49, který umožňuje rychlejší, klidnější a bezpečnější jízdu a má výrazně nižší náklady na údržbu a menší požadavky na četnost výluk. Z hlediska zatížení tramvajovou dopravou se jedná o druhý nejzatíženější vltavský most v Praze. Investorem měla být městská organizace Inženýring dopravních staveb, a.s. Ve skutečnosti však šlo o demolici a výstavbu nového mostu se zachováním některých vzhledových prvků mostu původního. Pražské pracoviště NPÚ vydalo 1. listopadu 2004 jednoznačné stanovisko, v němž shledává toto řešení z památkového hlediska za vyloučené, byla zpochybněna údajná potřeba rozšíření mostu o 5,5 metru a vyjádřen požadavek přikročit ke skutečné rekonstrukci, která by respektovala stavebně-historickou a architektonickou hodnotu památky. V MF Dnes se 21. 9. 2004 objevila informace, že Technická správa komunikací hl. m. Prahy hodlá most rozšířit či nahradit kopií. Klub Za starou Prahu rozeslal primátorovi a starostům obou dotčených městských částí své vyjádření, že most představuje vynikající ukázku meziválečné pražské architektury, že dílo této architektonické i technické hodnoty se musí zachovat a že k jeho úpravě je nutno přistoupit s nejvyšší pietou.\n\nNáměstek primátora Jan Bürgermeister citoval vyjádření OPP MHMP z října 2004, podle nějž most nevykazuje takové mimořádné umělecké ani architektonické hodnoty, pro které by měl být prohlášen za kulturní památku, nejedná se o výjimečné ani nenapodobitelné dílo, ale představuje standardní technickou stavbu, která byla v letech 1924–1928 upravena z mostního provizoria z roku 1903.\n\nZa primátora Tomáše Hudečka město předložilo městským částem dvě varianty: buď most radikálně rekonstruovat, nebo ho ponechat bez údržby s rizikem, že by mohlo dojít k dalším omezením.\n\nTechnická správa komunikací hl. m. Prahy v červenci 2015 předvedla vizualizace zamýšlené rekonstrukce mostu, v jejímž rámci má být most rozšířen z 21 na 26 metrů. Doba rekonstrukce je soutěžním kritériem veřejné zakázky, předpokládaná doba výstavby dle projektu je cca dva roky a cena dvě miliardy Kč.\n\nExistuje celá řada variant rekonstukce soumostí, které lze i kombinovat, tak jako se to stalo v minulosti u Hlávkova mostu. Nejlevnější by bylo soumostí nahradit novým tramvajovým mostem Holešovice-Palmovka a automobilovým dvoupruhovým mostem spojující Holešovice s Voctářovou ulicí. Mosty by měly menší plochu než současné soumostí, protože na křižovatce Palmovka již neexistuje automobilová doprava. Rychlost tramvají by bylo možné zvýšit na 8O km/h, kromě úspory investičních nákladů by došlo k výraznému snížení nákladů na údržbu mostů a snížení výlukových časů potřebných pro opravy z týdnů na hodiny. Magistrát prosazuje \"opravu\" mostů se zachováním vzhledu, které bude o několik set milionů dražší, při takové opravě nelze investiční náklady ani dopředu přesně stanovit, což mnoha lidem vyhovuje. V této variantě by měla být vybourána vnitřní polovina půdorysné plochy mostu, na jejim místě vybudována nová nostná konstrukce, která by zachovávala vzhled původních mostů, zábradlí a části mostů pod zábradlími by měly být zachovány původní, nebo zhotoveny jako kopie. Třetí variantou je v roce 2015 oprášená stará varianta rozšíření mostu na čtyři automobilové pruhy a tramvajovou trať uprostřed. Investiční náklady této varianty by měly být srovnatelné s opravou, provozní náklady by byly nižší.\n\nProti zlepšení zvýšení rychosti a bezpečnosti tramvajové dopravy na mostě se postavila Praha 7 i Národní památkový ústav. Mluvčí NPÚ označila velice razantní zásahy do konstrukce i vzhledu mostu za destrukční rekonstrukci. Starosta Prahy 7 Jan Čižinský řekl, že to není rekonstrukce, ale zbourání a stavba nového, širšího mostu, avšak že by bylo lepší most, který je hodnotnou stavbou, jen opravit. K rozšíření podle něj neexistuje racionální důvod. Zdůvodnění, že je to pro případ povodní či ohrožení státu, kdy by byly nutné přesuny většího počtu lidí v těžkých tramvajích Škoda 15T, mu připadá jak z Tondy Blaníka, protože první, co se zavře při povodni a požáru, jsou mosty, tedy rozhodně se tudy nebude přesunovat obyvatelstvo.\n\nZačátkem ledna 2016 byly zveřejněny informace o posudku, který vytvořil Kloknerův ústav na objednávku MHMP. Podle tohoto posudku v případě výstavby nového mostu na stávajících pilířích nebude hrozit takové riziko zpoždění a prodražení jako v případě rekonstrukce stávajícího a životnost nového mostu má být delší, zhruba sto let bez větších úprav, zatímco opravený původní most by vyžadoval další rekonstrukci už po dvaceti letech provozu. V reakci na tuto studii se Institut plánování a rozvoje hl. m. Prahy postavil za variantu citlivé rekonstrukce a obnovení původního architektonického tvarosloví, i kdyby se tato varianta doopravdy ukázala jako nákladnější. Ředitel institutu Petr Hlaváček navíc tvrdil, že Kloknerův ústav se variantou rekonstrukce prakticky nezabýval. Stavět přibližnou repliku nebo jen využít původní pilíře považuje IPR podle Hlaváčka za nedůstojné. V případě zbourání stávajícího mostu ho požaduje nahradit stejně kvalitním dílem současné architektury na základě mezinárodní architektonické soutěže.\n\n„Mostní stavitelství je dnes tak vyspělý obor, že je dnes schopno opravit cokoli. Ale v úvodu musí být společenské zadání: tento most chci zachovat za všech okolností, ale to nezaznělo doposud.“ (Jan Zemánek, Technická správa komunikací hl. m. Prahy, 2016) (Jan Zemánek byl z funkce vedoucího oddělení mostů odvolán v prosinci 2017 po pádu Trojské lávky.)\n\nV dubnu 2004 Národní památkový ústav prostřednictvím svého územního pracoviště pro Prahu navrhl vyhlášení mostu (spolu s libeňským židovským hřbitovem, který byl při stavbě mostu zasypán a je dosud součástí náspů vjezdu na komunikaci mostu z pravého břehu) kulturní památkou, návrh však byl zamítnut. Most se nachází jen v ochranném pásmu Pražské památkové rezervace K úsilí o prohlášení za kulturní památku se přihlásila i Praha 7 ve snaze zabránit jeho radikální přestavbě. Podle vyjádření odboru památkové péče MHMP je most architektonicky bezvýznamný, postrádá mimořádné a výrazné umělecké hodnoty a nesplňuje kritéria kulturní památky.\n\nDalší návrh na prohlášení mostu za kulturní památku podal klub Za starou Prahu 17. srpna 2015. Jako nové skutečnosti oproti předchozímu návrhu uvádí čtyři body:\n\nV lednu 2016 podal návrh na prohlášení mostu za kulturní památku Adam Scheinherr z iniciativy Libeňský most Nebourat, Nerozšiřovat.\nMinisterstvo kultury 21. ledna 2016 na základě tohoto návrhu opět zahájilo správní řízení. V únoru 2018 pak Ministerstvo kultury vydalo rozhodnutí, že Libeňský most památkou není. V dubnu 2018 podal Národní památkový ústav a spolek Prázdné domy podnět k přezkoumání uvedeného zamítavého rozhodnutí Ministerstva kultury ČR a nadále trvají na podnětu k prohlášení mostu za kulturní památku.\n\nDne 24.4.2018 Rada hl. m. Prahy podpořila nahrazení Libeňského mostu novým. Návrh na demolici mostu předložil náměstek primátorky Petr Dolínek. Na to veřejnost reagovala svoláváním blokády mostu a výzvami k účasti na souvisejících veřejných projednáváních magistrátu.\n\nDne 27.11.2018 Pražský magistrát (v novém složení po obecních volbách) oznámil, že si nechá vypracovat studii opravy mostu.\n\n\n"}
{"id": "81557", "url": "https://cs.wikipedia.org/wiki?curid=81557", "title": "Démétér", "text": "Démétér\n\nDémétér ( ) je v řecké mytologii dcerou Titána Krona a jeho manželky a sestry Rheie. Je bohyní plodnosti země a rolnictví. Jejím římským protějškem je Ceres.\n\nJejí otec Kronos ji spolkl stejně jako předtím její sourozence Hestii, Héru, Háda a Poseidóna. Vedl ho k tomu strach, že jeho děti se mu vzepřou a zbaví ho moci. Jako božské bytosti v něm přežívaly až do doby, kdy je vysvobodil jejich nejmladší bratr Zeus. Jeho matka Rheia ho porodila v tajnosti na Krétě a Krona ošálila kamenem zabaleným v plenkách.\n\nKdyž Zeus dospěl, postavil se otci, donutil jej vydat ze sebe všechny své děti a prohlásil se nejvyšším bohem. Démétér vzal k sobě na Olymp, dal jí na starost péči o plodnost země, o rolnictví. Naučila lidi obdělávat pole, usadit se místo kočování na jednom místě a dala jim tak nový způsob života a stanovila jeho zákony.\n\nDiovi se Démétér líbila, usiloval o její přízeň, dokonce zabil bleskem thessalského krále Íasióna, kterému Démétér dala syna Plúta. Démétér nakonec Diovi porodila dceru Persefonu; někdy bývá nazývána Kora.\n\nKdyž jednou byla Persefona se svými družkami, otevřela se před ní zem, vynořil se bůh podsvětí Hádés a v mžiku s ní zmizel v hlubinách. Démétér hned spěchala na pomoc, ale nenašla ani stopu. Bloudila devět dní po celém světě, až se nakonec od boha slunce Hélia dozvěděla, co bylo. Hned se vypravila za Diem na Olymp a žádala o pomoc. Ani Zeus však nemohl Háda donutit k vrácení Persefony matce, protože si ji mezitím vzal za manželku a dal jí ochutnat jádra granátového jablka. A tím jí zavřel cestu zpátky na zem - kdo něco v podsvětí snědl, nemohl se už vrátit nahoru.\n\nDémétér z velkého žalu se uchýlila do ústraní do svého chrámu v Eleusíně. Seslala na zemi neúrodu, zato zase lidé přestali bohům obětovat. Nakonec musel Zeus zakročit: donutil Háda, aby propustil Persefonu na svět vždy na dvě třetiny roku a zbylou třetinu bude ona trávit v podsvětní říši. A tak se stalo, že na podzim je Persefona dole - rolník osévá pole. Na jaře Persefona přichází ke své matce, příroda se probouzí, rozkvétá, zraje, lidé sklízejí úrodu.\n\nPrý prvním člověkem, který se učil pěstovat obilí, byl Triptolemos, jehož otec král eleusínský Keleos se svou manželkou poskytli přístřeší v době jejího největšího smutku po dceři. Démétér Triptolemovi ukázala, jak orat, darovala mu obilná zrna a on se poté stal učitelem zemědělství všech národů. Jeho bratru Démofoóntovi zase přinesla věčnou slávu. Za to jí král Keleos postavil v Eleusíně velkolepý chrám.\n\nK poctě Démétér se konaly velké náboženské slavnosti, tzv. \"velké mystérie\". Trvaly devět dní, vždy na přelomu září a října.\n\n\nJméno Demeter znamená „matka“. Mezi její symboly patří převrácený trojúhelník, používaný jako znázornění ženských genitálií. Podobá se písmenu delta řecké abecedy. Tento tvar, představující ženské genitálie jako bránu zrození, smrti i sexuální rozkoše , měly vstupní dveře do hrobek. Tak byl symbolicky znázorněn návrat do lůna Matky.\nS Démétér souvisí i zasvěcování do eleusínských mystérií. Mnoho z rituálů, které byly součástí jejího kultu, převzalo pozdější křesťanství, jako například přijímání chleba (hostie) jako symbolu Kristova těla, pití vína jako symbolu krve Spasitelovy. Součástí eleusínského kultu však zřejmě byly i sexuální rituály.\nJejí archetyp je živý i dnes ve formě pečující a ochranitelské mateřské náruče. Když je matka jejího typu dětmi opuštěna, cítí se oloupena a ztrácí smysl života.\n\nUmělci zobrazovali Démétér spíše s mateřskými než panovnickými rysy. Jejími symboly byly věnce z klasů a košíky s plody.\n\n"}
{"id": "81558", "url": "https://cs.wikipedia.org/wiki?curid=81558", "title": "George Bassett Clark", "text": "George Bassett Clark\n\nGeorge Bassett Clark (14. únor 1827 - 20. prosinec 1891) byl americký astronom.\n\nNarodil se v Lowelli v rodině Alvana Clarka, která v 19. století vyráběla dalekohledy (především refraktory). Tyto dalekohledy pracovaly v Cambridgi, kde zlomily více rekordů refrakčních nástrojů. Dodnes největší dalekohled v Observatoři Yerkes pochází z jejich dílny.\n"}
{"id": "81560", "url": "https://cs.wikipedia.org/wiki?curid=81560", "title": "Rwandská vlastenecká fronta", "text": "Rwandská vlastenecká fronta\n\nRwandská vlastenecká fronta (\"RVF\") vznikla v roce 1987, když se následkem nastolení vlády Museveniho z Keni do Ugandy přesunulo vedení Rwandské společnosti národní jednoty (\"RSNJ\"). \"RSNJ\" vznikla z dřívějšího Rwandského sdružení pro blaho uprchlíků (\"RSBU\"), které bylo ustaveno v roce 1979 jako odpověď na represe Tutsiů po pádu režimu Idi Amina.\nDiaspora rwandských Tutsiů vznikala v Ugandě od roku 1959, kdy se po protikoloniálním převratu dostali ve Rwandě k moci Hutuové. Tutsiové byli od té doby diskriminování a odcházeli ve statisících do zahraničí, především do Burundi a Ugandy. V Ugandě byli rovněž vystavováni určité diskriminaci, zejména v období vlád režimu Oboteho Ugandského lidové kongresu. V západní Ugandě žili Tutsiové společně s lidem Banyankole, který byl ovšem rozdělen, podobně jako ve Rwandě, na elitní vrstvu Bahima a nižší Bairu. Když provincii ovládli protestantští Bairu, byli rwandští Tutsiové vystaveni útlaku společně s Bahima. Ačkoliv si Tutsiové slibovali mnoho od převratu Idi Amina, zvýšil nový režim jejich nejistotu. Po nezdařeném útoku Oboteho z Tanzanie podezříval Idi Amin Rwandu z podpory pokusu o převrat a svůj hněv namířil nelogicky vůči Tutsiům. Když se vlády ve Rwandě ujal Habyarimana, přijal naopak řadu Tutsiů do své tajné služby („State Reaserch Bureau“), což Tutsiům zapříčinilo další nepříjemnosti po pádu Idi Aminovy vlády v roce 1979. Obote poté využíval domnělé vazby mezi Musevenim (ANO) a Rwanďany jako záminku k perzekuci obou stran. V říjnu 1982 došlo k útokům speciálních jednotek a hnutí mláděže Ugandského lidové kongresu proti Tutsiům. Bylo jim odcizeno asi 35000 kusů dobytka; 80000 lidí uprchlo ze svých domovů. Někteří pronikli do Rwandy, jiní zůstali uvězněni na ugandsko-rwandské hranici (asi 10000 osob). Po této události se řada Tutsiů přidala k \"ANO\".\n\nKdyž se Museveni chopil moci, vynesl řadu svých spolubojovníků na vrcholové posty ve státní správě (včetně Freda Rwigyemy). Tím si ovšem znepřátelil řadu Uganďanů a byl později nucen svou podporu Tusiům omezil a odvolat některé Tutsie z jejich úřadů. Tutsiové tak postupně začali znovu aspirovat na návrat do Rwandy. Toto úsilí bylo dále umocněno po francouzsko-africkém sněmu v La Baule (duben 1990), kdy François Mitterrand pronesl svůj „demokratizační“ projev, který řada afrických prezidentů, včetně Habiarymany, byla nucena respektovat alespoň v podobě kosmetických změn. Protože by případná demokratizace odstranila jeden z proklamovaných cílů Rwandské vlastenecké fronty – boj proti Habiarymanově diktatuře - zaútočila \"RVF\" 1. října 1990, v době, kdy byl Museveni i Habyarimana v New Yorku na konferenci OSN, na Rwandu. Vycházela však z mylných analogií mezi bojem \"ANO\" (ke které se připodobňovala) proti Obotemu (ke kterému připodobňovala Habiarymanu) a svým bojem. První dny útoku byly velice neúspěšné a vedly ke značným ztrátám \"RVF\". Fred Rwigyema zemřel druhý den bojů. Smrt dalších prozatímních velitelů vedla k povolání P. Kagameho z USA v listopadu 1990. Z původní neúspěšné taktiky konvenčního boje se přešlo na taktiku guerilly, která ovšem byla ztížena faktem, že domorodé obyvatelstvo pod tlakem rwandské vládní propagandy před \"RVF\" prchalo (takže na dobytých území nezůstal takřka nikdo). Zpočátku tak nebylo možné rekrutovat nové síly, což bylo klíčové, když se rwandské vojsko rozrostlo z 5000 vojáků v říjnu 1990 na desetinásobek v roce 1994. Teprve v roce 1992 se podařilo významněji oslovit i rwandské Tutsii (což zároveň dalo podnět Habirarymaniho režimu k plánování genocidy). Významnou roli sehrála i tutsijská diaspora, která byla zdrojem financí.\n"}
{"id": "81562", "url": "https://cs.wikipedia.org/wiki?curid=81562", "title": "Bohuslav Burian", "text": "Bohuslav Burian\n\nBohuslav Burian (16. října 1919, Brno – 29. dubna 1960, Mírov) byl katolický kněz a jedna z obětí komunistického teroru.\n\nNarodil se v Brně jako syn řezníka a matky v domácnosti. Měl čtyři sourozence a postupně absolvoval obecnou školu, gymnázium a v roce 1938 nastoupil do kláštera augustiniánů. Chtěl být misionářem v Africe. V roce 1943 byl zatčen gestapem a za protinacistickou činnost nejdříve internován v brněnském táboře Pod kaštany, v rámci likvidace starobrněnského kláštera v Kounicových kolejích a pak vězněn v koncentračních táborech Auchwitz III, Golleschau a Ellrich. Už zde v zajetí proslul svojí odvahou, která ho neopustila ani v dalších dnech jeho života. Na konci války utekl z pochodu smrti. \n\nPo válce pokračoval ve studiu teologie a 5. července 1947 byl v Brně vysvěcen na kněze a 6. července slavil primiční mši svatou v Dražovicích u Vyškova. Poté nastoupil místo kaplana ve Slavonicích. O svátku Božího těla (26. června) 1949 na Zelném trhu v Brně neváhal přečíst pastýřský list československých biskupů \"Hlas biskupů a ordinářů věřícím v hodině velké zkoušky\" namísto váhajícího biskupa Karla Skoupého (komunisté šíření a čtení listu zakázali pod hrozbou přísných trestů). Než ho příslušníci StB dokázali umlčet, byla většina textu přečtena. Byl zatčen a strávil 6 měsíců ve vyšetřovací vazbě v Příční ulici. Teprve po přímluvě generála Svobody dostal milost od prezidenta republiky a byl propuštěn. Po propuštění nemohl do své farnosti a tak se věnoval chlapcům v brněnské polepšovně a zpovídal prostitutky. Jeho troufalost a odvaha neznala mezí. O vánočních svátcích navštívil své bývalé spoluvězně ve věznici krajského velitelství Státní Bezpečnosti, přinesl jim řízky z kapra a především možnost zpovědi a svátosti. \n\nPo svém propuštění nastoupil v listopadu jako kaplan v Moravské Nové Vsi, ale byl sledován a v obavách, že bude zatčen, dne 9. září 1950 uprchl do Rakouska a pomáhal uprchlíkům v táborech u Innsbrucku a Salzburgu. Navštívil Řím a v Nepomucenu byl požádán vícerektorem Bezdíčkem, zda by nemohl převádět přes hranici do Rakouska lidi pronásledované komunisty, především zájemce o bohosloví a pronásledované kněze. Postupně do Rakouska převedl přes jihomoravskou hranici 11 lidí (z toho 5 kněží a jednoho bohoslovce, konkrétně mezi nimi byli Jan Krajcar a P. Hrbata). Po čtvrtém přechodu hranice byl zatčen rakouskou hlídkou u obce Schrattenberg v ruské zóně. \n\nRusové ho vydali československým orgánům a byl převezen do vyšetřovací vazby v Praze-Ruzyni, v níž byl za pomoci mučení a drog přinucen k přiznání se ke špionáži a velezradě, kterých se ve skutečnosti nikdy nedopustil. Dne 23. října 1952 byl odsouzen ke 20 letům těžkého žaláře. Souzen byl v rámci uměle vytvořené skupiny, do níž byla zařazena i jeho sestra Ludmila Burianová (odsouzena na 6 let vězení). Perzekuci museli čelit i další členové rodiny: oba rodiče strávili půl roku ve vyšetřovací vazbě a bratr byl poslán do TNP.\n\nProšel několika komunistickými věznicemi a uranovými doly u Jáchymova. 27. ledna 1960 uprchl z věznice v Leopoldově, dopaden byl až po několika dnech a až po udání. Poté byl krutě ztýrán na Ruzyni a převezen zpět do Leopoldova, kde byl držen na samotce. Po zhoršení jeho nevyléčené TBC byl převezen na Mírov. Koncem dubna zde zemřel na následky chřipky a lehkého zápalu plic. Nedoléčené TBC z koncentračního tábora, ozařování smolincem, otřesná lékařská péče a životní podmínky v komunistických lágrech nakonec způsobily jeho pomalou mučednickou smrt. Jeho tělo nebylo rodině vydáno, z větší části bylo rozřezáno a posláno k anatomickým studijním účelům, zbytek zpopelněn.\n\nV roce 1968 žádal K-231 o rehabilitaci P. Buriana, ale bylo již pozdě, přijely ruské tanky. Nezrealizovala se ani žádost podzemní církve v roce 1979 o zahájení beatifikačního procesu. V ovzduší husákovské normalizace to ani nešlo. Bohuslav Burian byl soudně rehabilitován až 8. ledna 1991. \n\n\n"}
{"id": "81566", "url": "https://cs.wikipedia.org/wiki?curid=81566", "title": "Pracovní smlouva", "text": "Pracovní smlouva\n\nPracovní smlouva zakládá pracovní poměr mezi zaměstnavatelem a zaměstnancem. Právně je upravena v zákoníku práce. Uzavřena musí být vždy písemně a vyhotovuje se obvykle ve třech stejnopisech: pro zaměstnavatele, zaměstnance a okresní správu sociálního zabezpečení. Zaměstnanec nicméně musí vždy obdržet jedno vyhotovení. Další možnosti úpravy vztahů mezi zaměstnavatelem a zaměstnancem, ale mimo standardní pracovní poměr, nabízí dohoda o pracovní činnosti nebo dohoda o provedení práce.\n\nSmlouva musí vždy obsahovat tyto informace:\n\nPokud další informace o právech a povinnostech zaměstnance nejsou uvedeny ve smlouvě, musí ho o nich zaměstnavatel nejpozději do jednoho měsíce od vzniku pracovního poměru písemně informovat. Nicméně je možné již přímo v pracovní smlouvě např. uvést, zda je pracovní poměr sjednán na dobu určitou a v takovém případě konkrétně jakou, nebo na dobu neurčitou, když doba neurčitá je sjednána vždy, pokud není výslovně uvedena délka trvání. Dále je vhodné určit výši platu či mzdy, jinak totiž musí zaměstnavatel ihned po nástupu zaměstnance do práce pro něj vydat platový/mzdový výměr. V případě sjednání zkušební doby pak její délku (sjednána může být maximálně na tři měsíce a nemůže být prodloužena), protože její sjednání je možné jen písemně a nejpozději v den, který byl určen jako den nástupu do práce.\n\nV předválečné civilistice se „smlouvou pracovní“ rozuměl právní teorií užívaný souhrnný název pro smlouvu služební (odpovídající svým obsahem dnešní pracovní smlouvě) a smlouvu o dílo, které obě byly upraveny v § 1151–1174 obecného zákoníku občanského. Smlouvou pracovní se rozuměla konsensuální smlouva, jejímž předmětem je práce neboli „smlouva o provádění procesu pracovního v cizí sféře hospodářské“.\n"}
{"id": "81567", "url": "https://cs.wikipedia.org/wiki?curid=81567", "title": "Veletržní palác", "text": "Veletržní palác\n\nVeletržní palác je budova v pražských Holešovicích, jedna z prvních a největších funkcionalistických staveb Prahy. Byla určená pro konání veletrhů, později byla sídlem podniků zahraničního obchodu.\n\nVeletržní palác je dnes sídlem Národní galerie v Praze, která v něm má umístěnou stálou expozici \"Umění 20. a 21. století\" a další výstavní prostory. Budova je od roku 1958 nemovitou kulturní památkou.\n\nPalác vznikl podle návrhu architektů Josefa Fuchse a Oldřicha Tyla z architektonické soutěže; postaven byl v letech 1925 až 1928. S podlahovou plochou asi 13 500 m byl v té době největší stavbou tohoto typu na světě.\nTehdy sloužil společnosti Pražské vzorkové veletrhy. Po roce 1939 byla budova, spolu s přilehlým prostranstvím, používána nacistickými okupanty jako shromaždiště pro židovské občany Čech a Moravy před transportem do koncentračních táborů. Po druhé světové válce se palác stal sídlem několika společností zabývajících se zahraničním obchodem (Tuzex, Strojimport aj).\n\nDo historie budovy se výrazně zapsal 14. srpen 1974, kdy byla téměř zničena obrovským požárem, jehož likvidace trvala do 20. srpna. V roce 1976 bylo rozhodnuto o jeho rekonstrukci. Ta pokračovala velmi pomalu; teprve v 90. letech 20. století byla budova kompletně opravena.\n\nV roce 1976 získala budovu Národní galerie v Praze, která se pak účastnila její rekonstrukce. V současnosti slouží Veletržní palác jako prostor pro stálou expozici \"Umění 20. a 21. století\" – sbírka moderního a současného umění.\n\nStěžejní je zde expozice výtvarného umění: jak českého, tak zahraničního.\nVe stálé expozici má díla světových umělců jako např. Mucha, Picasso, Monet nebo Van Gogh. Ve 3 patrech na ploše 13 500 m² jsou však vystaveny exponáty nejen z oblasti výtvarného umění, ale také z architektury a nábytku, v menší míře i fotografie, designu a scénografie. Celkem je zde přes 2 000 objektů.\n\n\n\n"}
{"id": "81574", "url": "https://cs.wikipedia.org/wiki?curid=81574", "title": "Hodonín (rozcestník)", "text": "Hodonín (rozcestník)\n\nNázev Hodonín má více obcí:\n\nnebo částí obcí:\n"}
{"id": "81575", "url": "https://cs.wikipedia.org/wiki?curid=81575", "title": "Helena Havlíčková", "text": "Helena Havlíčková\n\nHelena Havlíčková (* 1936) je česká katolická aktivistka a autorka. Za komunistického režimu v Československu organizovala podporu rodin pronásledovaných katolíků a po jeho pádu shromáždila knihu svědectví o jejich pronásledování a utrpení, pojmenovanou \"Dědictví. Kapitoly z dějin komunistické perzekuce 1948-1989\".\n\nVystudovala Pedagogickou fakultu Palackého univerzity v Olomouci.\n\nPo srpnové invazi emigrovala v roce 1969 i s manželem a dětmi a v roce 1971 se její rodina usadila ve Francii. V roce 1978 získala francouzské státní občanství. Od roku 1981 organizovala skupinu s krycím jménem \"Famille\" (česky \"rodina\"), která podporovala rodiny českých katolíků pronásledovaných komunistickým režimem.\n\nPo roce 1989 shromáždila řadu svědectví lidí pronásledovaných a perzekvovaných v komunistickém Československu pro víru, doplnila je přehledem dějin katolické církve v područí komunistické diktatury a vydala knižně.\n\nJe iniciátorkou partnerství olomoucké arcidiecéze a versailleské diecéze.\n\n20. května 2009 ji olomoucký arcibiskup Jan Graubner vyznamenal medailí Svatého Jana Sarkandra.\n\n\n"}
{"id": "81577", "url": "https://cs.wikipedia.org/wiki?curid=81577", "title": "Židé v Praze", "text": "Židé v Praze\n\nŽidé v Praze jsou doloženi od 10. století, jejich sídliště byla soustředěna do několika míst a od 13. do 18. století omezena na oblast Židovského města, pozdější čtvrti Josefova. Činnost dnešní komunity, značně redukované asimilací a zejména holokaustem, se soustředí v Židovské obci a okolo Židovského muzea a je organizována v rámci Pražské židovské obce.\n\nŽidé v Praze významně přispěli k místnímu kulturnímu bohatství, jmenovat lze například Staronovou synagogu ze 13. století, rozvoj kultury a vzdělanosti okolo doby rudolfinské reprezentované Pražským Maharalem (rabbi Löw) a okruh německy píšících spisovatelů (Prager Kreis) počátku 20. století v čele s Franzem Kafkou. Židovská populace v Praze zároveň patří mezi nejstarší a nejznámější ve Střední Evropě a středověké ghetto v Praze bylo střediskem židovského mysticismu. \n\nPrvní židé se v Praze usadili v několika tehdejších vesnicích. Jedna z židovských osad v Praze se nacházela v někdejší Podskalí pod Vyšehradem. Ta byla mezi lety 1096-1098 zničena při nájezdu první křižácké výpravy. \n\nDalší sídlo pak bylo v podhradí Pražského hradu, kde existovala Nejstarší synagoga v Praze, která zanikla zřejmě roku 1142 při požáru. Další židovská osada se nacházela nedaleko dnešního Staroměstského náměstí. Poslední osada, o které existují zmínky, byla v okolí dnešního náměstí Republiky, jak ukázal archeologický průzkum v roce 2006. \n\nOd roku 1215, kdy Čtvrtý lateránský koncil označil židy za viníky smrti Ježíše Krista, byli vykázáni do ghetta. Pražské židovské ghetto (něm. \"Judenstadt\") existovalo zhruba od téhož roku. \n\nZdejší nejstarší židovský svatostánek, \"Stará škola\" ze 13. století, byla několikrát zničena a opravována, nakonec však byla roku 1867 stržena a o rok později nahrazena novou, dnešní Španělskou synagogou. Připomínka názvu Staré školy se pak zachovala alespoň v původním názvu \"Velké\" neboli \"Nové školy\" a ulici „U staré školy“. Poté vznikly další synagogy, jako středověká Staronová synagoga \"Altneuschul\" postavená roku 1270 v gotickém slohu, jedna z nejstarších dosud využívaných v Evropě. Je však možné, že název „staronová“ vznikl zkomolením hebrejského výrazu „\"al tenai\"“ do německého \"altneu\" (\"staronový\").\n\nV roce 1389 za panování krále Václava IV. (1378-1419) došlo v Praze k velkému pogromu, který je znám jako „Krvavé Velikonoce“. Tehdy byl zavražděn i otec Avigdora Kary, jehož náhrobní kámen je nejstarším dochovaným na Starém židovském hřbitově. Ten byl založen v roce 1439 na nevelkém pozemku mezi Pinkasovou a Klausovou synagogou. Patří k nejstarším v Evropě, (nejstarší, z 11. století se nachází v německém Wormsu). Během více než čtyř set let zde bylo pochována asi 200 000 osob. Kvůli omezené kapacitě byly další hroby kladeny na sebe, a to až ve dvanácti vrstvách. Patrně nejznámější tumba patří rabimu Löwovi, narozenému v roce 1525, jenž zemřel roku 1609, jemuž je přisuzováno stvoření Golema, umělého člověka z hlíny. Poslední pohřeb se zde konal roku 1787. Starý židovský hřbitov se paradoxně dochoval zřejmě díky rozhodnutí nacistů. Jiné židovské hřbitovy byly nacisty byly zničeny a náhrobky použity jako cvičné terče, Hitler však nařídil, aby byl pražský hřbitov zachován jako součást muzea, poté co budou všichni Židé zlikvidováni.\n\n16. století znamenalo počátek židovské renesance v Praze. Po roce 1501 došlo k hospodářskému rozmachu díky otevřené ekonomické atmosféře v Českém království. V letech 1522–1541 se populace ghetta téměř zdvojnásobila díky přílivu Židů vyhnaných z Moravy, německých zemí (Svaté říše římské), Rakous a Španěl. Plocha ghetta se zvětšila díky zákonu umožňujícímu Židům stavět domy na pozemcích v sousedství ghetta. Ghetto získalo vlastní radnici s malou zvoničkou sloužící ke svolávání zasedání. Židé dokonce získali právo na vyvěšení vlastní zástavy. Život v ghettu vzkvétal v mnoha ohledech, bylo zde množství různých myslitelů té doby, jako matematici, astronomové, geografové, historii, filosofové a umělci. V období renesance byly vystavěny čtyři největší pražské synagogy. Pinkasova synagoga byla vystavěna v renesančním slohu a pražským Židům sloužila od roku 1479. Synagoga se ovšem nacházela v záplavové zóně, což způsobovalo častá poškození. \n\nBěhem panování prvních habsburských králů, bylo židovské obyvatelstvo dvakrát vyháněno, a to v letech 1542 a 1561. Pokaždé, když se vrátili však byl jejich rozmach ještě větší. Naopak roky 1564-1612 v době panování dalších Habsburků Maxmiliána II. a Rudolfa II. pro pražské Židy představovaly “zlatou éru”. V roce 1591 císař Rudolf II. povolil stavbu Maiselovy synagogy ve stejnojmenné ulici, pojmenované po velkém pražském mecenáši Mordechaji Maiselovi, jenž věnoval prostředky na výstavbu tohoto chrámu. Synagoga v průběhu let utrpěla několik požárů.\n\nDalší synagoga - Klausová - byla postavena roku 1694, rovněž na pozemku darovaném Mordechajem Maiselem, v barokním slohu. A konečně Vysoká synagoga stojí vedle židovské radnice. Svůj název dostala proto, že se se nachází ve druhém poschodí. Tato synagoga sloužila radě starších.\nNa počátku 18. století tvořili Židé asi čtvrtinu pražské populace. Tehdy v Praze žilo Židů více, než kdekoli jinde ve světě. Tato “zlatá éra” skončila s nástupem Marie Terezie na trůn a opětovným vypuzením Židů.\n\nZásadní změnu postavení židů směrem k občanské rovnoprávnosti znamenaly reformy Josefa II. z roku 1781, shrnuté roku 1797 v Systemálním patentu.\n\nNová ústava z roku 1848 přinesla Židům stejná práva, jaká měli i většinoví obyvatelé, to ještě potvrdila ústava z roku 1867. Po polovině 19. století se většina bohatých Židů vystěhovala a do bývalého ghetta, které se roku 1850 stalo 5. městskou částí Prahy jako Josefov, se postupně nastěhovala lůza. Hygienické podmínky byly otřesné, proto byl roku 1893 vydán asanační zákon a většina budov v Josefově byla stržena. Zůstalo jen 6 synagog (Staronová, Pinkasova, Maiselova, Španělská, Vysoká a Klausová), Maiselova radnice a Starý židovský hřbitov. Zničení Nové, Cikánovy a Velkodvorské synagogy bylo impulsem pro vznik Židovského muzea v Praze roku 1906.\n\nV roce 1357 udělil Karel IV. pražským Židům právo užívat vlastní zástavu a znak. Červený prapor nesoucí žlutou Davidovu hvězdu (\"Magen David\"), která je zřejmě první použití tohoto symbolu reprezentujícího židovskou komunitu.\nV roce 1648 udělil císař Ferdinand III. židovské obci válečnou zástavu pro pomoc v boji proti Švédům během třicetileté války.\nPrapor se žlutou Davidovou hvězdou v červením poli je v současnosti symbolem židovské komunity a staré židovské čtvrti - Josefova.\n\n\n\n"}
{"id": "81581", "url": "https://cs.wikipedia.org/wiki?curid=81581", "title": "Nejstarší synagoga v Praze", "text": "Nejstarší synagoga v Praze\n\nNejstarší synagoga v Praze existovala kdesi v podhradí Pražského hradu, pravděpodobně na dnešní Malé Straně; podle Václava Hájka z Libočan na Újezdě.\n\nKosmova kronika se k roku 1124 o této synagoze zmiňuje, ale bez určení místa. V roce 1142 byla při požáru zničena a již nebyla obnovena. Dodnes nebyly nalezeny ani její zbytky, není tudíž známa její poloha ani dispozice. Předpokládaná poloha se klade přibližně mezi Újezd a Malostranské náměstí. Kolem této synagogy se soustředila židovská osada, která zde existovala až do založení pražského židovského ghetta.\n"}
{"id": "81584", "url": "https://cs.wikipedia.org/wiki?curid=81584", "title": "Stará synagoga", "text": "Stará synagoga\n\nStará synagoga se nachází na více místech:\n\n\nNěkdy takto bývají nazývány i následující stavby:\n\n"}
{"id": "81586", "url": "https://cs.wikipedia.org/wiki?curid=81586", "title": "Aeronomie", "text": "Aeronomie\n\nAeronomie je vědní obor, který se zabývá stavbou, vlastnostmi a změnami atmosféry nad troposférou. Studuje vliv Slunce na Zemi, dále noční svítící oblaky, polární záře, světlo, ionosféru, ozonosféru, halové jevy a mnoho dalšího.\n"}
{"id": "81587", "url": "https://cs.wikipedia.org/wiki?curid=81587", "title": "Letadlová loď", "text": "Letadlová loď\n\nLetadlová loď je druh velké válečné lodě určené primárně pro provoz bojových letadel a/nebo vrtulníků. Zajišťuje start i přistání letadel a slouží jako plovoucí letecká základna. První letadlové lodě se objevily během první světové války. Za druhé světové války převzaly od bitevních lodí pozici dominantní síly na moři a v současnosti představují největší válečná plavidla na světě s výtlakem překračujícím 100 000 tun (americká třída \"Nimitz\").\n\nLetadlové lodě mají letovou palubu, která slouží jako plovoucí vzletová a přistávací dráha. Na současných letadlových lodích bývá část paluby vyosena a tato část slouží jako druhá dráha – tzv. úhlová paluba.\n\nKe startu těžkých letadel dnes slouží parou poháněné katapulty, které se na letadlových lodích objevily po druhé světové válce (parní katapult je, spolu s úhlovou palubou či zrcadlovou kontrolou během přistávání, poválečným britským vynálezem, který byl převzat i pro americké letadlové lodi) a se zvyšující se hmotností letounů se staly při startu nepostradatelnými. Zastavení letounu se děje pomocí systému brzdících lan. První letadlové lodě používaly britský systém podélně položených lan, o která se zachytily kotvičky na podvozku letadla a vzniklé tření letoun zastavilo. Tento systém se ale neosvědčil a byl v meziválečném období nahrazen řadou kolmo k podélné ose dráhy umístěných lan. Letadla byla vybavena přistávacím hákem, který se při přistání zachytí o lano a dojde k zastavení letounu. Letadla s kolmým přistáním a vrtulníky brzdící lana nepotřebují.\n\nPro případ nouzového přistání bývá na palubě ještě záchytná bariéra, která má zastavit přistávající letoun v případě, že se nezachytí o brzdící lana. A to i za cenu poškození letounu.\n\nNa přídi se mohou nacházet větrolamy a deflektory.\n\nNa palubě může být umístěna nástavba — takzvaný ostrov. Ten může obsahovat velitelskou věž, navigační můstek, řízení letového provozu a další. Může být spojen s komínem a většinou je umístěn na pravoboku. Jediné dvě letadlové lodě s můstkem na levoboku byly japonské \"Akagi\" a \"Hirjú\". Letadlová loď s hladkopalubovým uspořádáním má můstek umístěn pod letovou palubou a komíny vyvedeny do boků, takže letounům nehrozí kolize s nástavbami.\n\nNěkteré současné letadlové lodě mají na přídi místo katapultů jakousi rampu (skokanský můstek), která pomáhá letadlům s krátkou vzletovou dráhou (STOL) při vzletu.\n\nLetadlové lodě bývají doprovázeny dalšími plavidly (hladinovými i ponorkami) a dohromady tvoří operační svaz lodí, což rozšiřuje schopnosti skupiny.\n\nBěhem první světové války byl přestavěn britský křižník HMS \"Furious\". Ještě během stavby byla na přídi zhotovena 49 metrů dlouhá dráha a v této podobě byla \"Furious\" dokončena v červenci 1917. Dne 2. srpna 1917 se uskutečnilo historicky první přistání letounu na plující lodi, když \"Squadron Leader\" (~ major) Edwin Harris Dunning přistál se svým Sopwith Pup (pravděpodobně N6453) na \"Furious\". Po další přestavbě, která byla dokončena v březnu 1918, získala \"Furious\" přistávací plošinu na zádi. Stále ale ještě mezi zádí a přídí překážely nástavby s komínem. Dne 18. července byl z \"Furious\" proveden letecký útok na základnu Zeppelinů v Tondernu.\n\nV meziválečném období bylo postaveno několik dalších letadlových lodí pro Royal Navy, US Navy, Nihon Kaigun a Francouzské námořnictvo. Část z nich vznikla konverzí z jiných typů plavidel. Kvůli limitům na bitevní lodě a bitevní křižníky ustanoveným washingtonskou konferencí došlo k přestavbě několika bitevních lodí a bitevních křižníků na letadlové lodě. Američané tak získali USS \"Lexington\" a USS \"Saratoga\", Japonci \"Akagi\" a \"Kaga\", Britové HMS \"Glorious\" a HMS \"Courageous\" a Francouzi \"Béarn\".\n\nPrvní loď, která byla od počátku navržena jako letadlová, byla HMS \"Hermes\", ale první dokončenou lodí od počátku stavěnou jako letadlová byla japonská Hóšó.\n\nV meziválečném období Američané, Britové a Japonci zvolili každý odlišnou strategii konstrukce a ochrany letadlových lodí.\n\nStrany budoucího konfliktu rovněž zvolily jiný přístup k navedení letadla na přistání. Zatímco na amerických a britských lodích měl navedení letounu na starosti LSO (\"Landing Signal Oficer\" ~ důstojník navádějící letadla na přistání), Japonci vyvinuli v roce 1932 světelný systém \"čakkan šidótó\" a pilot se na přistání podle něj naváděl sám.\n\nDruhá světová válka byla přelomem ve zhodnocení významu letadlových lodí. Do té doby námořní mocnosti sázely hlavně na těžké bitevní lodě. Válka v Tichomoří však ukázala převahu letadlových lodí nad ostatními plavidly. Po útoku šesti japonských letadlových lodí na Pearl Harbor vstoupily USA do války. Samotný útok na Pearl Harbor byl pro Japonce sice úspěšný, ale všechny americké letadlové lodě se v den útoku nacházely mimo přístav, takže nebyly tímto nenadálým útokem vůbec nijak poškozeny. První velká námořní bitva, v níž proti sobě bojovaly skupiny letadlových lodí, proběhla v Korálovém moři. Při bitvě o Midway ztratili Japonci čtyři letadlové lodě, čímž byly jejich útočné možnosti ochromeny.\n\nBěhem roku 1942 došlo v Pacifiku ještě k dalším dvěma velkým bitvám letadlových lodí: u východních Šalomounů a u Santa Cruz. Další bitvě letadlových lodí došlo až v roce 1944 ve Filipínském moři a poslední bitvou letadlových lodí byla bitva u mysu Engaño, kde už ale japonské letadlové lodě plnily hlavně roli návnady, aby odlákaly americké letadlové lodě od krytí výsadku u Leyte. Kromě těchto bitev se letadlové lodě (americké, japonské i britské) zúčastnily několika nájezdů na nepřítelem držená území, podpory vyloďovacích operací. Letouny operující z letadlových lodí se rovněž ukázaly jako účinná zbraň proti ponorkám.\n\nSovětský svaz během studené války nejprve stavěl vrtulníkové křižníky a posléze letadlové křižníky, které kombinovaly funkci letadlové lodě a těžkou výzbroj křižníků.\n\nNejvětším počtem letadlových lodí disponují Spojené státy americké. V roce 2017 sloužilo v jejich námořnictvu 11 letadlových lodí, které mají výtlak kolem 100 000 tun, mají nukleární pohon a jsou schopny nést téměř 100 letadel a přes 4000 členů posádky. Dalšími typem schopným nést některá letadla jsou vrtulníkové výsadkové lodě, kterých má americké námořnictvo 9 kusů o výtlaku kolem 40 000 tun.\n\nDalšími zeměmi, které mají ve 21. století letadlové lodě, jsou Brazílie (1 ks), Čína (2 ks), Francie (1 ks + 3 ks vrtulníkových výsadkových lodí), Indie (1 ks), Itálie (2 ks), Rusko (1 ks), Španělsko (1 ks), Thajsko (1 ks) a Spojené království (1 ks + 1 ks vrtulníkové výsadkové lodi). Další dva státy disponují pouze vrtulníkovými výsadkovými loděmi: Japonsko (2 ks), Jižní Korea (1 ks). V případě Brazílie, Číny a Indie jde o starší plavidla zakoupená z Francie, Ruska a Spojeného království. Vcelku velkých letadlových lodí spíše ubývá, zejména proto, že jejich provoz je velmi nákladný.\n\nKromě USA, Francie, Brazílie, Číny a Ruska, které mají větší letadlové lodě pro konvenční start a přistání letadel (CTOL), jsou menší protiponorkové letadlové lodě ostatních států vybaveny jen letouny typu V/STOL (většinou verze Harrieru) a vrtulníky. Většina těchto lodí je vybavena skokanským můstkem (6°, 9° nebo 12°) pro usnadnění startu těžkých Harrierů. Skokanským můstkem jsou vybaveny také původem sovětské lodě, které katapulty nemají. \n\nArgentina\n\nAustrálie\n\nBrazílie\n\nČína\n\nFrancie\n\nIndie\n\nItálie\n\nJaponsko\n\nJižní Korea\n\nKanada\n\nNěmecko\n\nNizozemsko\n\nRusko\n\nSpojené království\n\nSpojené státy americké\n\nŠpanělsko\n\nThajsko\n\n\n\n"}
{"id": "81588", "url": "https://cs.wikipedia.org/wiki?curid=81588", "title": "Cikánova synagoga", "text": "Cikánova synagoga\n\nCikánova synagoga, známá také jako Zigeinerova synagoga, je zaniklá židovská modlitebna v Praze. Byla založena nejpozději v roce 1613 Šalamounem Salkidem-Cikánem. Po velkém požáru Starého Města roku 1689 byla synagoga kompletně zničena. Roku 1701 znovu vystavěna mnohem větší Izacharem Bunzlem. V roce 1754 opět vyhořela a následného roku byla obnovena. Z této doby pocházel i její raně barokní charakter, který byl vyjádřen vysokými kordonovanými římsami a štukovou výzdobou klenby s motivy vinné révy. V roce 1883 byla v této synagoze zavedena reformovaná bohoslužba. Při synagoze byl též založen pěvecký sbor. Následně byla bima přesunuta k východní stěně a došlo k rekonstrukci schrány na tóru. Při severní části se nacházela galerie pro ženy.\n\nCikánova synagoga se nacházela v dnešní Bílkově ulici až do 6. května 1906, kdy byla zbořena v rámci asanace Josefova, její pozůstatky se nalézají pod podlahou sklepů domů čp. 131 a 132 v Bílkově ulici.\n\nRoku 1896 zde měl svoje Bar micva Franz Kafka.\n\n\n"}
{"id": "81590", "url": "https://cs.wikipedia.org/wiki?curid=81590", "title": "Cerhonice", "text": "Cerhonice\n\nCerhonice jsou obec ležící v jižních Čechách v okrese Písek. Žije v ní obyvatel. První písemná zmínka pochází z roku 1291. Obec leží asi 8 km na západ od soutoku Vltavy s Otavou, na němž se rozkládá hrad Zvíkov. Pod obec spadá i osada Obora u Cerhonic.\n\n\n\nObec Cerhonice se skládá ze dvou částí, které obě leží v katastrálním území \"Cerhonice\"\n\nPověst, vztahující se ke třem výklenkovým kaplím zpopularizoval Alois Jirásek v Baladě z rokoka. S ústupem francouzských vojsk z kraje ustupovaly i tři francouzské princezny, které byly ubytované na cerhonickém zámečku. Toto je první verze. Podle druhé verze se jednalo o tři dcery maršála de Broglia, který velel vojskům. Podle třetí verze se jednalo o tři obyčejné vojačky. Při balení jejich majetku zahlédl sloužící velké množství šperků a cenností. Hned se nabídl, že je vyvede k ustupujícím Francouzům. Ale společně s jedním poddaným je zavezli do vrážských lesů, kde je zavraždili. Ubíjené ženy prosily o milost a proklely své vrahy i jejich potomky do několika generací.\nNa místě vraždy v lese byl vztyčen červený kříž. Tři naprosto stejné kapličky byly postaveny u cest vedoucích z obce. Každoročně se zde pořádala procesí až do první světové války.\n\n"}
{"id": "81591", "url": "https://cs.wikipedia.org/wiki?curid=81591", "title": "Josef Vrana", "text": "Josef Vrana\n\nJosef Vrana (17. října 1905 Stříbrnice u Kojetína – 30. listopadu 1987 Olomouc) byl římskokatolický biskup, apoštolský administrátor olomoucké arcidiecéze (1973 – 1987). Kvůli značné vstřícnosti projevované vůči komunistické vládě a svému členství a později otevřené podpoře sdružení Pacem in terris je považován za kontroverzní postavu. Katolický disident Václav Benda dokonce nazval Vranu „kolaborantem“.\n\nJosef Vrana vystudoval Arcibiskupské gymnázium v Kroměříži (maturoval v roce 1924) a poté Bohosloveckou fakultu v Olomouci. V roce 1928 byl vysvěcen na kněze a poté se stal prefektem a v roce 1935 profesorem na rodném gymnáziu, kde působil až do jeho zrušení komunisty v roce 1950 (učil zeměpis a tělocvik).\n\nPo roce 1950 působil postupně v duchovní správě v Roštíně, Zlíně (tehdy Gottwaldově), Velehradě (1954–1959) a Uherském Brodě (1959–1963). Poté přešel do Olomouce, kde se stal kanovníkem a kapitulním vikářem – toto povýšení dosažené zejména tlakem komunistických orgánů bylo výsledkem jeho povolnosti a ochoty přizpůsobit se požadavkům Státního úřadu pro věci církevní. Od roku 1964 spolupracoval se Státní bezpečností jako agent.\n\nV roce 1973 jej papež Pavel VI. na nátlak komunistické vlády jmenoval titulárním biskupem a apoštolským administrátorem olomoucké arcidiecéze. Vrana neměl nikdy plnou důvěru Vatikánu, který striktně odmítl jeho jmenování arcibiskupem olomouckým, které československá vláda navrhovala, souhlasil však s jeho jmenováním apoštolským administrátorem, pokud bude umožněno jmenovat spolu s ním i další biskupy.\n\nJako člen biskupského sboru Vrana prosazoval povolnost vůči vládě a podporoval sdružení Pacem in terris, v jehož řadách a předsednictvu zůstal i jako biskup, přestože byl jmenován výměnou za příslib, že SKD-PIT opustí. Zároveň se však snažil svědomitě plnit povinnosti správce arcidiecéze. Neměl důvěru ani ostatních biskupů a věřících, kteří jej z části považovali za zrádce, ani státu, který mu sice uděloval státní vyznamenání, na druhé straně ale omezoval jeho činnost a odposlouchával jeho telefony a kancelář.\n\nV říjnu 1975 obdržel čestný doktorát teologie od režimem ovládané Cyrilometodějské bohoslovecké fakulty v Litoměřicích, katolická církev jej ale odmítla uznat.\n\nOpakovaně se dostával do střetů s mnohem méně poddajným pražským arcibiskupem Františkem kardinálem Tomáškem, zejména pak po roce 1982, kdy ignoroval dokument Kongregace pro klérus \"Quidam episcopi\", který zakazoval kolaborantské hnutí \"Pacem in terris\".\n\nNedůstojný postoj biskupa Vrany ke státní moci nalezl i ohlas v undergroundové poezii:\n\n\n"}
{"id": "81592", "url": "https://cs.wikipedia.org/wiki?curid=81592", "title": "Dražíč", "text": "Dražíč\n\nDražíč je obec ležící v jižních Čechách v okrese České Budějovice (dříve v okrese Písek), zhruba 6 km západně od Bechyně a 10 km ssz. od Týna nad Vltavou. Žije zde obyvatel.\n\nPrvní písemná zmínka o vsi (\"Drazicz\") pochází z roku 1379. Podle biskupského katastru patřila ves původně do majetku pražského arcibiskupství. Původně tvořil ves jen jeden statek s přidruženými polnostmi a stavbami v nedalekých Svatkovicích, místní tvrz byla postavena až na konci 14. století.\n\nS účinností od 1. ledna 2007 byla obec přeřazena z okresu Písek a stala se nejsevernější výspou okresu České Budějovice. Roku 2011 byla obec oceněna titulem Jihočeská vesnice roku.\n\n\nObec Dražíč se skládá ze čtyř částí, které všechny leží v katastrálním území \"Dražíč\"\n\n\nV roce 1995 zde byl uveden do provozu minipivovar Lipan nacházející se v restaurované budově bývalého lihovaru. Přímo v prostorách pivovaru je zřízena restaurace, kde se čepuje dvanáctistupňové pivo Lipan (světlé i tmavé) přímo z tanků, bez dalších úprav. Součástí pivovaru je i pěstitelská pálenice a penzion.\n\nPověst se vztahuje k výklenkové kapli Anděla Strážného. Místnímu hospodáři špatně přibýval dobytek v chlévě a byl neklidný. Pod žlabem našel kámen ve tvaru kříže, který vzal a postavil na kraji svého pole. Později nad tímto kamenem nechal vystavět kapli.\n\n"}
{"id": "81593", "url": "https://cs.wikipedia.org/wiki?curid=81593", "title": "Drhovle", "text": "Drhovle\n\nDrhovle je obec ležící v jižních Čechách v okrese Písek. Žije v ní obyvatel. První písemná zmínka pochází z roku 1323. Dnešní Drhovli tvořily původně dvě vesnice (Velká a Malá Drhovle), nazývané Hořejší a Dolejší, které příslušely ke hradu Zvíkovu.\n\nVe vesnici funguje Domov pro seniory Světlo.\n\n\nZápadně od obce Drhovle, na severní hranici Brlohu se nachází přírodní památka Michovka v podobě chráněného rybníka.\n\nObec Drhovle se skládá z osmi částí na čtyřech katastrálních územích.\n\nObcí prochází silnice I/4 (Praha–Strakonice), v lokalitě Nová Hospoda se kříží se silnicí I/20 (do Písku) a končí tam dálnice D4.\n\n"}
{"id": "81594", "url": "https://cs.wikipedia.org/wiki?curid=81594", "title": "Velkodvorská synagoga", "text": "Velkodvorská synagoga\n\nVelkodvorská synagoga v Praze byla založena někdy za života Jakuba Baševiho z Treuenburku (1580 - 1634).\n\nJediné co je známo, že v roce 1627 koupil domy na místě zvaném „Velký dvůr“, od toho název synagogy. Stejně jako řada dalších synagog židovského ghetta i Velkodvorská synagoga byla zničena do základů při velkém požáru roku 1689. V roce 1708 byla znovu vystavěna. V roce 1754 opět vyhořela, ale záhy byla obnovena v původních proporcích. Roku 1854 je zmínka o opravách. V roce 1883 byla fasáda přestavěna v maurském slohu a na západě přistavěna další ženská galerie (původně byla pouze na jihu). V témže roce byla přestavěn aron ha-kodeš v novorenesančním stylu. Synagoga se nacházela na konci dnešní Pařížské ulice na místě dnešního prostranství před hotelem Intercontinental a byla zbourána při asanaci Josefova 20. května 1906.\n\n\n"}
{"id": "81597", "url": "https://cs.wikipedia.org/wiki?curid=81597", "title": "Zvonkohra", "text": "Zvonkohra\n\nZvonkohra a také zvonohra jsou bicí hudební nástroje respektive zvláštní hudební stroje, konkrétně idiofony, jejichž každý tón je vytvářen vlastním kovovým laděným elementem, které jsou ve větší sérii seskupeny tak, že umožňují hraní (jednohlasé) melodie. Tyto znějící elementy (u nejmenších plochá \"želízka\", u větších zvonky, zvonce, cimbály i zvony) jsou rozezvučovány buď přímo, pomocí kladívek, srdcí, nebo důmyslným systémem táhel, které jsou vedeny od klaviatury až ke kladivu u zvonu, případně jsou napojeny na pneumatický, či elektrický rozvod. Moderní zvonkohry mohou být také ovládány programově na dálku prostřednictvím počítačů a za pomoci elektrického, pneumatického či kombinovaného pohonu zvonů. Zvonkohra může být ovládána libovolným nepřímým způsobem, zvonohra však pouze přímým mechanickým systémem táhel, umožňujícím úderovou dynamiku (hru se změnou hlasitosti).\n\nMenší nástroje, hrající v orchestru, používají namísto zvonů tradičního tvaru kovové tyče nebo trubice.\n\nNejmenší \"zvonkohry\" - metalofony - mají místo zvonků kovové obdélníkové destičky, uspořádané v řadách, podobně jako kameny xylofonu. Rozeznívají se paličkami drženými v rukách nebo kladívky spojenými s klaviaturou. Rozsah zvonkohry používané v orchestru bývá 2 - 3 oktávy. Větší (stabilní) nástroje často používají zvony zjednodušeného tvaru - cymbály - zhruba tvaru duté kulové úseče - (asi jako dveřní elektrické zvonky). V symfonickém orchestru mají své trvalé místo zvony tubulární či tyčové, provedené z oceli, skladné, avšak jejich zvuk je oproti skutečným bronzovým zvonům značně ochuzen.\n\nVelké nástroje mohou být konstruovány jako zvonkohry (nepřímé ovládání kladiv pneumaticky, nyní častěji elektromagneticky, což je jednodušší a umožňuje automatickou hru ze záznamu), či jako zvonohry (přímě mechanické ovládání pákami a táhly, což je podstatně složitější, avšak umožňuje dynamický přednes \"živého\" hráče). Zvonohry jsou velmi oblíbeny v západní Evropě, zejména ve Velké Británii, Belgii a Nizozemí, kde se zvonohry dodneška vylepšují. V Česku nemají zdaleka takovou tradici, avšak právě proto je pražská loretánská zvonkohra zcela unikátní, neboť je zachována v původním historickém stavu. Proč v Česku zvonkohry nedosáhly takové obliby lze jen spekulovat, zajímavě zní teorie, která tvrdí, že zvon je mollový hudební nástroj, zatímco většina českých lidových písní je durových, a proto českému uchu zní písně ze zvonkoher poněkud nezvykle. Důležitý je též fakt, že alikvotní tóny zvonu netvoří k nárazovému (základnímu) tónu harmonickou řadu, jako je tomu např. u strun nebo píšťal. Proto se tón zvonu jeví pro hudební účely jako poněkud nečistý. V Nizozemí, kde mají zvonkohry nejdelší tradici, byly sice učiněny pokusy vyrábět durové zvony (\"pregnant\" bells, CocaCola bells), ale ty nemají pěkný tvar a hlavně jejich zvuk nedosahuje potřebných kvalit a tato cesta byla opuštěna.\nZvonohra je osazena souborem zvonů klasického tvaru, přičemž profil žebra, zvláště velkých zvonů s hlubokým tónem, bývá modifikován s ohledem na sjednocení doby dozvuku všech použitých zvonů. Nástroj má vždy mechanický systém manuálního ovládání - klaviaturu, též i pedálnici, které zohledňují dynamiku úhozu. Koncertní zvonohra musí mít nejméně 23 zvonů, jejichž ladění je v toleranci 1 setina půltónu! Odlít takto přesně znějící zvon není možné (profil zvonu je možné vypočítat a odlít s maximální tolerancí cca 1/16 tónu, zvony pro koncertní nástroj je proto nutno navrhnout cca o 1/4 tónu níže a po odlití je na vnitřní straně věnce nepatrným osoustružením \"doladit\". Tímto ani žádným jiným způsobem však nelze hlas (tón) zvonu snižovat.\n\nV České republice této kategorii odpovídá jen Pražská (Manouškova) mobilní zvonohra postavená Petrem Rudolfem Manouškem v roce 2001. Tento, i ve světovém srovnání, špičkový nástroj má 57 zvonů, umístěných na pojízdné konstrukci s vnějšími rozměry běžného 20stopého ISO kontejneru, takže je přepravitelný kamionem a může projíždět a hrát i v ulicích historických měst a k tomu je vybaven mechanickou klaviaturou i nezávislým elektronickým systémem, ovládaným vestavěným počítačem, který umožňuje automatickou hru až 1024 zaznamenaných nahrávek. Tato zvonohra je nyní největší mobilní zvonohrou světa (celková hmotnost nástroje 12 tun, z toho zvony 5 tun) s rozsahem F1 - d6, přičemž původně největší \"mobilní\" nástroj byl umístěn na dlouhém návěsu nadměrných rozměrů, takže byl velmi obtížně přepravitelný ze svého stanoviště v holandském Utrechtu (v roce 2015 byl tento nástroj zrušen, rozebrán a zvony instalovány na věž). Ostatní mobilní zvonohry jsou podstatně menší, s menším počtem i hmotností zvonů, jedna je provozována v USA, všechny ostatní v západní Evropě, kde byly všechny postaveny. V poslední době byla většina velkých mobilních zvonoher zrušena pro velkou ztrátovost (nástroj blokuje transportní automobil, přeprava podléhá mýtu, trasu nutno plánovat s ohledem na únosnost cest atd.) Většina zvonoher je tak natrvalo umístěna ve věžích (tak jako Loreta), což však velmi komplikuje společné hraní s orchestrem či dalšími nástroji, které kvůli rozdílné hlasitosti musí při živé produkci zůstat na náměstí.\n\nNejznámější zvonkohry ve věži:\n\n\n\n"}
{"id": "81601", "url": "https://cs.wikipedia.org/wiki?curid=81601", "title": "Urbanizace", "text": "Urbanizace\n\nUrbanizace (také poměšťování) je proces, při kterém společnost mění svůj způsob života z venkovského na městský. S tím je také spojen zvyšující se podíl lidí žijících ve městech. Města samotná se zvětšují i kvůli narůstajícímu podílu pracujících dojíždějících za prací do významných center.\n\nV roce 2014 žilo 54% světové populace ve městech oproti roku 1950 kdy zde žilo jen 30%. Podle Organizace spojených národů by do roku 2050 mělo ve městech žít až 66% lidí.\n\nNejvíce lidí ve městských oblastech se vyskytuje v Severní Americe (82% v roce 2014), Latinské Americe a oblasti Karibiku (80%) a v Evropě (73%). Nejméně urbanizované oblasti jsou v Africe (40%) a Asii (48%) k roku 2014.\n\nPojem urbanizace spadá do mnoha vědních oborů, zahrnující geografii, sociologii, ekonomii nebo demografii. Nejobecněji je urbanizace definována jako „prostorová koncentrace obyvatelstva i lidských činností odrážející se v chování lidí, v jejich motivacích, v kulturních vzorech i ve formách organizace společnosti. Tyto změny jsou vyvolány životem v prostředí s velkým počtem, vysokou hustotou a značnou různorodostí obyvatelstva.”\n\nSídliště městského typu se začínají objevovat již od neolitu. Nejstarší města vznikla v Číně, Indii, Egyptě a na Blízkém východě. V Evropě se objevují města nejprve v Řecku a poté i v dnešní Itálii (Řím). Tato města byla často ohrožována dobyvateli a růstu bránily nedostatky v dopravě, zásobení nebo hygieně. Zpravidla města vznikala tam, kde se seskupilo více zemědělců a začaly zde převládat nezemědělské činnosti (směny, obchod a řemesla), které se staly natolik dominantními, že potlačily venkovský způsob života. K urbanizaci jakou známe dnes dochází však až v posledních dvou staletích v Anglii.\n\nVelká Británii začala v polovině 18. století industrializovat svou ekonomiku, to významně podpořilo stěhování obyvatel z venkova do menších či větších měst. Na začátku 19. století žilo ve městech 20% Britů, o století později to bylo již 74%. V ostatních státech Evropy a ve Spojených státech amerických začal proces urbanizace později. Rapidní nárůst obyvatel ilustruje skok z 60 000 obyvatel New Yorku v roce 1800 na 4,8 milionu v roce 1900. Migrace do měst neprobíhá jen uvnitř státu, lidé z chudších oblastí Evropy se často stěhovali do Spojených států nebo velkoměst v jiných evropských zemích.\n\nV dnešní době lidé migrují do měst kvůli rozsáhlým sociálním benefitům, stěhují se za lepším vzděláním a zdravotní péčí nebo obecně za kvalitnějším společenským životem.\n\nDůsledky poměšťování obyvatel mohou být pozitivní i negativní. Mezi pozitivní patří například celkové zvyšování životní úrovně a dožití se vyššího věku, které sebou ovšem přináší problém stárnutí populace v dané společnosti.\n\nDalšími kladnými důsledky je vyšší procento vzdělanosti obyvatel, lepší zdravotní péče, zlepšení infrastruktury nebo modernizace společnosti. Na druhou stranu negativní jsou například komercializace, komerce a obchod dominují ve městech. Ve velkých městech je dostupné cokoliv a téměř kdykoliv, proto lidé často začínají žít hyperkonzumním způsobem života, který je při zvyšujícím se tempu urbanizace do budoucna neudržitelný.\n\nČastými problémy jsou také dopravní zácpy, špatné ovzduší, tepelné nebo hlukové znečištění nebo přelidnění. Přelidnění může vyústit v nedostatek obytných prostor, nezaměstnanosti nebo vzniku chudinských čtvrtí.\n\nOd 18. století se vnímání měst a především velkoměst měnilo. Část lidí vidí poměšťování civilizace jako správný evoluční krok vedoucím k spokojenosti, prosperitě, rozkvětu kultury i ekonomiky. Na druhé straně pro jiné je velkoměsto “kouřícím peklem, přecpaným agresivními davy lidí, prolezlým zločinem, násilím, korupcí a chudobou”. Chudoba se opravdu s narůstajícím bohatstvím velkoměst prohlubovala, ve městech se začaly vyčleňovat celé čtvrtě v závislosti na příjmech tamních obyvatel. Sociologové se začínají zajímat danou problematikou, první rozsáhle sociologické analýzy vznikají v Chicagu, které zažilo prudký vzestup doprovázený nerovnostmi ve společnosti (viz Chicagská škola).\n\nObdobný problém se později přenesl i do rozvojových zemí, kde jsou nekvalifikovaní pracovníci přitahování do měst za potenciální prací. Zde se jim však nedaří najít dostatečně placenou práci na zajištění vyšších životních nákladů a jsou proto nucení žít ve slumech, kde panují velice špatné podmínky.\n\nV městských zástavbách se tvoří tepelné ostrůvky následkem zmenšeného množství zelených ploch. Toto je způsobeno tím, že zatím co v rurálních oblastech je sluneční teplo pohlcováno odpařenou vodou, případně půdou, ve městech je obou pohlcovačů zásadně méně a většina tepla je pohlcena buď asfaltem nebo budovami, což pak zvyšuje povrchovou teplotu města. Roční průměrná teplota v městech nad 1 milion obyvatel tak může být o 1-3 °C vyšší než v rurálním okolí.\n\nDalší zásadní vliv urbanizace je eutrofizace (zejména hypereutrofizace) vody. Toto je způsobeno přenášením nadměrného objemu živin či znečišťujících látek (např. CO2 a jiné skleníkové plyny, popřípadě zbytky hnojiv, čisticích prostředků atd.) deštěm z měst do vodních zdrojů, čímž se snižuje jejich celková kvalita, ale dochází i k přemnožení planktonu a jiných microorganismů, což pak vede k snižování obsahu kyslíku ve vodě.\n\nUrbanizace dále snižuje dostupné množství obdělávatelné půdy a zároveň snižuje kvalitu vody a ovzduší. Tím vyvíjí tlak i na přilehlé venkovské oblasti. Kromě toho se urbanizace vyznačuje jedním z nejdrastičtějších a nejdéle trvajících zmenšení místní biodiverzity.\n\nUrbanizace v Číně vedla k drastickému snížení kvality ovzduší a pouze 24 z 350 čínských prefektur splňuje standardy kvality ovzduší WHO. Přes milion Číňanů zemřelo v roce 2012 na následky vzdušného znečistění. Počet aut v Pekingu se v období 1990–2002 zvýšil čtyřnásobně, což vedlo ke značnému zvýšení emisí.\n\nTéměř polovina lidí žijících ve městech sídlí v menších městech s počtem obyvatel do 500 000. Pouze jedna osmina lidí žije v jednom z 28 megaměst, které mají přes 10 milionů obyvatel. Největším městem je Tokio s aglomerací okolo 38 miliony obyvateli, následují ho města Nové Dillí, Šanghaj, Mexico City, Bombaj a São Paulo. Do roku 2030 má být na světě 41 megaměst.\n\nNejvyšší formou městského života je megapolis („velkoměsto velkoměst”). Tímto termínem byl označen poprvé pás dlouhý 724 km táhnoucí se od Bostonu po Washington, D.C. s přibližně 40 miliony obyvatel.\n\n\n"}
{"id": "81606", "url": "https://cs.wikipedia.org/wiki?curid=81606", "title": "Abdurrahmán ibn Umar as-Súfí", "text": "Abdurrahmán ibn Umar as-Súfí\n\nAbdurrahmán ibn Umar as-Súfí (7. prosinec 903, Rajj – 25. květen 986, Muhára) byl perský astronom, známý v Evropě pod latinizovaným jménem \"Azofi\".\n\nŽil na dvoře perského emíra jménem Adududdaula v dnešním Isfahánu. Věnoval se překladům a rozšiřovaní řeckých děl týkajících se astronomie, hlavně \"Almagestu\" Klaudia Ptolemaia. Upravil v něm soupis hvězd a sám se zaobíral jasností a stanovením odhadů hvězdných velikostí. Jeho hodnoty se často lišily od hodnot uvedených v \"Almagestu\".\n\nVe své práci \"Kniha stálic\" (\"Kitáb al-kavatíb\", plným názvem \"Kitáb al-kavatíb at-tábit al-musavar\" – Kniha o souhvězdích stálých hvězd), publikovaném v roce 964, zapsal i hvězdokupu IC 2391 (Omikron Velorum), Collinder 399, všiml si i obláčku v Andromedě (dnešní galaxie M31) a mnohé další. Popsal dokonce i Velký Magellanův oblak, přestože je viditelný až z Jemenu, a ne z Isfahánu. Evropanům nebyl tento objekt známý až do Magalhãesových objevných plaveb.\n\nZabýval se též spojením tradičních arabských názvů hvězd a souhvězdí s řeckými pojmenováními, mnohé termíny spolu vůbec nesouvisely nebo se navzájem překrývaly. Zpozoroval, že rovina ekliptiky je vzhledem k nebeskému rovníku odkloněna a přesněji vypočítal délku tropického roku. Popisoval polohu, barvu a hvězdnou velikost jednotlivých stálic. Takto popsal všechna tehdy známá souhvězdí. Souhvězdí zobrazoval vždy dvojitě: tak, jak jsou viditelná ze Země a jak by je bylo vidět z „opačné“ strany oblohy. Psal též o astrolábu. As-Súfího práce v Evropě nebyly známé, a tak se stalo, že galaxii M31 znovuobjevil Simon Marius pomocí teleskopu v roce 1612.\n\nAs-Súfího jméno nese ve tvaru Azofi jeden z kráterů na Měsíci.\n\n\n"}
{"id": "81612", "url": "https://cs.wikipedia.org/wiki?curid=81612", "title": "Heřmaň (okres Písek)", "text": "Heřmaň (okres Písek)\n\nHeřmaň je obec ležící v jižních Čechách v okrese Písek. Rozkládá se na levém břehu řeky Blanice, v Českobudějovické pánvi, v nadmořské výšce 382 m. Žije zde obyvatel.\n\nObec se nachází asi 6 km severozápadně od Protivína, na silnici Protivín – Ražice, jež společně s železniční tratí Plzeň – České Budějovice č. 190, na níž leží zastávka Heřmaň obec a tratí Zdice – Protivín č. 200, na níž leží zastávka Heřmaň, obstarává zdejší dopravní spojení. \n\nPrvní písemná zmínka o obci pochází z roku 1227. Zdejší kostel sv. Jiljí je jako farní připomínán již v roce 1254. V roce 1330 přešel tento původně pozdně románský kostel z královského majetku do správy kapituly sv. Petra a Pavla na Vyšehradě.\nV roce 1433 patřila Heřmaň spolu se Štěticemi a Humňany Smilovi z Kremže, který ji roku 1444 zastavil Oldřichovi z Rožmberka, jenž ji posléze připojil ke Zvíkovu.\nV roce 1508 je jako majitel uváděn Lev Malovec z Libějovic, který Heřmaň posléze prodal Kryštofu ze Švamberka, jehož potomek Jan Vilém ji prodal městu Písek, kteréji vlastnilo až do bitvy na Bílé hoře. \nHeřmaň, jež bývala v době předbělohorské městečkem, poničilo roku 1640 švédské vojsko natolik, že se stala pouhou vesnicí.\n\nDominantou vesnice je raně gotický kostelík sv. Jiljí. K jeho barokním úpravám došlo v letech 1717–1719. Po požáru v roce 1814 byl znovu opraven. Na vnější straně hřbitovní zdi u kostela lze dodnes najít erb bývalých majitelů pánů z Rožmberka. \nVe vesnici jsou i zajímavé statky se štíty v selském baroku.\n\n\nHeřmaňský kamenný most si zahrál i ve slavném filmu \"Dobrý voják Švejk\" režiséra Karla Steklého z roku 1956, v němž hlavní roli ztvárnil Rudolf Hrušínský.\n\n"}
{"id": "81626", "url": "https://cs.wikipedia.org/wiki?curid=81626", "title": "Kaká", "text": "Kaká\n\nKaká (* 22. dubna 1982 Brasília, Brazílie), pravým jménem Ricardo Izecson dos Santos Leite, je bývalý brazilský fotbalový záložník a reprezentant. Hráčova profesionální kariéra probíhala v letech 2001-2017. Jeho prvním klubem bylo São Paulo FC. V Evropě oblékal dresy klubů jako Real Madrid nebo především AC Milán, kde prožil svůj vrchol.\n\nS AC Milán vyhrál v sezóně 2006/07 Ligu mistrů UEFA.\n\nNastupoval za brazilskou reprezentaci U20.\n\nZúčastnil se Mistrovství světa hráčů do 20 let 2001 v Argentině, kde mladí Brazilci vypadli ve čtvrtfinále s Ghanou (porážka 1:2).\n\nV dresu A-týmu brazilské reprezentace získal v roce 2002 titul mistrů světa a vítězství v Konfederačním poháru v roce 2009.\n\n\n\n\n\n"}
{"id": "81627", "url": "https://cs.wikipedia.org/wiki?curid=81627", "title": "Mannerheim", "text": "Mannerheim\n\nMannerheim je příjmení, které náleží mimo jiné těmto osobnostem:\n\n"}
{"id": "81629", "url": "https://cs.wikipedia.org/wiki?curid=81629", "title": "Bitva na Lechu (955)", "text": "Bitva na Lechu (955)\n\nBitva na řece Lech byla jedna z nejdůležitějších bitev vybojovaných v Evropě raného středověku. Došlo k ní 10. srpna 955 nedaleko města Augsburg v Německu. Východofrancký král Ota I. Veliký zde za podpory dalších vladařů včetně českého knížete Boleslava I. zastavil postup staromaďarských kmenů do západní Evropy. Dle dobové zprávy se bitvy účastnil český oddíl o síle 1 000 jezdců uváděný jako „legio Bohemorum“, kteří v bitvě padli.\n\nByla to definitivní porážka starých Maďarů, jejich výpravy po této bitvě nepokračovaly. Přešli z kočovného způsobu života na usedlý a usadili se přibližně v dnešním Maďarsku. Dnešní Rakousko, tehdejší pohraniční marku Svaté říše římské, ovládlo po bitvě Bavorsko. Dolní Morava až k řece Váh byla připojena knížetem Boleslavem I. k českému státu.\n\nMaďaři obnovili své pustošivé nájezdy v roce 954, kdy přes Bavorsko a Lotrinsko pronikli do Francie a přes severní Itálii se stáhli zpět do Karpatské kotliny. V létě 955 vtrhli Maďaři znovu do jižního Německa, pustošili Bavorsko a Švábsko s početnějšími oddíly, než kdy jindy. Vedla je trojice náčelníků: Bulču, Lél a Šúr.\n\nVýchodofranský král Ota I. Veliký v tu dobu pobýval v Sasku, kde jej zaměstnával boj proti povstání Polabských Slovanů. Po zprávě o vpádu Maďarů se s větší částí vojska přesouvá na jih země.\n\nBulču se zhruba v srpnu rozhodl obléhat Augsburg. To se vymykalo staromaďarským zvyklostem, Maďaři neměli ve zvyku obléhat opevněná místa chráněná hradbami, ale hradby Augsburgu byly poškozeny a Bulču se pokusil město dobýt. Obránci Augsburgu pod vedením biskupa Ulricha město nevydali a houževnatě je bránili, až došla zpráva, že se blíží král Ota s vojskem. Bulču se rozhodl přistoupit na bitvu, z části patrně proto, že ústup by poškodil jeho prestiž a také proto, že měl s sebou největší maďarskou armádu všech dob.\n\nDne 8. srpna 955 přijížděl na bojiště král Oto I. v čele vojska, před nímž byla nesena nejsvětější říšská relikvie, kopí svatého Longina s hřebem z Kristova kříže. Část obránců Augsburgu vyráží vojsku naproti, jsou pronásledováni Maďary, ale ti před těžkooděnci museli ustoupit. Otova armáda objela Augsburg a rozložila tábor na pravém břehu řeky Lech jihovýchodně od Augsburgu. Následující den se vojsko věnuje šikování jednotek, bohoslužbám a půstu, docházelo již i k menším šarvátkám, ale obě vojska zatím odděluje řeka Lech. K maďarským jednotkám dorazil Lél i Šúr.\n\nPočet vojáků Otových legií je předmětem dohadů, jediný soudobý konkrétní údaj je právě u české “legio Bohemorum”, kterou mělo tvořit 1000 jezdců. Widukind hovoří o vybraných bojovnících nikoliv o jezdcích. Tento údaj bývá zpochybňován poukazem na to, že 1000 znamená prostě mnoho, jindy podle něj bývá odvozována velikost Otova vojska na zhruba 10 000 jezdců.\n\nOddíly z Lotrinska a Saska dorazily se zpožděním a do boje už nestihly zasáhnout.\n\nPočetní údaje u maďarského vojska, udávané kronikáři jako 100 000 vojáků, jsou dnes považovány za přehnané, odhaduje se, že maďarské vojsko mělo spíše 10–15 000 vojáků.\n\nRáno 10. srpna 955 (den svatého Vavřince) přebrodili Maďaři řeku Lech a vytáhli do útoku. Oto jim pomalu postupoval vstříc. Český oddíl na pravoboku dostal za úkol střežit zavazadla a proviant, nepředpokládalo se, že se do boje zapojí. Je možné, že Oto svému novému spojenci, který ještě před několika lety bojoval na straně Maďarů, nedůvěřoval.\n\nJenže Maďaři objeli hlavní voj a srazili se právě s pravým zadním vojem armády, tedy s pozicemi českých bojovníků. Ti sice neustoupili, zachytili hlavní vlnu útoku Maďarů, ale většina jich pod útokem přesily padla. Stejný osud záhy potkal sousední švábský oddíl a Maďaři se přiblížili k hlavnímu královskému oddílu. V poslední chvíli zasáhl franský vévoda Konrád, který nepřítele zastavil a osvobodil zajatce, sám ale v boji padl. Na rozkolísané maďarské oddíly vzápětí zaútočil i král s hlavním vojskem, odřízl jim ústupové trasy a k útoku se zkonsolidovaly jak zbytky švábské, tak české. Přímý boj s těžkou jízdou už Maďaři nebyli schopni vybojovat a ti, kteří nepadli přímo v boji, prchali zpět přes řeku Lech, kde byli pobíjeni pronásledujícími. Bitva trvala deset hodin a skončila naprostým vítězstvím východofranské říše a krále Oty I.\n\nMaďarští náčelníci Bulču, Šúr a Lél byli v bitvě zajati a později popraveni oběšením. Jelikož neměli nástupce, tím se v Uhrách dostává k moci rod Arpádovců, jenž se bitvy neúčastnil. Porážka na Lešském poli ukončila staromaďarské vpády do střední a západní Evropy, Maďaři přestali kočovat a stali se usedlými zemědělci.\n\nOto I. díky vítězství natrvalo upevnil svou moc, čemuž přispěla i smrt jeho velkého rivala Konráda Červeného v bitvě. Zajistil svou moc v zaalpské části říše, což mu umožnilo později vytáhnout do Itálie a získat císařský titul.\n\nV rozporu s aktuálními výsledky bádání (Měřínský) se někdy mylně uvádí, že „Boleslav I. si porážkou Maďarů a příklonem k Otovi uvolnil ruce na Moravě, dolní Morava až k řece Váh byla připojena knížetem Boleslavem I. k českému státu. V bitvě ovšem padla většina českých bojovníků.“ Podle některých úvah vojsko vedl syn Boleslava I., který zde padl, proto je někdy ztotožňován se Strachkvasem, nebo jde o neznámého (a pravděpodobně prvorozeného) syna Boleslava I. K této hypotéze ovšem neexistují autentické dobové zdroje. V době bitvy u Lechu zároveň česká vojska bránila Maďarům projít přes Čechy, což napovídá o větším rozsahu vojenské družiny Boleslava I.\n\n\n"}
{"id": "81631", "url": "https://cs.wikipedia.org/wiki?curid=81631", "title": "Emmuska Orczy", "text": "Emmuska Orczy\n\nEmmuska Orczy, celým jménem Emma Magdalena Rosalia Maria Josefa Barbara Orczy (23. září 1865 Tarna-Ors, Uhersko – 12. listopadu 1947 Londýn), byla anglická autorka dobrodružných a detektivních povídek maďarského původu. Jejím nejúspěšnějším románem byl \"The Scarlet Pimpernel\" (\"Červený bedrník\") o anglickém hrdinovi, který zachraňuje francouzské aristokraty před gilotinou.\n\n\n"}
{"id": "81632", "url": "https://cs.wikipedia.org/wiki?curid=81632", "title": "Bagrationovskaja (stanice metra v Moskvě)", "text": "Bagrationovskaja (stanice metra v Moskvě)\n\nBagrationovskaja ( Багратионовская) je stanice moskevského metra.\n\nBagrationovskaja se nachází na Filjovské lince, v západní části ruské metropole. Konstruována je jako povrchová, zastřešená a podpíraná mramorem obloženými sloupy. Pojmenována je po knížeti Bagrationovi, generálovi z Vlastenecké války v 19. století. Nad stanicí vede rušná moskevská ulice, na její úrovni se nacházejí i vstupní vestibuly do stanice samotné. Právě díky velmi náročným klimatickým podmínkám a otřesům, způsobeným provozem na již zmíněné ulici během třiceti let provozu stanice došlo k jejímu zchátrání; plánuje se však rekonstrukce. Bagrationovskaja slouží veřejnosti již od 13. října 1961. Nedaleko ní se nachází i depo pro celou Filjovskou linku.\n\n"}
{"id": "81634", "url": "https://cs.wikipedia.org/wiki?curid=81634", "title": "Tenorsaxofon", "text": "Tenorsaxofon\n\nTenorsaxofon (též tenorový saxofon) je nástroj saxofonové rodiny střední velikosti. Je laděn v B♭ a zní o velkou nonu (oktáva+ celý tón) níže než v notovém zápise.\n\nJako sólový nástroj se s oblibou používá v jazzu, blues a příbuzných žánrech. Je také součástí dechových orchestrů nebo big bandů, v symfonických orchestrech je zastoupen jen velice zřídka. V dechových orchestrech má ale spíše podpůrnou úlohu, málokdy je mu přiřazena samostatná melodická linka (na rozdíl od altového nebo sopránového saxofonu).\n\nPřevážná většina hráčů na saxofon začíná s altsaxofonem, přechod na tenorsaxofon však není příliš obtížný, protože oba nástroje mají stejné prstoklady; tenorsaxofon je větší a má také o něco větší hubičku.\n\nSnad nejslavnějším tenorsaxofonistou je John Coltrane, dalšími známými tenorsaxofonisty jsou Coleman Hawkins, Lester Young nebo Stan Getz.\n"}
{"id": "81646", "url": "https://cs.wikipedia.org/wiki?curid=81646", "title": "Nikotin", "text": "Nikotin\n\nNikotin je rostlinný pyridinový alkaloid obsažený v tabáku. Má stimulační a uvolňující účinky. Užívá se zpravidla formou kouření, žvýkání či šňupání tabáku, nověji je používán jako součást náplní elektronických cigaret. Jedná se o základní návykovou látku obsaženou v tabáku; váže se na tzv. nikotinové acetylcholinové receptory (nAChR) v nervové soustavě, vyvolává stav relaxace a stimuluje myšlení a pozornost. Ve stejnou chvíli však také nepřirozeně stimuluje srdeční činnost a především vyvolává extrémně silnou závislost (považuje se za jednu z nejnávykovějších látek vůbec).\n\nNázev „nikotin“ byl odvozen z odborného názvu pro rostlinu tabák (\"Nicotiana tabacum\").\n\nNikotin získal v surovém stavu v roce 1809 M. Vauquelin a v čistém stavu v roce 1828 W. Posselt a L Reimann. Sumární vzorec byl zjištěn v roce 1847. První syntézu nikotinu popsal A. Picket a P. Crėpieux v roce 1885.\n\nJedná se o bezbarvou kapalinu. Čerstvý je bez zápachu. V tabákových listech je vázán na kyselinu jablečnou a citrónovou.\n\nNikotin je jednou z nejrozšířenějších návykových látek; udává se, že v např. v 60. letech v USA užívala (ve formě cigaret) nikotin více než 50 % všech mužů. Žádná země, do níž se kouření tabáku jednou zavleklo, se této drogy dosud nezbavila. Jedna cigareta obsahuje asi 8–10 miligramů nikotinu, většina z tohoto množství se však do těla nedostane a shoří (do těla se tak dostane asi 1 mg nikotinu). Jedna dávka šňupacího tabáku představuje asi 4,5–6,5 mg, většina z tohoto množství se při šňupání postupně vstřebá do těla. Mezi další méně známé formy dostávání nikotinu do těla patří také žvýkací tabák tzv. snus, případně moderní ekvivalent žvýkacího tabáku - nikopody. Další možností je kouření tabáku plněného do dýmek. Stinnou stránkou užívání nikotinu prostřednictvím kouření je především skutečnost, že cigaretový kouř obsahuje – vyjma nikotinu – více než 4000 dalších chemických látek, z nichž je mnoho jedovatých či dokonce rakovinotvorných (více v článku karcinogenní složky cigaretového kouře).\n\nPři kouření se nikotin uvolňuje do kouře. Vstřebává se např. skrz sliznici v ústech, nose či skrz stěnu plicních sklípků. V těle putuje krví a v mozku se váže na nikotinové acetylcholinové receptory a dráždí je. Vyvolává stav relaxace a stimuluje myšlení a pozornost. Dále však svými efekty vyvolává extrémně silnou závislost (považuje se za jednu z nejnávykovějších látek vůbec).\n\nVáže se i na tyto receptory ve vegetativním nervovém systému, který řídí vnitřní orgány. Zde vyvolává zvýšenou aktivitu trávícího traktu: vzestup produkce slin a trávících šťáv a vzestup aktivity hladké svaloviny. V první fázi působí nikotin stimulačně a pak přechází do fáze mírného útlumu. Nikotin dále zvyšuje krevní tlak, zrychluje činnost srdce, stahuje cévy, zvyšuje obsah mastných kyselin v krvi, blokuje syntézu estrogenu, stoupá produkce potu a může dojít ke stažení zornic. Při dlouhodobějším užívání dochází k posílení syntézy endorfinů (nicméně za cenu vzniku závislosti).\n\nNikotin je vysoce návyková psychoaktivní látka (farmakologický a behaviorální proces determinující vznik závislosti je u tabáku podobný jako u heroinu a kokainu). Závislost na nikotinu je stav, který nutí člověka kouřit i přes částečné znalosti zdravotních následků a úsilí přestat, nejde o nedostatek vůle nebo o poruchu osobnosti, ale o progresivní, chronické a recidivující onemocnění (diagnóza F 17). Při dlouhodobém užívání vzniká na nikotin i fyzická závislost.\n\nPři odvykání od abúzu nikotinu trpí jedinec úzkostí, depresemi, nespavostí, podrážděním, zhoršenou soustředěností, pocením a bolestmi hlavy, třesem a dalšími příznaky. Při odvykání kouření tabáku lze přechodně používat nikotin ve formě náplastí, inhalace či žvýkaček nebo také kouřením elektronických cigaret. Doporučuje se využít služeb odvykacích poraden.\n\nNejvážnější zdravotní rizika nejsou spojena s nikotinem, nýbrž s ostatními látkami, které tabák či cigaretový kouř obsahují. Z nejvážnějších jsou to recidivující záněty horních cest dýchacích a zhoubné nádory, především rakovina plic. Následky dlouhodobého užívání tabáku se projevují v podstatě v celém těle.\n\nPředávkování nikotinem je nepravděpodobné. Smrtelná dávka čistého nikotinu pro člověka není věrohodně stanovena, starší zdroje hovořící o několika desítkách miligramů nikotinu jsou pravděpodobně chybná (příliš nízká); v extrémním případě totiž přežil člověk požití 4 gramů čistého nikotinu a experimentální požití několika stovek miligramů nikotinu vyvolalo nikotinovou intoxikaci, ale nikoliv smrt. Vážná intoxikace nikotinem se projevuje křečemi, ochrnutím centrální nervové soustavy a bez léčení nastává smrt pro obrnu dýchacího centra a následného udušení.\n\nBylo provedeno několik studií, které zkoumaly vliv nikotinu na neurologické a nervosvalové projevy Alzheimerovy a Parkinsonovy choroby. Majoritní význam však při léčbě těchto nemocí nenalezl. Nikotin je v medicíně používán především jako léčba pro závislé na nikotinu (podávání nikotinu formou náplastí, sprejů, žvýkaček a podobně). Doporučuje se však konzultovat užívání těchto typů odvykání s lékařem specialistou.\n\nV dřívější době se nikotin hojně používal jako insekticid na potírání např. mšic, třásněnek a roztočů. I dnes je nikotin (přesněji nikotinsulfát) v některých zemích používán, ač už spíše v malém měřítku.\n\n\n"}
{"id": "81647", "url": "https://cs.wikipedia.org/wiki?curid=81647", "title": "HMS Hood (1918)", "text": "HMS Hood (1918)\n\nHMS Hood byl bitevní křižník třídy \"Admiral\", sloužící v Royal Navy. Celkem měly být postaveny čtyři lodě této třídy (\"Anson\", \"Hood\", \"Howe\" a \"Rodney\"), ale v době realizace projektu došlo k bitvě u Jutska, ve které byly výbuchem muničních skladišť zničeny tři britské bitevní křižníky (HMS \"Indefatigable\", HMS \"Queen Mary\" a HMS \"Invincible\"). Po bitvě došlo k přehodnocení koncepce britských bitevních křižníků a z třídy \"Admiral\" tak byl po rozsáhlých úpravách projektu dokončen pouze \"Hood\". Ten se stal vůbec posledním postaveným britským bitevním křižníkem. Jména sesterských lodí byla po válce přidělena novým bitevním lodím třídy \"Nelson\" (HMS \"Rodney\") a třídy \"King George V\" (HMS \"Anson\" a HMS \"Howe\").\n\nStavba lodi začala 1. září 1916 v loděnicích John Brown & Company. Po ztrátě tří bitevních křižníků v bitvě u Jutska byla konstrukce zesílena a bylo přidáno 5000 tun pancéřování. Hlavním cílem úprav bylo poskytnout lodi ochranu i proti dělům ráže 381 mm (15 palců), které měla sama ve výzbroji. V té době byla loď také někdy klasifikována jako rychlá bitevní loď, přestože Royal Navy nazývala každou bitevní loď, rychlejší než 24 uzlů, bitevním křižníkem bez ohledu na jeho pancéřování a koncepci vůbec. V době svého dokončení byl \"Hood\" největší bitevní lodí na světě, byl považován za chloubu celé Anglie. Rozdíl ve velikosti mezi ním a vůbec největší bitevní lodí v historii Royal Navy HMS \"Vanguard\", dokončenou ovšem až v roce 1946, byl minimální.\n\nVzhledem k tomu, že se se stavbou lodi spěchalo, měla i po přepracování četné vady. Přední sklady korditu byly přesunuty pod sklady nábojnic. Právě výbuch skladů korditu byl příčinu ztráty tří bitevních křižníků v bitvě u Jutska. Navíc řešení pancíře nechránilo loď proti granátům dopadajícím ze všech úhlů. Hlavní slabinou lodi byla ochrana proti palbě z větší vzdálenosti, kdy vrchem dopadající granáty mohly snadno prorazit tenké pancéřové paluby a vybuchnout hluboko uvnitř lodi (to se také \"Hoodu\" stalo osudným). Problémem také bylo, že konstrukce byla dodatečnými úpravami značně přetížena. Dokonce se před spuštěním lodi uvažovalo o jejím sešrotování, ale poválečná ekonomika by nedovedla zaplatit její náhradu.\n\nStavba sesterských lodí \"Anson\", \"Howe\" a \"Rodney\" byla zastavena v březnu 1917 a dokončen byl jen \"Hood\". Hlavní důvody byly dva. Za prvé, německé lodě, na které byla 'třída Admiral' odpovědí, nebyly nikdy dokončeny. Za druhé, bylo zřejmé, že jejich konstrukce má řadu nedostatků, které nemohla vyřešil pouhá modifikace projektu. V té době už také byly řešeny koncepce nových tříd bitevních lodí, jako byly projekty \"N3\" a \"G3\".\n\nLoď byla spuštěna v roce 1918 a byla u toho vdova po admirálu Horaci Hoodovi, vzdáleném příbuzném admirála Hooda, který zahynul v bitvě u Jutska na palubě bitevního křižníku HMS \"Invincible\". Do služby loď vstoupila v roce 1920, jako vlajková loď eskadry bitevních křižníků britské atlantické floty. Jako první jí velel kapitán Wilfred Tomkinson. Stavba lodi stála celkem 6 025 000 liber. Díky své konstrukci byla považována za velmi elegantní loď.\n\nVe své době byl \"Hood\" největší lodí a chloubou Royal Navy. Loď byla ve Velké Británii velice populární. Většinu času proto strávila na reprezentativních plavbách po světě. Od listopadu 1923 do září 1924 se \"Hood\", společně s bitevním křižníkem HMS \"Repulse\" a několika menšími plavidly, vydal na cestu kolem světa. Během této cesty si loď prohlédlo 750 000 lidí. Jako navigátor na lodi v roce 1920 začal sloužit budoucí První námořní lord John. H. D. Cunningham.\n\nOd 17. května 1929 do 16. července 1930 prošla loď generální opravou a modernizaci. Další zásadní modernizace byla plánována na rok 1941 a loď po ní měla být srovnatelná s ostatními modernizovanými bitevními loďmi z první světové války (to se týkalo hlavně pancéřování muničních skladišť). Paradoxně, jelikož byla neustále na moři, byla loď koncem třicátých let poměrně dost opotřebovaná, ale s vypuknutím války nebylo možné ji stáhnout ze služby k opravám a proto se nakonec druhá modernizace nikdy neuskutečnila. Od roku 1936 byla součástí středomořské floty.\n\nV červnu 1939 se \"Hood\" připojil k domácí flotě ve Scapa Flow. Po vypuknutí války byl nasazován především při ochraně konvojů a hlídkách proti německým křižníkům v oblasti Islandu a Faerských ostrovů. V září 1939 ho zasáhla letecká puma ráže 250 kg, ale nezpůsobila žádnou škodu. V červenci 1940 byl \"Hood\" vlajkovou lodí britského \"Svazu H\", který zničil francouzskou flotu, kotvící v Mers-el-Kebíru. Loď v bitvě vystřelila 56 granátů hlavní ráže. Pak opět patrolovala v Severním Atlantiku. Od ledna do března 1941 prošla loď údržbou v loděnicích v Rosythu. Přestože i tak byla ve špatném technickém stavu, do doby, než vstoupilo do služby více nových bitevních lodí třídy \"King George V\", nebylo možné ji vzít do suchého doku na větší opravy.\n\n\"Hood\" byl jednou z lodí, které se zapojily do pátráni po německé bitevní lodi \"Bismarck\", která se v květnu 1941 pokusila proniknout do Atlantiku. Byl vlajkovou lodí viceadmirála Lancelota Hollanda a ve svazu ho ještě doplňovala úplně nová bitevní loď HMS \"Prince of Wales\". Svaz admirála Hollanda se s \"Bismarckem\" a jeho doprovodem v podobě těžkého křižníku \"Prinz Eugen\", střetl 24. května 1941 v úžině mezi Islandem a Grónskem (bitva v Dánském průlivu).\n\nJeho zadní muniční komora byla zasažena střelou z \"Bismarcku\" a \"Hood\" explodoval. Skončil stejně jako tři jeho předchůdci v bitvě u Jutska. Z 94 důstojníků a 1321 mužů posádky přežili pouze 3 námořníci (Tedd Briggs, Bob Tilburn a Bill Dundas), které o dvě hodiny později, ze studeného moře vylovil torpédoborec HMS \"Electra\".\n\nZtráta populární lodi byla pro mnoho Angličanů velkým šokem. Někteří lidé po válce vzpomínali, že zpráva o potopení \"Hoodu\" pro ně byla nejvíc šokující informací, kterou za války slyšeli. Royal Navy posléze soustředila veškeré síly na zničení \"Bismarcku\", ke kterému nakonec 27. května 1941 došlo.\n\nVrak lodi byl objeven v červenci 2001 v hloubce 3000 metrů. Objevila ho expedice, placená televizní stanicí Channel Four Television, vedená hledačem vraků Davidem Mearnsem. V roce 2002 byl vrak britskou vládou prohlášen za válečný hrob.\n\nTrosky jsou soustředěny ve dvou hlavních oblastech. Východní pole se skládá především z menších úlomků, pocházejících z přídě. Zadní část trupu, která je největším pozůstatkem lodi, je jižněji a vytvořila při svém dopadu velký kráter. Na dalších místech se nacházejí pozůstatky věží a muničních skladišť, které byly rozmetány při výbuchu lodi. Zvlášť je také příď lodi, která se oddělila před věží A.\n\nLodní zvon byl vyzvednut 7. srpna 2015 Allenovou jachtou M/Y \"Octopus\".\n\nNa ostrově Ascension se z \"Hoodu\" dodnes dochovala dvě děla ráže 140 mm, pravděpodobně sejmutá při opravách v roce 1940. Děla byla v roce 1941 použita k vyzbrojení pobřežní baterie. Střílelo se z nich pouze jednou a to 9. prosince 1941, kdy baterie pálila na vynořenou německou ponorku \"U-124\". Jsou dodnes ve výborném stavu. Jeden kus stejného děla se také zachoval na Faerských ostrovech. Kromě samotného vraku jsou to jediné velké dochované pozůstatky celé lodi.\n\n\n\n"}
{"id": "81653", "url": "https://cs.wikipedia.org/wiki?curid=81653", "title": "Hood", "text": "Hood\n\nSlovo Hood má mnoho významů. Mimo jiné jde o:\n\n\n\n\n\n"}
{"id": "81662", "url": "https://cs.wikipedia.org/wiki?curid=81662", "title": "Alfred Wegener", "text": "Alfred Wegener\n\nAlfred Lothar Wegener (1. listopad 1880 Berlín – 2. nebo 3. listopad 1930 Grónsko) byl německý vědec, který se zabýval mnoha vědními obory, světového uznání a věhlasu došel v geologii a v meteorologii. Byl průkopníkem balónového pozorování. Předložil tzv. mechanickou teorii vzniku tornád.\n\nAlfred Wegener vystudoval astronomii (Ph.D., Univerzita v Berlíně, 1904) a zabýval se také geofyzikou. Oženil se s dcerou slavného klimatologa Wladimira Köppena. Účastnil se několika expedic do Grónska, poprvé roku 1906. Po návratu z Grónska přijal místo na univerzitě v Marburgu.\n\nJeho nejvýznamnějším přínosem byla teorie kontinentálního driftu. Důkazy k teorii kontinentálního driftu shromažďoval od podzimu roku 1911, kdy porovnával fosílie ve sbírkách paleontologického ústavu University v Marburgu. Dále teorii rozpracoval v nemocnici, kde se roku 1914 zotavoval ze zranění, jež utrpěl jako voják. Tak jako jiní před ním si povšiml tvaru východního pobřeží Jižní Ameriky a západního pobřeží Afriky, ale na základě fosilních nálezů ji vysvětlil zcela originálním způsobem. Teorii publikoval následujícího roku 1915 jako \"\" („Vznik pevnin a oceánů“). Po válce se vrátil na Marburskou univerzitu.\n\nRoku 1924 se stal profesorem meteorologie a klimatologie na univerzitě ve Štýrském Hradci (Grazu) v Rakousku.\n\nRoku 1930 odjíždí do Grónska budovat zimní meteorologickou stanici. Při návratu od skupiny svých spolupracovníků, kterým vezl zásoby na budovanou stanici, umírá. Zemřel 2. nebo 3. listopadu 1930 ve věku 50 let. Jeho tělo bylo nalezeno až následujícího polárního léta.\n\nSvou stěžejní práci \"Die Entstehung der Kontinente und Ozeane\" publikoval celkem čtyřikrát v letech 1915, 1920, 1922 a 1929.\n\n\nJméno Alfreda Wegenera nese „Alfred-Wegener-Institut für Polar- und Meeresforschung“ (Institut polárního a mořského výzkumu) v Bremerhavenu v Německu, založený roku 1980. Na jeho počest nesou jeho jméno krátery na Marsu a Měsíci, stejně jako asteroid 29227 Wegener.\n\n"}
{"id": "81663", "url": "https://cs.wikipedia.org/wiki?curid=81663", "title": "Struktura trhu", "text": "Struktura trhu\n\nStruktura trhů definuje typ trhu na základě souhrnu vlastností, které daný trh charakterizují.\n\n\n"}
{"id": "81665", "url": "https://cs.wikipedia.org/wiki?curid=81665", "title": "Frunzensko-Primorskaja (linka metra v Petrohradu)", "text": "Frunzensko-Primorskaja (linka metra v Petrohradu)\n\nFrunzensko-Primorskaja () je linka Petrohradského metra. Značená je fialovou barvou, alternativně číslem pět. Úsek Sadovaja – Komjendantskij Prospekt dříve fungoval jako součást čtvrté linky, Pravoberežnaja. 28. prosince 2008 byl zprovozněn první úsek Zvenigorodskaja – Volkovskaja, který však zatím nebyl propojen s úsekem Sadovaja – Komendantskij prospekt. K propojení došlo 7. března 2009, kdy byly propojeny stanice Zvenigorodskaja a Sadovaja. 30. prosince 2010 byla otevřena stanice Obvodnyj kanal na již stávajícím úseku. Linka byla dále prodloužena jižním směrem do stanic Bucharešťskaja a Meždunarodnaja, k otevření došlo 28. prosince 2012.\n\nLinka byla dále rozšířena 3. října 2019, kdy byla prodloužena jižním směrem do stanic Prospekt Slavy, Dunajskaja a Šušary. Rozšíření se plánuje i severním směrem, kde by měly vzniknout další čtyři, kromě stanice Šuvalovskij prospekt zatím bezejmenné.\n\nÚsek mezi stanicemi Sadovaja – Komendantskij prospekt byl otevřen v rámci Pravoberežné linky.\n\nMeždunarodnaja \n– Bucharešťskaja \n– Volkovskaja \n– Obvodnyj kanal \n– Zvenigorodskaja 1 \n– Sadovaja 24\n– Admiraltejskaja\n– Sportivnaja\n– Čkalovskaja\n– Krestovskij ostrov\n– Staraja Děrevňa\n– Komendantskij prospekt\n– Prospekt Slavy\n– Dunajskaja\n– Šušary\n"}
{"id": "81666", "url": "https://cs.wikipedia.org/wiki?curid=81666", "title": "Zajdalen", "text": "Zajdalen\n\nZajdalen (česky také \"pivoň lesní\", ) (\"Lepus temperamentalus\") je bájné zvíře, které je velmi oblíbené v USA (zvláště na severozápadě). Jak už anglický název (Jackalope) napovídá, je to kříženec zajíce (Jackrabbit) a antilopy (Antelope). Zajdalené nejsou moc rozšíření, neboť se páří jen za bouřlivých nocí. Jedná se o zajíce s parožím, jenže je velice plachý, takže je obtížné ho najít a spatřit. Podobným tvorem je např. bavorský wolpertinger.\n\nJe znám svou schopností napodobit jakýkoliv zvuk, který za svůj život slyšel. Této schopnosti využívá například když je pronásledován. Před lovci se schová do křoví a když se některý z nich přiblíží, zavolá: „Támhle běžel! Za ním!“ Další zajímavou zajdalení vlastností je slabost pro alkohol. Proto se pro lov těchto zvířat vždy používá láhev nějakého alkoholu (např. whiskey). Tu položíte na nějaké místo v lese, otevřete a v klidu odejdete domů. Ráno přijdete láhev zkontrolovat. Pokud byl v okolí nějaký zajdalen, bude opilý ležet vedle vypité lahve. Legendy také tvrdí, že pokud podojíte zajdalení samičku během spánku, může být její mléko použito k mnoha lékařským účelům. Na jihu USA se dokonce traduje, že zajdalení maso chutná jako humr. Tuto teorii se zatím nepodařilo prokázat, protože není znám žádný člověk, který by jedl zajdalení maso.\n\nJe možné, že legendy o Zajdalenovi jsou založeny na pozorování zajíců nakažených virem \"Shope papilloma\". Ten způsobuje nakaženým zajícům růst výstupků na hlavě, jež mohly být považovány za rostoucí paroží.\n\nTelevize a film\nHry\n\n\nZajdalena najdete v obchodech jako plyšové zvířátko, náměty pohlednic, na skleničkách a tričkách. Je také jménem verze Ubuntu 9.04 – \"Jaunty Jackalope\". Česká obdoba je takzvaný pivoň (z filmu Za trnkovým keřem). V německém prostředí se vyskytuje podobné bájné zvíře zvané Wolpertinger.\n\n"}
{"id": "81671", "url": "https://cs.wikipedia.org/wiki?curid=81671", "title": "Štefánikův most", "text": "Štefánikův most\n\nŠtefánikův most je jeden ze silničních mostů vedoucích přes řeku Vltavu v Praze, vede po něm také tramvajová trať. Spojuje Revoluční třídu, která na pravém břehu Vltavy tvoří hranici mezi Starým a Novým Městem, s Letenským tunelem, nábřežím Edvarda Beneše a nábřežím Kapitána Jaroše na břehu levém.\n\nPůvodní most císaře Františka Josefa I. zde byl postaven v letech 1865–1868, rekonstruován v roce 1898 a demontován v letech 1946–1947.\n\nSoučasný most byl postaven v letech 1949 až 1951. Má železobetonovou konstrukci o třech polích, rozpětí oblouků činí 58,8 m, 64,4 m a 65,1 m. Dlouhý je 182 m, s nájezdovými rampami pak 263 m. Projektanty stavby byli Vlastislav Hofman a Otakar Širc. Při stavbě bylo poprvé použito skruží z ocelových trubek.\n\nV roce 1953 byl zprovozněn na levém vltavském břehu navazující Letenský tunel.\n\nNa novoměstském břehu nedaleko mostu byla v letech 1969–1999 umístěna socha Jana Švermy; most nesl po dlouhá léta i jeho jméno Švermův most.\n\nV roce 2007 byla zahájena jeho celková rekonstrukce. Byla vyměněna kompletně vozovka; dlažbu nahradil asfalt, a to jak na chodnících, tak i na vozovce. Vyměněn byl též i střední tramvajový pás. Ale při rekonstrukci nebyla realizována cyklostezka ani v jednom směru.\n\n\n\n"}
{"id": "81678", "url": "https://cs.wikipedia.org/wiki?curid=81678", "title": "Etruské umění", "text": "Etruské umění\n\nEtruské umění začalo vznikat v 8. století př. n. l.. Zpočátku se Etruskové zabývali pouze zdobením předmětů denní potřeby a praktickými věcmi. Díla 8. a 7. století př. n. l. jsou ovlivněna především orientálním uměním, což se projevilo zdobením ornamenty. Později bylo etruské umění konfrontováno s řeckým uměním od něhož převzalo řadu prvků. Základním prvkem zde bylo užitné a pohřební umění, protože Etruskové se velmi zabývali posmrtným životem, je logické, že většina našich znalostí o jejich umění pochází právě z hrobů a z řecké a především římské literatury.\n\nNa tuto dobu je na etruském umění zvláštní jeho snaha nevytvářet typy, ale naopak zdůrazňovat individuální rysy. To se často dělalo narušením proporcí těla a hlavy ve prospěch hlavy.\n\nEtruské umění trvalo velmi krátce a prakticky mělo velmi málo času na svůj vývoj, navíc v okolí vznikalo několik silnějších států, které vytvářely vlastní umění, které nakonec pohltilo etruské umění. Přesto lze v etruském umění nalézt několik základních období do kterých je tradičně děleno.\n\nZhruba kolem poloviny 8. století př. n. l. se začalo formovat nové umění. To navazovalo na původní staroitalskou villanovskou kulturu, kterou rozvíjela řecká kolonizace a také příchod většího počtu lidí z Orientu. Koncem tohoto období se území ovládané Etrusky zvětšilo, čímž došlo k přímému styku s Řeky, tento styk umožnil prudký rozvoj, kterým se Etruské umění dostalo do další fáze svého vývoje.\n\nV tomto období nelze hovořit o umění v pravém smyslu, protože umění nevznikalo za účelem uměleckého dojmu, ale pouze jako zdobení předmětů denní potřeby. Tyto výrobky se téměř neliší kvalitou zpracování, z čehož se usuzuje, že tehdejší společnost nebyla příliš sociálně rozvinutá (tento fakt potvrzují i poznatky o etruském náboženství). Přesto se v tomto období začínají objevovat luxusní předměty, které byly nalezeny v hrobech místních vládců.\n\nKeramika byla v tomto období zdobena geometrickými tvary, velmi pravděpodobně se jednalo o domácí, nikoli specializovanou výrobu. Tvary nádob začínají být nejen funkční, ale objevují se i tvary zvířat. V této době se k Etruskům pravděpodobně dostal větší počet dovezené keramiky z řeckých měst. Řecká keramika tohoto období byla výrazně vyspělejší, přesto nedochází k napodobování. Zajímavé je, že keramika v tomto období zaostala za metalurgií, kde došlo ke specializaci výrobců a objevují se první postavami zdobené výrobky (nejčastěji urny nebo pohřební skřínky (pyxidy). Koncem tohoto období se začaly vyrábět i první šperky, zdobené spony, atp. Keramika se značným zpožděním začala na tento trend reagovat a zpočátku vlastně pouze napodobovala výrobky z kovu. Postupně se objevila zvířecí a nakonec i lidská výzdoba. Vyskytují se i figury různých fantastických bytostí – z toho se usuzuje, že již v tuto dobu docházelo ke styku s maloasijskými městy. Zajímavým dílem jsou pohřební kanofy, které byly nalezeny nedaleko Klusia, jedná se o urny, symbolizující tvar lidského těla, přičemž ucha urny jsou lidské ruce. Otvor urny byl přiklopen víkem, na něž se připevnila lidská hlava s rysy pohřbívaného, není jasné proč docházelo k takovémuto způsobu pohřbívání.\n\nLuxusní výrobky původně pocházely pouze z obchodu z Féničany nebo s Řeky, postupně s příchodem řemeslníků z Orientu se počet luxusních výrobků prudce zvýšil. Tito řemeslníci přinesli nejen nové techniky, ale i jinou kulturu, ta se postupně mísila s italskými a řeckými vlivy, čímž vznikalo etruské umění. Pravděpodobně z řeckých kolonií pronikli na území Etrusků první zlatníci, protože zlatnictví etrusky zaujalo a bylo velmi žádané, Etruskové brzy v tomto oboru dosáhli značného stupně poznání a brzy předstihli řecké vzory. Zlaté šperky byly zdobeny nejen italským geometrickým uměním (ovlivněným villanovskou kulturou), ale i rostlinnými motivy (pravděpodobně zde působil vliv Sýrie). Šperky z tohoto období byly nalezeny pouze v hrobech. Jedná se pouze o drobné předměty (spony, brože, náramky), ale nelze vyloučit existenci i větších děl, protože nalezené hroby byly vyloupeny již před příchodem archeologů.\n\nArchitektura se v tomto období příliš nerozvinula. Existovaly dva základní typy hrobek: tumuli a tholos. Tumuli byly z velkých kamenných kvádrů, nebo hloubeny do skály. Strop byl opatřen falešnou klenbou. Do hrobky se vcházelo chodbou s dveřmi. Později Etruskové od Řeků převzali sedlovou střechu a postupně začali napodobovat i jejich způsob výzdoby. Chudší vrstvy nepoužívaly kámen, ale dřevo a hlínu.\n\n\nToto období začíná rozšířením etruské moci, nedaleko řeckých měst Etruskové založili Capuu čímž došlo k přímému styku s řeky. Během 6. století př. n. l. obchodní styky s Řeky převážily nad ostatními, tím došlo k vzájemnému ovlivnění. Nejprve se projevil výrazný vliv Korintu, později Athén a nakonec Chalkidy. Keramika tohoto období není příliš originální a je spíše zcela pod řeckým vlivem, mnoho výrobků byly pouze kopie řeckého zboží, především z Korintu.\n\nV tomto období došlo k obrovskému rozvoji sochařství. Nevýhodou je, že velmi častým materiálem bylo dřevo a vápenec, tj. materiály které se nedochovaly. Kámen a tuf byly používány méně často, výjimečně byl použit i alabastr. Největší uplatnění v životě Etrusků nalezly patrně velké chrámové sochy. Velmi brzy došlo k převzetí některých řeckých technik i motivů, což vedlo k lepšímu zpracování tématu i materiálu. Díky tomu se etruský styl zjemnil a dosáhl větší efektivnosti. Zajímavostí je, že těmito trendy bylo víceméně nedotčeno pohřební sochařství, které jakoby pokračovalo v etruském trendu a ještě více rozvíjelo asijské motivy. Tím vlastně došlo k situaci, že sochy ze stejného období mají úplně jiné zpracování. Kamenné náhrobní stély a sarkofágy, které mají podobu nízkého, dlouhého dvojlůžka (na kterém jsou zpravidla realistické sochy manželů).\n\n\nDrobné bronzové sošky mají vyšší úroveň jen zcela výjimečně, spíše se jedná o nekvalitní napodobeniny řeckých sošek. Poměrně zajímavou kapitolou etruského užitného umění jsou kandelábry, jejichž rozvoj začal koncem tohoto období, ale uměleckého zpracování dosáhl až v klasickém období.\n\nEtruská architektura v tomto období prošla mohutným rozvojem. Jednak se začínají objevovat první chrámy (Veje \"Chrám v Portonacci\" a Řím \"Chrám Jova Kapitolského\") a jednak dochází k rozvoji hrobů. V tomto období Etruskové začali budovat města plánovitě, čímž se objevuje jakýsi druh urbanismu. Etruské stavebnictví ovlivnilo římské, protože právě od nich Římané převzali stavby silnic, vodovodů, kanalizace, atp.\n\nVe 4. století př. n. l. se uzavřel vývoj chrámu. Chrámy byly rozlehlé stavby, i zde bylo dřevo velmi důležitým stavebním prvkem (trámy, překlady, atp.), i proto se žádný z těchto chrámů nedochoval ani částečně zachovaný. Styl těchto staveb byl velmi podobný asijským chrámům v řeckých koloniích (lomená střecha, skupinové sochy bohů, řešení trámů, …). Chrámy zpravidla byly na podstavci k němuž vedlo čelní schodiště, přední část tvořil portikus, zadní část mívala až tři celly vedle sebe. Půdorys těchto staveb používalo později mnoho římských chrámů.\n\nHroby se rozvíjely stejně jako obydlí, brzy se objevují mohylovité hroby o několika (až třech) místnostech s chodbou a předsíní. Hřbitovy byly stavěny stejným stylem jako města, měly široké a kolmé ulice.\n\n\nNejznámější oblastí tohoto období je malířství, malířství se před rokem 550 př. n. l. stalo samostatným oborem. Všechna dochovaná malířská díla pocházejí z hrobů, ale lze předpokládat, že pohřební malířství bylo nejdůležitější částí malířství této doby. Za nejstarší malby jsou považovány malby z \"Vejských hrobů\", které mají čistě dekorativní ráz. Dalším známým dekorativním dílem jsou tzv. \"hliněné desky z Caere\". Barvy jsou používány v malém množství, postavy byly obtaženy černou čárou (Prvními tématy byla zvířata a netvoři, velmi brzy přibyly i pohřební témata, kde se objevuje nejen pohřeb, ale i oběť a průvod s dary a přípravy k hodům, hody a scény kultu mrtvých (\"hroby z Chiusi\").\n\nKolem roku 530 př. n. l. došlo v etruském malířství ke zlomu a Etruští umělci začali používat v malířství symboly. Dalším výrazným posunem dopředu bylo větší využití plochy, začíná vznikat pozadí (les, voda, atd.), které pokračuje i pod hlavní postavou (\"Hrobka s býky\" v Tarquinii, \"Hrobka s lovem a rybolovem\" zde je mimo manželů i služebnictvo). Tento trend se prosadil především v Tarquinie, kde se rozvinula dvě základní témata příroda a výjevy z pohřební hostiny, zpravidla s velkým množstvím tanečníků. Barvy začínají být jasnější, pohyb a kompozice jsou lépe vyváženy a znázorněny. V těchto hrobech je velký důraz kladen na zpracování žen a tanečnic. Velmi brzy začalo téma pohřebních hostin výrazně převládat a kolem r. 500 př. n. l. začaly do malířství pronikat výrazněji řecké prvky (\"Hrobka s trikliniem\", \"Hrobka leopardů\").\n\nV některých hrobech byla objevena řecká díla a malby zobrazující scény z řecké mytologie.\n\n\nAčkoli je toto období pojmenováno klasické, jedná se o začátek úpadu Etrusků. Etrurie se po roce 474 př. n. l. (porážka v bitvě u Kúm) pomalu začínala dostávat do izolace a pod tlak mocnějších říší. Politika tehdejších etruských vůdců ve středomoří selhala, navíc dochází k tlaku od Keltů a pomalu vznikající římské říše.\n\nUmění této doby navazuje na předchozí období, ale docházelo k pomalé stagnaci, témata se začínala pomalu opakovat. Tím vznikala díla podobná předchozímu období, ta již nepůsobí originálně. Navíc nedocházelo k téměř žádnému rozvoji technik, to pomalu způsobilo stagnaci.\n\nJe zajímavé, že v této době došlo k zpřetrhání uměleckých vazeb z Řeckem, ve stejné době v Řecku hovoříme o klasickém umění, které u Etrusků nemělo téměř žádný ohlas.\n\nMalířství téměř nenavazuje na konec předchozího období, kresba jakoby ztrácela výraznost, pohyb působí strnule a výběr témat působí nepřirozeně. Pravděpodobně z počátku tohoto období pochází \"Francoisova hrobka\" ve Vulci, kde byly nalezeny malby s tematikou Trójské války a náměty bojů Etrusků s Římany.\n\nV sochařství se prosadil vliv Řecka více, přesto se nedochovala díla uměleckou kvalitou srovnatelná s předchozím obdobím. U dochovaných soch z pálené hlíny často dochází k nesladění pohybu těla s obličejem, který působí lhostejně a strnule. Existují záznamy, které ukazují na existenci velmi kvalitních bronzových soch, které se bohužel nedochovaly.\n\nVyjma toho se zachovalo značné množství bronzových figurek, které sloužily jako dekorace kandelábrů (ozdobný svícen, nebo stojan pouliční svítilny).\n\n\nV tomto období Etruskové ztratili svoji nezávislost a stali se součástí Římské říše. Nejprve v ní působili jako relativně svobodný národ, po 3. samnitské válce však byli postupně asimilováni a Etruskové jako takoví zanikli.\n\nPočátkem tohoto období je velmi oslaben řecký vliv a dochází ke vzájemnému ovlivňování s uměním římským. Později do jejich umění pronikly vlivy z Malé Asie, čímž se etruské umění pomalu uzavřelo. Pokrok v malířství a keramice přišel pro Etrusky příliš pozdě a tak jejich některé nápady rozvinuli až Římané.\n\nVelmi zvláštní je, že teprve v tomto období se prosadila keramika. přesto i zde lze říci, že vyjma špičkových luxusních výrobků Etruskové nenašli vlastní styl, vzory a témata přebírali z jihoitalských oblastí a jde vlastně jen o jiné zpracování již zpracovaného tématu. Luxusní keramické zboží používali hnědou, bílou, žlutou a karmínovou barvu. Nejslavnější etruský keramický výtvor je \"Turmukův soubor\", který vznikl někdy kolem roku 350. př. n. l.\n\nSochařství tohoto období je vlastně rozděleno na dva proudy, významnější a zajímavější proud prošel složitým vývojem a došel až k plnému portrétu. Tento styl se zcela oprostil od řeckého vlivu a ovlivnil římské umění na dlouhou dobu. Z tohoto směru se proslavila řada bronzových portrétních soch především \"Brutus\" (předpokládá se, že pochází zhruba z roku 300 př. n. l.) a \"Arrigantore\" (Řečník od Trasimenského jezera; Florencie; kolem 110 př. n. l.). Ohledně dvou nejslavnějších etruských bronzových sochách se stále vedou debaty zda nejde o řecký, resp. římský výtvor, pro obě teorie existuje dostatek podkladů a prakticky v každé knize zabývající se historií umění jsou tyto dvě sochy řazeny jinam.\n\n\nDruhý směr se zabýval především sochami z pálené hlíny a byl poměrně silně ovlivněn Tarentem.\n\nObrovský pokrok udělalo malířství, kde došlo k prvním pokusům o perspektivní zobrazení (\"Goliniho hrobka\"; kolem 350 př. n. l.). Dalším výrazným posunem byl objev portrétu v hrobech (např. \"Hrobka lidožrouta\") jsou opravdové portréty z tříčtvrtečního profilu, navíc došlo k objevu možnosti pracovat se stínem.\n\nVýznam etruského umění bývá často podceňován, nebo nedoceňován. I přestože se toto umění nestalo nikdy dominantní mimo městské státy, kde vzniklo a přestože nevynikalo příliš originálními nápady, zasáhlo do dějin umění především tím, že zkombinovalo řadu staroitalských a řeckých prvků. Tento styl později s úpravami převzali Římané, kteří ovlivnili pohled na umění na dlouhou dobu. Jejich objevy v architektuře, především plánovaná stavba cest a vodovodů tvořily základ na nějž Římané navazovali.\n\n"}
{"id": "81681", "url": "https://cs.wikipedia.org/wiki?curid=81681", "title": "Sopránsaxofon", "text": "Sopránsaxofon\n\nSopránsaxofon (též sopránový saxofon) je třetí nejmenší z rodiny saxofonových nástrojů. Je laděný in B a zní o oktávu výše než tenorsaxofon. Kvůli jeho relativně malé velikosti nemá na rozdíl od většiny saxofonů zahnutou trubici, přičemž ale existují i varianty, které zahnutou trubici mají (tento typ má tu výhodu, že hráč lépe slyší nástroj a je s ním v lepším kontaktu).\n\nNejvíce se sopránsaxofon používá v sólové hře, daleko méně již v dechových orchestrech. V nízkých polohách jeho zvuk připomíná klarinet, naopak ve vysokých má oproti němu ostřejší a průraznější zvuk.\n\nZnámými sopránsaxofonisty jsou například John Coltrane a Wayne Shorter (oba byli zároveň vynikajícími tenorsaxofonisty). Ukázkami mistrovské hry na tento nástroj jsou například „Petite Fleur“ od Sidney Becheta nebo „My Favorite Things“ od Johna Coltranea.\n"}
{"id": "81686", "url": "https://cs.wikipedia.org/wiki?curid=81686", "title": "Katedrála svatého Petra a Pavla", "text": "Katedrála svatého Petra a Pavla\n\nKatedrála svatého Petra a Pavla (zkráceně Petrov) je sídelním kostelem biskupa brněnské diecéze. Nachází se v Brně na vrchu Petrov v městské části Brno-střed v jihozápadní části katastrálního území Město Brno. Je národní kulturní památkou, patří k nejvýznamnějším architektonickým památkám jižní Moravy a také mezi nejvýraznější brněnské dominanty (mj. je vyobrazena na české desetikoruně). Obě věže jsou vysoké 84 metrů, interiér lodi a vnitřní zařízení je převážně barokní od sochaře Ondřeje Schweigla.\nSoučasná vnější silueta se dvěma věžemi vznikla podle návrhu architekta Augusta Kirsteina, který vzešel jako vítězný z architektonické soutěže v roce 1901. Na jeho základě byl chrám přestavěn 1904–1909 ve stylu novogotiky.\n\nPočátky dnešní katedrály sahají až do 11.–12. století, kdy byla na jejím místě zbudována románská kaple. Na konci 12. století zde pak za vlády markraběte Konráda II. Oty vznikl kostelík, který měl vlastní apsidu i kryptu. Na konci 13. století došlo k další přestavbě na pravděpodobně románskou baziliku, jejíž pozůstatky byly objeveny během archeologického výzkumu katedrály na začátku 21. století a jsou nyní přístupné i veřejnosti. Chrám byl poté přestavěn do raně gotické podoby a dochází i ke vzestupu jeho důležitosti, když se stává proboštským kostelem a také kolegiátní kapitulou. Kostel byl také několikrát vážně poškozen, především v době třicetileté války. Interiér chrámu byl během 18. století poměrně silně barokizován architektem Mořicem Grimmem, což se projevilo především na bočních oltářích, na přestavbě hlavního a také na odstranění značné části gotických prvků z interiéru. Přestavbu katedrály provedl významný brněnský stavitel František Benedikt Klíčník. U barokizace se však vývoj katedrály nezastavil, jelikož byla v letech 1879–1891 dále architektonicky upravována. V této době došlo k novo-gotizující rekonstrukci presbytáře kaple Panny Marie a také sakristie. Podoba dnešního hlavního oltáře pochází z konce 19. století, když byl předešlý barokní nahrazen dnešním 11 m vysokým pseudo-gotickým dřevěným oltářem od vídeňského řezbáře Josefa Leimera z roku 1891, který znázorňuje ukřižování Krista, na jehož spodní části je vyobrazeno všech dvanáct apoštolů. Po vnější straně katedrály se nachází náhrobky brněnských biskupů Václava Urbana Stufflera a Vincence Josefa Schrattenbacha a také několika patricijských rodin. Po levé straně směrem od hlavního vchodu se nachází vnější kazatelna, tzv. „Kapistránka“, pojmenovaná podle františkánského řádového bratra Jana Kapistrána, který v Brně kázal ve druhé polovině roku 1451. Tato kazatelna mu však nesloužila, neboť vznikla až v pozdější době jako připomenutí jeho osoby.\n\nV rámci Programu záchrany architektonického dědictví bylo v letech 1995-2014 na opravu katedrály svatého Petra a Pavla čerpáno 13 900 000 Kč.\nNad hlavním vstupem do katedrály se na jejím průčelí nachází latinsky psaný citát z Matoušova evangelia:\n\n\n\n"}
{"id": "81691", "url": "https://cs.wikipedia.org/wiki?curid=81691", "title": "František Mikulášek", "text": "František Mikulášek\n\nFrantišek Mikulášek (24. dubna 1914, Šošůvka – 12. listopadu 1993 Znojmo) byl český římskokatolický kněz, jezuita a publicista. Ve 40. letech byl duchovním rádcem Mariánských družin, Sdružení katolické mládeže a Studentské katolické akce a redaktorem Dorostu. \n\nV březnu 1950 byl zatčen a počátkem dubna odsouzen ve vykonstruovaném procesu Machalka a spol. proti představeným řádů k 9 letům těžkého žaláře. Byl vězněn na Mírově a ve Valdicích a v pracovním táboře při lomu ve Rtyni v Podkrkonoší. Po propuštění (1959) se nejprve nesměl vrátit k duchovní službě a živil se mimo jiné jako dělník v lomu. Po návratu k duchovní službě (1967) působil jako šéfredaktor Katolických novin. Od roku 1970 byl farář v Praze-Podolí a od roku 1990 farář u sv. Ignáce z Loyoly v Praze.\n\n"}
{"id": "81692", "url": "https://cs.wikipedia.org/wiki?curid=81692", "title": "Jan Evangelista Urban", "text": "Jan Evangelista Urban\n\nJan Evangelista Urban (20. února 1901, Praha – 7. ledna 1991, Nespeky) byl římskokatolický kněz a františkán, jeden z předních českých teologů a filosofů 20. století.\n\nNarodil se v rodině železničáře a pradleny jakožto Josef Urban (Jan Evangelista je řádové jméno). Studoval na gymnáziu, v roce 1918 vstoupil do řádu františkánů. Studoval na františkánském institutu v Bolzanu a filosofii a teologii v Praze, na kněze byl vysvěcen v roce 1924. V roce 1927 založil řeholní institut sester Apoštolátu III. řádu sv. Františka (lidově „urbanky“), jehož posláním byl laický apoštolát, katecheze a sociální a charitní služby. V roce 1930 získal doktorát filosofie na FF UK (disertační práce \"Universalie u sv. Bonaventury\"). V letech 1933–1948 byl šéfredaktorem časopisu Serafínský prapor. V roce 1937 založil Studium catholicum (ústav pro teologické vzdělávání laiků) a byl ustanoven jeho rektorem. Mimo to se soustředil na pastorační a sociální práci na pražské periferii. V letech 1938–1941 byl provinciálem řádu, po druhé světové válce byl jedním z vážných kandidátů na úřad pražského arcibiskupa.\n\nV březnu 1950 byl zatčen a počátkem dubna odsouzen v monstrprocesu Machalka a spol. s představiteli řádů ke 14 letům vězení. Urban byl v tomto procesu obviňován ze spolupráce s gestapem. Vězněn byl na Mírově a ve Valdicích. Ve vězení onemocněl tuberkulózou a jelikož mu byla odepírána nutná léčba, trpěl v důsledku toho doživotními následky. Po propuštění (na amnestii v roce 1960) se mohl k duchovní službě vrátit až v roce 1968; v roce 1974 mu však byl státní souhlas znovu odebrán. V době pádu komunistické diktatury byl už vážně nemocen. V současné době je zkoumána možnost jeho svatořečení.\n\n\n\n"}
{"id": "81706", "url": "https://cs.wikipedia.org/wiki?curid=81706", "title": "Pod Smutným koutem", "text": "Pod Smutným koutem\n\nPod Smutným koutem je přírodní památka ev. č. 1951, která se nachází jižně od obce Čižice a severně od obce Předenice v okrese Plzeň-jih na levém břehu Úhlavy 600 metrů od řeky. Oblastí prochází turistická stezka vedoucí z Čižic. Správa AOPK Plzeň.\n\nDůvodem ochrany je různě stará doubrava s pestrou květenou jako je například ptačinec velkokvětý, svízel lesní, hrachor jarní, jaterník trojlaločný, řimbaba chocholičnatá, lilie zlatohlávek, bělozářka liliovitá, ostřice horská, či jetel alpský. Ve stromovém patře se pak nachází dub letní, dub zimní, borovice lesní, lípa velkolistá, javor mléč a habr obecný.\n\n"}
{"id": "81709", "url": "https://cs.wikipedia.org/wiki?curid=81709", "title": "Pod Starým hradem", "text": "Pod Starým hradem\n\nPod starým hradem je přírodní památka ev. č. 562 v lokalitě jihovýchodně od obce Klabava v okrese Rokycany v Plzeňském kraji. Lokalita o rozloze 0,9247 ha se nachází na katastrálním území obcí Ejpovice, Klabava a Rokycany a je ve správě regionálního pracoviště AOPK v Plzni.\n\nPamátka má dvě části oddělené železničním koridorem. Důvodem ochrany je klasické paleontologické naleziště na výchozech hornin v erozní rýze.\n\nVe východní stěně erozní rýhy vystupují šedozelené, jílovité břidlice klabavského souvrství (ordovik). Pokud jde o nálezy fosilní fauny v této lokalitě, jedná se o graptolity Tetragraptus reclinatus abbreviatus a Azygograptus sp., fragmenty trilobita Euloma bohemicum, zbytky břichonožců a schránky Lingulella sp. \n\nV západní stěně erozní rýhy vystupují polohy železných rud, které náležejí šáreckému souvrství (ordovik). V minulosti byly tyto rudy těženy štolou Kristiania. Ústí bývalé štoly se nachází asi 50 metrů západně od ústí erozní rýhy. Těsně nad ústím štoly se ve svahu nachází výrazná deprese. Ve stěnách této propadliny vystupují vystupují jemné, laminárně zvrstvené tufy, které místy obsahují úlomky schránek ramenonožce Nocturnellia nocturna.\n\nLokalita se nachází po obou stranách železniční trati č. 170 zhruba 350 metrů na východ od zastávky \"Klabava\". Od trasy dálnice D5 je vzdálena vzdušnou čarou 500 metrů. Poblíž přírodní památky vede úsek dálkové cyklotrasy č. 3 (Praha) -Rokycany - Plzeň - Domažlice - Folmava.\n\n\n"}
{"id": "81724", "url": "https://cs.wikipedia.org/wiki?curid=81724", "title": "Horosedly", "text": "Horosedly\n\nHorosedly jsou obec v jižních Čechách v okrese Písek. Žije v ní obyvatel. Ves se dříve nazývala \"Horusedly.\"\n\nPrvní písemná zmínka pochází z roku 1234, kdy byla ves připojena biskupem Janem k příbramskému panství až do husitských válek. Posléze byly Horosedly v zástavě. Roku 1584 byly prodány Kryštofu Loubskému z Lub. Ten nechal přestavět místní tvrz. V 17. století byla ves připojena k myslínskému statku. Horosedly utrpěly značné škody za třicetileté války. V roce 1653 zde bylo vedeno osm usedlostí osazených a jedenáct pustých. Samostatným statkem se staly Horosedly roku 1663. V roce 1668 byla ves koupena hrabětem Karlem Ignácem Šternberkem a připojena k Zalužanům. Od roku 1690 do roku 1789 byly opět samostatným statkem. V tomto roce byly připojeny rodem Schwarzenberků k orlickému panství.\n\n\n\n\n\n\n\n\n\n\n\n\n"}
{"id": "81726", "url": "https://cs.wikipedia.org/wiki?curid=81726", "title": "Chyšky", "text": "Chyšky\n\nChyšky (německy \"Klein Chischka\") jsou obec v jižních Čechách v okrese Písek. Žije zde obyvatel.\n\nPrvní písemná zmínka pochází z roku 1291. Obec vznikla v raném středověku v blízkosti křižovatky obchodních cest. Dřívější používaný název obce byl Malá Chýše nebo Malá Chýška. V roce 1390 byl majitelem Jindřich z Rožmberka. V roce 1480 koupili Chyšky Doudlebští z Doudleb.\n\nRoku 1593 zde žil Jindřich Doudlebský z Doudleb a založil roku 1599 špitál pro chudé, faru a také obnovil kostel. Roku 1610 nechal vystavět u kostela kapli Svaté Trojice, kde byl po své smrti 1614 pohřbený. Před svou smrtí odkázal Chyšky, s kostelem, farou a s příslušenstvím městu Písku. Zároveň věnoval městu také finanční hotovost na milosrdné skutky, na kněze pod obojí a na zaopatření nemocných v chyšeckém špitále.\n\nMěsto Písek o vesnici přišlo konfiskací po bělohorské době. Roku 1651 prodal císař Ferdinand III. Habsburský Chyšky Jaroslavu z Kolovrat. Poté se majitelé často střídali. V roce 1685 byly Chyšky v držení řádu strahovského kláštera, který je roku 1703 prodal. V držení rodu Kinských z Vchynic a Tetova byla ves v létech 1715–1724. V tomto roce jeho syn Jan Václav ves prodal Kryštofu Malovcovi z Malovic. Z dalších majitelů to byl v roce 1731 Leopold z Ohrheimbu, po jeho úmrtí jeho manželka. Od ní ves koupil Jan Vančura 1744. Po jeho smrti 1760 byla ves v majetku jeho manželky Jany, která se opět provdala za Adama Skronského z Budšova. Po jejím úmrtí manžel vesnici prodal v roce 1790 chirurgovi Ferdinandu Hlaváčovi. Po něm dědictvím přešla ves na jeho syna Jana. Karel Mladota ze Solopysk byl majitelem v roce 1842. Posledním držitelem byl František Síbrt a po jeho smrti jeho syn Jan.\n\nVýznamnou měrou zasáhl do života venkovského místního lidu učitel Josef Tomášek, který v letech 1898–1912 vyučoval na místní škole. Podařilo se mu přesvědčit zprvu správce, který v nepřítomnosti vedl hospodářství majitelky nadějkovského panství, a později v roce 1911 i samotnou hraběnku Karolínu Vratislavovou z Kokořova, aby rozparcelovala dvorec v Růžené. Tyto pozemky byly za příznivou cenu odprodané 84 dlouholetým nájemcům. Chalupníci a drobní rolníci v Chyškách, Růžené, Květuši, Chlístově mohli pracovat na svých pozemcích. Sám posléze stejným způsobem zakoupil a také rozdělil další část pozemků. Po ukončení učitelské činnosti se věnoval hospodaření, byl členem několika správních rad a komisí a v letech 1919–1920 poslancem Národního shromáždění. Nemalou měrou se zasloužil o rozvoj tohoto kraje. Zemřel roku 1926 a byl pohřbený na místním hřbitově.\n\nSbor dobrovolných hasičů byl v obci založený roku 1893. V roce 1933 byly pozemky reformou rozparcelovány. V roce 1934 byly Chyšky poškozeny velikým požárem, který se pokoušelo uhasit 32 hasičských sborů.\n\n\n\n\nObec Chyšky se skládá z dvaceti částí na osmi katastrálních územích.\n\n"}
{"id": "81727", "url": "https://cs.wikipedia.org/wiki?curid=81727", "title": "Jetětice", "text": "Jetětice\n\nJetětice () je obec ležící v okrese Písek v Jihočeském kraji. Je vzdálená zhruba 16 km severovýchodně od okresního města Písek a 12 km jihozápadně od Milevska. Jetětice se rozkládají na ploše necelých 14 kilometrů čtverečních v západní části Táborské pahorkatiny v nadmořské výšce 447 m. n. m. Přirozenou hranici obce tvoří na severu Hrejkovický potok, na jihu Jetětický potok a na západě orlická přehrada na Vltavě. Do katastrálního území obce spadají pod souhrnnou hlavičkou Červená osady \"Jetětické Samoty\", \"Truhlařov\", \"Pazderna\", \"Spálený\" a několik chatových osad a rekreačních areálů. Žije zde obyvatel. První písemná zmínka pochází z roku 1251.\n\nÚzemí obce bylo podle archeologických nálezů osídleno již v pravěku. Na ostrožně mezi Vltavou a Jetětickým potokem byly pod převisem skály nalezeny zlomky keramické nádoby, jejíž stáří určili archeologové na dobu eneolitu (3 500–2 000 př. n. l.). Nálezy uchovává milevské muzeum.\n\nPrvní písemná zmínka pochází z roku 1251, kdy Jetětice patřily ke statkům premonstrátského kláštera v Milevsku. Za husitských válek v roce 1430 získal majetky od císaře Zikmunda Lucemburského Jan Předbor z Radešína. Dalšími vlastníky jsou od roku 1463 panství zvíkovské a od roku 1575 panství orlické. Jetětice tak postupně náležely Rožmberkům, od roku 1473 Švamberkům, roku 1622 je získali Eggenbergové a posledními šlechtickými majiteli byli od roku 1710 Schwarzenbergové. V rámci panství spadala obec pod správu branické rychty.\n\nOd roku 1729 chodily děti z Jetětic do školy na Červené, v září roku 1877 si obec postavila vlastní budovu a otevřela jednotřídní školu. Druhá třída následovala v roce 1891. V šedesátých letech byla postavena budova nová, ale už v roce 1977 byla škola zrušena. V roce 1920 obec v budově bývalé školy zřídila městskou knihovnu. Mateřská školu obec zrušila v roce 1984.\n\nV roce 1857 obec postihl veliký požár, kdy většina domů vyhořela. Sbor dobrovolných hasičů působí v obci od roku 1900. Pravidelně 25. prosince pořádají pro veřejnost hasičský bál.\n\nPřes území obce byla v roce 1889 zprovozněna železniční trať Tábor–Ražice. Vltavu trať překonává na unikátním železničním mostě. Původně na trati stálo pouze nádraží, které se však tehdy jmenovalo \"Jetětice\". Teprve na jaře roku 1939 ho na podnět Odboru turistů v Milevsku ministerstvo železnic nechalo přejmenovat na \"Červená nad Vltavou\". Občané Jetětic se navíc v roce 1917 částkou 2000 korun složili na postavení zastávky poblíž obce. Obec tedy měla zastávku i železniční nádraží.\n\nPři sčítání v roce 1860 měly Jetětice 273 obyvatel a 21 popisných čísel. V roce 1926 bylo evidováno 600 obyvatel a 87 popisných čísel, o čtyři roky později zde v 86 domech žilo 508 obyvatel.\n\nNa konci druhé světové války útočily americké stíhací letouny, tzv. hloubkaři, na území okupovaném Němci na pozemní cíle, které měly vykazovat činnost k vojenským účelům. Vybíraly si především parní lokomotivy, nákladní a cisternové vagony, výtopny, na silnicích pak na vojenská vozidla a v neposlední řadě německá letiště. Po výjezdu z nádraží Červená nad Vltavou ve směru na Tábor byl takto 24. dubna 1945 v půl jedenácté napaden osobní vlak č. 1043. Letouny poškodily lokomotivu a jedenáct vagonů. Podle očitého svědectví četníků bylo zabito sedm osob (z toho dva vojáci), sedmnáct zraněno těžce (z toho šest vojáků) a pět lehce.\n\nDo rekreačního střediska \"Vltava\", které patří ministerstvu vnitra, byly během vojenského konfliktu na východě Ukrajiny na dobu 6 měsíců umísťovány rodiny volyňských Čechů. Zásluhou toho vykazovala obec v srpnu 2016 nezaměstnanost 19,8 %.\n\nStarosta obce Ladislav Novotný (KSČM) vykonává svoji funkci již od r. 1990.\n\n\n\nBudova obecního úřadu slouží i k dalším kulturním a společenským akcím. V obci se koná karneval pro děti, posvícení, v zimě plesová sezona a mikulášská nadílka. Nachází se zde knihovna, pošta, hasičská zbrojnice, restaurace \"U Šáchů\", prodejna smíšeného zboží \"Jednota\", velká rekreační střediska \"Vltava\" (patřící ministerstvu vnitra), \"Letov\" a \"ZVVZ\", penzion \"Kerak\", funkční zemědělský areál nebo fotbalové a volejbalové hřiště.\n\nObec Jetětice téměr ze všech stran obepínají lesy, které jsou vhodné pro turistiku nebo sběr hub. Značené turistické trasy na sever od obce nejsou nicméně v současnosti přístupné. Procházejí totiž rukávečskou oborou vlastněnou Schwarzenbergy, kteří oboru oplotili, následně v roce 2017 odstranili přelízky, rozcestníky sundali ze stromů a značky zamazali. Klub českých turistů a Lesní správa Orlík se tak o budoucí podobu místa budou soudit. Orlická přehrada nabízí možnosti koupání.\n\nBěhem posledních let se v části Jetětické Samoty (Červená) staví nové rodinné domy. Do míst obec zavádí vodovod, dešťovou a splaškovou kanalizaci a čističku odpadních vod.\n\nObcí Jetětice prochází silnice III. třídy (napojená na nadmístní silnici I.třídy I/29) pokračující do obce Stehlovice. Nacházejí se zde i zastávky autobusu se spojením do Milevska. Přes území obce vede regionální železniční trať Tábor–Ražice se zastávkou v obci Jetětice a nádražím v Červené nad Vltavou.\n\nParkování je volné.\n\n\n\n"}
{"id": "81728", "url": "https://cs.wikipedia.org/wiki?curid=81728", "title": "Jickovice", "text": "Jickovice\n\nJickovice je obec ležící v jižních Čechách v okrese Písek asi 18 kilometrů severně od Písku a 11 kilometrů západně od města Milevsko. Žije v ní obyvatel. Součástí obce je také osada Varta.\n\nPrvní písemná zmínka pochází z roku 1220. Sídlil zde Přibyslav z Ickovic. V 15. století se ves, která dříve byla majetkem kláštera břevnovského v Praze, stala z rozhodnutí krále Zikmunda majetkem pana Zmrzlíka z Orlíku. Ti jej vlastnili do roku 1517. Opět se do roku 1534 staly majetkem kláštera břevnovského. V tomto roce byly Jickovice odkoupeny od opata Švamberky. V držení rodu Švamberků byla ves až do Bílé hory, kdy byla zkonfiskována. Ves utrpěla během obléhání hradu Zvíkova nesmírné ztráty. Zvíkov hájila posádka se 150 muži. Hrad byl obléhán Marradasovými vojsky v počtu 2500 mužů, kteří se utábořili v Jickovicích a nedaleké Vartě. Po vyjednávání a obléhání se nakonec obránci hradu vzdali 21. listopadu 1621. Ves byla vydrancována a vypálena tak, že všech sedm původních obyvatel odešlo. Roku 1622 koupil Zvíkov a s ním i Jickovice Adam ze Šternberka od císaře a rok poté je prodal Eggenberkům. Tento rod je vlastnil do roku 1719, kdy přešly dědictvím do držení Schwarzenbergů.\n\nSbor dobrovolných hasičů byl v obci založený roku 1905.\n\nKomunální symboly (znak a vlajka) byly uděleny předsedou Poslanecké sněmovny 4. 4. 2019. Modrá vidlice vyjadřuje zdejší soutok Otavy s Vltavou, jetelový kříž četnou drobnou církevní architekturu, lipový a habrový list místní památné stromy (v Jickovicích a Vartě), hvězda je atributem Panny Marie, patronky návesní kaple a celé obce.\n\nObec Jickovice se skládá ze dvou částí, které leží v katastrálním území \"Jickovice\".\n\nSeverně od obce přibližně 1,5 km daleko se nachází přírodní památka Bachmáč.\nUprostřed obce se nachází Obecní rybník, kterým protéká Jickovický potok. Tři kilometry severozápadně se nacházejí Jickovické skály. Výška žulových skalisek nad hladinou Orlické přehrady je až 50 metrů.\n\n\n\n\n\n\n\n\n\n\nPověst, kterou zaznamenal Ondřej Fibich v \"Pověstech Písecka, Strakonicka a Pošumaví\", se vztahuje ke kapli Panny Marie z 18. století. V nedaleké Vartě žil mladík, který se zamiloval do zdejší dívky. Ale na tu si myslel také bohatý písař z Orlíka a díky známostem a financím se postaral, aby byl mladík odvedený na vojnu. K tomu došlo, před jejich svatbou. Dívka slíbila svému milému věrnost. Každý den docházela na vysoký kámen za vsí a vyhlížela do dáli, jestli se její milý už nevrací. Ale dny plynuly, jí se mezitím narodil syn. Syn rostl a s ním rostly i stromy a stínily jí ve výhledu. Tak si pokaždé donesla kámen, aby lépe viděla. Kameny se hromadily, ona stále čekala a nikdo se nevracel. Čekala až do své smrti. Po její smrti se lidé rozhodli, že z kamenů postaví kapličku, která dodnes čeká, zda se někdo mrtvý nevrátí.\n\n\n"}
{"id": "81729", "url": "https://cs.wikipedia.org/wiki?curid=81729", "title": "Horní Žukov", "text": "Horní Žukov\n\nHorní Žukov (, ) je součást města Český Těšín v okrese Karviná na historickém území Těšínska.\n\nV současné době umožňuje sportovní vyžití v obci TJ Slovan Horní Žukov. Diakonickou činnost evangelické církve provozuje Slezská diakonie, která má v Horním Žukově středisko \"Eben-Ezer\" s terapeutickými dílnami a bydlením pro postižené lidi.\n\nV historických dokumentech je ves Žukov poprvé připomínána roku 1295.\n\nEvangelická škola byla v Horním Žukově založena krátce po vydání tolerančního patentu v 18. století. Pro katolické děti byla škola založena roku 1830. V obou školách byl český vyučovací jazyk v průběhu 19. století nahrazen polštinou. Obě školy byly spojeny roku 1926, kdy v obci vznikla i česká škola. V letech 1880–1912 působil v Horním Žukově učitel Jan Śliwka (3. července 1851 – 18. září 1912), iniciátor činnosti dobrovolných hasičů v obci (od roku 1900).\n\nPočátkem 40. let 19. století byl v Horním Žukově založen evangelický hřbitov, který byl posvěcen roku 1843. Na hřbitově stojí kaple. Hřbitov s kaplí spravovala Evangelická školní a hřbitovní obec; od 50. let 20. století patří ke sboru Slezské církve evangelické augsburského vyznání v Třanovicích. Roku 1906 byl v obci založen i katolický hřbitov, vedle kterého byl roku 1908 vystavěn a posvěcen filiální kostel svatého Josefa, Dělníka, Římskokatolické farnosti Český Těšín. V Horním Žukově se nachází socha sv. Jana Nepomuckého, která je zapsána do seznamu kulturních památek ČR.\n\nDne 1. ledna 1975 byl Horní Žukov sloučen s Českým Těšínem.\n\n\n\n"}
{"id": "81735", "url": "https://cs.wikipedia.org/wiki?curid=81735", "title": "Kovářov (okres Písek)", "text": "Kovářov (okres Písek)\n\nKovářov ( \"Kowarschow\") je vesnice a spolu s dalšími částmi i obec, ležící na jihu Čech v severovýchodní části okresu Písek v oblasti středního Povltaví přibližně 10 km severozápadním směrem od města Milevsko. Obec Kovářov má 17 evidenčních částí, žije v ní obyvatel a obecní úřad sídlí v části Kovářov.\n\nObec získala v roce 2004 v 10. ročníku soutěže titul Vesnice roku. Partnerským městem je Seftigen ve Švýcarsku.\n\nKovářov leží v severní části okresu Písek a zároveň u severního okraje Jihočeském kraji, asi 11 km severozápadně od Milevska, též nedaleko Petrovic, 25 kilometrů od okresního města Písku, 65 km od Českých Budějovic.\n\nVesnice Kovářov se nachází v údolí mezi kopci Hůrka a Lipný, přibližně v 500 m nad mořem. Vrch Lipný je nízký kopec, který se nachází v jižní části a je na něm tréninková tenisová hala a vodojem. Asi 0,5 metrů severně od vsi Kovářov je zalesněný vrch Kovářovská Hůrka. Na šířku od západu k východu má vesnice Kovářov 1 kilometr.\n\nDo obce Kovářov je začleněno množství vesnic od Orlické přehradní nádrže až k městu Petrovice. Výměra celé obce je 50,43 km².\n\nÚzemí obce Kovářov zasahuje až k řece Vltavě, která se nachází 7 km západně od vsi Kovářov. Na území Kovářova je ovšem mnoho rybníků. Dříve zde bylo 5 vodních nádrží, strategicky rozmístěných pro případ požárního zásahu. Většina je dnes již zasypána. Jako odpadní rybník slouží Prostřední rybník. Dříve byl na návsi rybník, ale pak byl zrušen. Pod hřištěm Na hůrkách je vodní vrt. Hřiště kvůli tomu získává až moc vody, jeho roh je tak často zatopený.\nObec Kovářov má celkem sedmnáct místních částí na jedenácti katastrálních územích.\n\nZ archeologických nálezů v lokalitě se usuzuje, že osídlení sahá přibližně do devátého století. Oblast byla osídlená díky své výhodné pozici poblíž řeky Vltavy. První písemná zmínka o Kovářově pochází z roku 1220, kdy na tvrzi v obci sídlil vladyka Budilov z Kovářova. Vesnice Kovářov vznikla okolo tvrze, která se podle jedné verze měla nacházet jihozápadně u kostela. Tvrz připomíná vyvýšenina s příkopem a valem. Podle druhé verze bývala tvrz v patrovém domě poblíž hřbitova. Na místě původní tvrze je dnes zástavba. Po Budilovi vlastnil Kovářov vladyka Rynart.\n\nNázev vsi pochází od kovářského řemesla. Pravděpodobně zde vedla jedna z tras Zlaté stezky, kde byl Kovářov zastávkou pro kování koní. Na kovářskou tradici odkazuje i dnešní znak, kde je kromě pšeničných a ovesných klasů přítomna podkova.\n\nPozději byla vesnice rozdělena do čtyř statků s různými majiteli. Majitelem jedné části vsi byl i milevský klášter. Vlastníkem jiné části vsi byl rod Melicharovský. Třetí díl vlastnili Brusové z Kovářova. Čtvrtým vlastníkem byl Mareš z Vestce. Roku 1421 císař Zikmund jako odměnu za dobré služby při obraně Karlštejna předal okolní vesnice Matěji Brusovi z Kovářova. Po jeho smrti, díky poručníkovi jeho nezletilých dětí, se majetek dostal do vlastnictví Rožmberků. V roce 1461 se stal majitelem obce Jan II. z Rožmberka.\n\nV šestnáctém století byla postavena Janem Hruškou renesanční tvrz nazývaná \"Nový Kovářov.\" Na jejím místě se dnes nachází budova staré fary. Po Rožmbercích se majiteli stali páni z rodu Švamberků a od roku 1622 Eggenbergové, kteří ale brzy vymřeli a tak se obec stala majetkem Schwarzenbergů. Kovářov byl přiřazen k orlickému panství. V sedmnáctém století, během třicetileté války, byl Kovářov silně poškozen švédskými, francouzskými a pruskými vojsky. Sousední Zahořany byly vypáleny a zničeny vojenskými pochody, takže se z rozvinutého města změnily v opuštěnou vesnici. V sedmnáctém a osmnáctém století neprocházela ves největším hospodářským rozvojem, ale přesto vznikla většina současných kulturních památek.\n\nMezi lety 1771 a 1772 byla oblast zasažena morovou epidemií, která způsobila úmrtí 2180 obyvatel. K připomenutí těchto událostí byla postavena nedaleko Kovářova u vsi Zahořany sloupová boží muka. Následný hladomor celou situaci ještě zhoršil. V roce 1886 ale byla vystavěna přes obec silnice mezi Milevskem a Zahořany, což umožnilo další ekonomický rozkvět obce.\n\nVývoj počtu obyvatel a domů:\n\nPostupem času se počet obyvatel zvětšoval, největší nárůst zaznamenala obec v osmdesátých letech dvacátého století.\n\nKostel Všech svatých stojí v severozápadní části návsi. Původ tohoto kostela je datován do konce třináctého století. První známý farář byl Svaněk, který zde působil do roku 1365. Od roku 1350 byl kostel částečně ve vlastnictví milevského kláštera a částečně okolního panstva, předtím patřil vltavskému děkanátu. Během husitských válek se zde udrželi pouze katoličtí faráři, tak tomu zůstalo i po jejich skončení, kdy v Kovářově působili kněží z Milevského kláštera. Kostel měl vlastního faráře až do sedmnáctého století. Tehdy byl chvíli zcela bez kněze, poté zde působili kněží z okolí. Až ke konci sedmnáctého století získal Kovářov vlastního faráře, který měl na starosti zároveň i farnosti Kostelec nad Vltavou a Předbořice, tento stav zůstal dosud.\n\nKostel je postaven v gotickém slohu s četnými barokními přestavbami. Nejvíce gotických prvků se zachovalo v presbytáři, který je umístěn tradičně na východní straně. Nad ním se vypíná gotické klenutí do výšky 8,5 metrů, na šířku měří 6,8 m. Lomený vítězný oblouk mezi presbytářem a lodí je vyzdoben malbou s motivy evangelistů, podobně byl vyzdoben i presbytář, dnes jsou však malby zabíleny.\n\nVěže kostela jsou barokní z roku 1712, vyšší je 27 metrů vysoká, stojí na západní straně kostela. Síla zdiva je zde 1,5 metru. Menší, měděná, se nachází nad presbytářem.\n\nChrám má obdélníkový půdorys. Na délku měří 14,4 m, na šířku 9,8 m a na výšku 7 m. Sakristie stojí severně od presbytáře na místě, kde bývala kaple svaté Kateřiny.\n\nV podlaze jsou ukryty náhrobky, většinou žulové, nápisy na nich nejsou z velké části čitelné. Kostel obklopuje hřbitov zasvěcený Nejsvětější Trojici. V horní části brány na hřbitov je obraz Krista s nápisem „Já jsem vzkříšení a život, kdo věří ve mne, byť i umřel, živ bude“.\n\nBudova staré fary vystavěná v barokním slohu v roce 1739 leží vedle sousoší Kalvárie. Od roku 1967 neslouží ke svému původnímu účelu, do podzimu 2007 byla používána jako knihovna. Na západní části ležela ovocná zahrada, avšak na jejím místě byl v roce 1969 postaven kulturní dům a parkoviště. K faře dříve patřily i hospodářské budovy, ty se však nejdříve staly součástí zemědělského družstva a poté byly zbořeny.\nPískovcovou sochu svatého Jana Nepomuckého dal postavit na své vlastní náklady kovářovský farář Jan Šimon Diviš roku 1722. Na čtverhranném podstavci jsou nápisy v latinské, české,německé, jedná se o prosby o pomoc a podpis dárce. Sochu vytvořil sochař Brokoff. Socha světce byla vedena v Soupisu památek historických a uměleckých v království českém od pravěku do počátku XIX. století. V roce 1892 byly při opravě sochy nápisy zabíleny a staly se tak nečitelnými. Při další opravě 1934 byly opět nápisy obnoveny. Další opravy byly v roce 1981 a poté 2004. Nachází se na návsi poblíž kostela.\n\nSousoší Kalvárie je umístěno před budovou staré fary. Bylo postaveno roku 1732 a sochy zhotovil sochař Ferdinand Maxmilián Brokoff. O jeho vytvoření se rovněž zasloužil farář Jan Šimon Diviš. Na místo původního dřevěného kříže, který zteřel po první světové válce, se nechal později zhotovit kříž kamenný. V roce 1922 došlo při bouři k poškození okolní lípy a větev zasáhla kříž. V roce 1925 byl poničený kříž nahrazený novým. Okolo kříže jsou barokní sochy Panny Marie a svatého Jana Nepomuckého v životní velikosti. Jedná se o jedinou kalvárii v milevském regionu a tato státem chráněná památka byla také zapsána v roce 1898 Soupisu památek historických a uměleckých v království českém od pravěku do počátku XIX. století. Kalvárie byla opravena v letech 1861, 1888, 1922, 1980 a 2006.\n\nDále je na návsi ještě jeden pomník. Ten byl zhotoven Jaroslavem Bardou z Hrazánek v roce 1921. Jedná se o pomník na počest padlým v první světové válce. Na přední straně je zpodobněn voják, který drží svého raněného kamaráda, na druhé jsou jména padlých vojáků za 1. světové války z Kovářova a okolí (Kovářov, Dobrošov, Klisinec, Vepice, Pechova Lhota, Březí, Zaluží, Radvánov, Vesec, Kotýřina). Byl pořízen z veřejných sbírek místních i krajanů v Americe. \n\nŽidovský hřbitov se nachází v lese na severozápadě Kovářova, na jihovýchodě kopce Hůrka.\n\nMoravcova kaple se nachází na okraji obce vpravo u komunikace do Vepic. Kaple byla postavena místní rodinou Hlavínovou jako poděkování za šťastný návrat otce a manžela z fronty. Také jako projev díků, že se syn stal knězem. Postavená a vysvěcená byla v roce 1938. Nad vchodem do kaple je nápis: „Svatá Maria oroduj za nás.“ Vlevo u vchodu je umístěna deska s děkovným nápisem.\n\nSocha anděla se nalézá za obcí u komunikace směrem na Vesec. Socha je umístěná na velikém kameni. Původně tato 150 cm vysoká socha byla dominantou na místním hřbitově na hrobě rodiny Zítkovy z obce. Později došlo k opravě hrobu, a tak byla socha převezena na soukromé pole a tam umístěna. V roce 2006 byla restaurována.\n\nZemědělské družstvo dříve neslo název JZD, poté se přejmenovalo na ZD. Nachází se v severní části Kovářova.\n\nV obci je aktivní společenství věřících sdružených ve farnosti Římskokatolické církve. Farnost je spravována premonstráty z nedalekého milevského kláštera. Pravidelné bohoslužby se zde konají v pondělí, ve středu a v pátek od 18 hodin letního času (během období standardního \"zimního\" času od 17 hodin), v neděli v 9.30.\n\nPod Kovářovskou farnost patří filiální kostel v Předbořicích. V Předbořicích je občanským sdružením Rodina Předbořice provozována křesťansky zaměřená mateřská škola svaté Zdislavy, kterou spravují řeholní sestry, do roku 2009 z Kongregace Milosrdných sester svatého Vincence de Paul z Kroměříže, od té doby z Kongregace Milosrdných sester III. řádu svatého Františka pod ochranou Svaté rodiny z Brna.\n\nOkolo roku 1700 byla v Kovářově zřízena obecná škola, ale vyučovalo se jen v najatých místnostech. Potom se postavila dřevěná budova, později byly přistavovány další třídy: druhá třída roku 1826 a třetí třída roku 187). Ani ta ale nestačila a tak byla postavena dvoupatrová zděná budova (1883), dnes je z ní obecní úřad a knihovna. V roce 1930 byla postavena měšťanská škola, ve které byl byt ředitele. Tato škola měla pět tříd. V roce 1984 byl postaven nový druhý stupeň, první se přesunul do prvního stupně a z bývalé obecné školy se stala radnice. Ke škole byla dostavěna tělocvična, šatny, jídelna a kotelna.\n\nPrvní hřiště bylo v Kovářově určeno pro školu a bylo postaveno roku 1925 na Lipném. Kvůli vzdálenosti od školy se příliš nepoužívalo a zpustlo. Po roce 1945 v Kovářově vznikly jednoty Orla a Skautu, které byly roku 1948 zrušeny.\n\nV roce 1947 začala stavba hřiště. Vybralo se místo místo na vrchu Hůrka. Hřiště bylo otevřeno v květnu 1949. Za čas bylo rozšířeno a byly přistavěny dřevěné šatny, které byly později zbourány a nahrazeny zděnými. V šedesátých letech hřiště začalo chátrat. Na začátku sedmdesátých let se začalo s opravami, které byly ukončeny roku 1982. Za čas na západní části přibyla tribuna. Dne 6. června 2009 proběhla oslava 60 let hřiště.\n\nKovářovský fotbalový tým patří od roku 1966 pod zemědělské družstvo. Název byl původně TJ JZD Kovářov, později se změnil na TJ ZD Kovářov. V Kovářově jsou mužstva A, B, dorost, starší žáci a přípravka, všechny hrají okresní přebor.\n\nOd roku 1969 v Kovářově působí klub stolního tenisu TTC Kovářov. Původně se hrálo v restauračním sále u Šimečků, po přístavbě školní tělocvičny na počátku roku 1981 se hraje v ní. V současné době má klub divizní družstvo žen, A družstvo mužů hrající krajskou soutěž, dva týmy v okresním přeboru a početnou mládežnickou základnu. Zakladateli Františku Špetovi byla za dlouholetou dobrovolnickou činnost při trénování žactva udělena cena Křesadlo 2007 .\n\nNa vrchu Lipném byla před rokem 1989 postavena budova na zemědělské stroje. Dnes je používána jako tenisová tréninková hala.\n\nV obci působí \"Folklorní soubor Kovářovan\". Vznikl v roce 1984 a v současné době má 4 složky: dospělý soubor \"Kovářovan,\" dětský soubor \"Kovářovánek,\" divadelní společnost \"Podkova\" a dětské divadýlko \"Podkovička.\"\nSdružení každoročně pořádá \"Jihočeský folkorní festival Kovářov\", jehož cílem je umělecký rozvoj dětských a dospělých folklorních souborů z jihu Čech. Koná se od roku 1996 vždy na přelomu května a června. Festival byl původně jednodenní přehlídka dospělých jihočeských folklorních souborů. Postupem času se rozšířil o pořady dětských souborů, pořady hostů z jiných regionů republiky i zahraničí a další doprovodné programy.\n\n18. května 2013 u samoty Budař otevřela společnost ArcheVia na ploše cca 9 hektarů Zážitkový park Zeměráj. Jeho součástí je jak samotná historická zemědělská usedlost s roubeným domem z roku 1640, tak skanzen raně středověké vesnice, přes tisíc nově vysazených tradičních odrůd stromů a keřů, tradiční plodiny a chovná zvířata, kilometrová zážitková stezka pro bosou chůzi a řada aktivit nejenom pro rodiny s dětmi, různé soutěže, hlavolamy a hádanky, možnost vyzkoušet si některá lidová řemesla, střelbu z luku nebo práci archeologa a podobně.\n\nVe středověku byl Kovářov na cestě různých lidí, a tak tam mohli kováři opravovat podkovy koním. Pravděpodobně zde vedla jedna z tras Zlaté stezky.\n\nV roce 1886 byla vystavěna přes obec silnice mezi Milevskem a Zahořany.\n\nDopravní páteří území obce je silnice II/102, která spojuje Krásnou Horu nad Vltavou s Milevskem a vede přímo přes vesnice Lašovice, Zlučín, Radvánov a Kovářov. Jižně od území obce prochází západovýchodním směrem silnice I/19 ze západních Čech na Vysočinu a jižní Moravu. Ta napojuje oblast Kovářova přes Žďákovský most na severojižní silnici I/4, vedoucí po opačném břehu Vltavy – jinou možností jsou silnice III. třídy přes Orlickou přehradu.\n\nSilniční síť doplňuje řada silnic III. třídy:\n\nNěkteré osady obce, například Kotýřina, Hostín, Březí, Řenkov či Onen Svět, jsou dostupné pouze po místních komunikacích.\n\nVeřejná doprava je zajištěna zejména autobusovými linkami:\n\nU kempu Radava je přístaviště pravidelné linky osobní lodní dopravy po Orlické přehradní nádrži.\n\nPřes Kovářov byla plánována železniční trať, ale plán se neuskutečnil z nedostatku financí. Trať měla vést od Milevska přes Kovářov až k Vltavě.\n\nPro turisty je Kovářov atraktivní díky blízkosti řeky Vltavy, folklorním tradicím a přírodě.\n\nPřes obec Kovářov vedou cyklistické trasy:\n(Dříve přes Kovářov vedly cyklotrasy 1059 a 1056.)\n\nPřes Kovářov vede dálková naučná stezka Na Onen Svět, která na území obce Kovářov sleduje modře značenou pěší turistickou trasu KČT od Pechovy Lhoty přes Kovářov, Hostín, Březí do Předbořic a dále samostatným úsekem a po červené značce na Onen Svět. Žlutá značka vede z Vladyčína přes Vepice a kolem rybníku Malý Smíšek do Kovářova a dále přes Vesec a Slavoňov na Pelechy. Zelená značka vede z Petrovic přes Vladyčín a Předbořice na Onen Svět a Milešov. Červená od Sedlčan vede přes Onen Svět, Zahořany, Pelechy, Žebrákov a Chrást do kempu Radava. Jiná modrá vede od Solenic přes Voltýřov, Chrást a Kostelec nad Vltavou na Žďákovský most.\n\nKovářov má také tři vlastní turistické okruhy po místních částech. Všechny tři začínají i končí v obci a vznikly kvůli podpoře cestovního ruchu.\n\n"}
{"id": "81742", "url": "https://cs.wikipedia.org/wiki?curid=81742", "title": "Pod Šipínem", "text": "Pod Šipínem\n\nPod Šipínem je přírodní památka ev. č. 324, nachází se přibližně tři kilometry východně od obce Okrouhlé Hradiště v okrese Tachov.\n\nDůvodem ochrany je bohatá lokalita pérovníku pštrosího, který roste v podrostu olšiny na břehu Úterského potoka.\n"}
{"id": "81745", "url": "https://cs.wikipedia.org/wiki?curid=81745", "title": "Pod Dračí skálou", "text": "Pod Dračí skálou\n\nPod Dračí skálou je přírodní památka ev. č. 644, která se nachází v katastru obce Fojtka v okrese Liberec na severní stráni kopce Dračí vrch (676 m n. m.). Správa CHKO Jizerské hory. Území je chráněno od roku 1967.\n\nDůvodem ochrany je bohatá lokalita Tisu červeného v Jizerských horách. Chráněné území se nachází na ploše 0,82 ha v nadmořské výšce 535 – 565 m. Počet nalezených tisů je zde 537 z toho zhruba 467 semenáčů. Větších rostlin zde roste na 70. Nejstarší exempláře dosahují věku 400 let. Naleziště je oploceno.\n\nV roce 1850 byly takřka všechny mladší exempláře rostoucí všude na svazích kolem Fojtky, vyhubeni. Důvodem byla zvěř olupující tisy, kterou Clamm-Gallasové uzavřely do nové obory. V roce 1929 byl proveden soupis fojteckých tisů a byla nařízena jejich ochrana.\n\nPrvní naučná stezka nalezištěm byla vytvořena v roce 1980 \"Mladými ochránci Jizerských hor\". Rok 1998 přinesl kompletní generální údržbu areálu (oplocení, tabule naučné stezky, schody atd.).\n"}
{"id": "81748", "url": "https://cs.wikipedia.org/wiki?curid=81748", "title": "KV-1", "text": "KV-1\n\nKV-1 byla první a klasická varianta sovětského těžkého tanku KV (KV jako Kliment Vorošilov). Byla vyvinuta v roce 1939 jakožto jednověžová varianta (alternativa) dvouvěžových těžkých tanků SMK a T-100, které byly vyvíjeny jako náhrada za nepovedené těžké tanky T-35. Duchovním otcem tanku byl Josef Kotin.\n\nPůvodní prototyp byl vyzbrojen dvěma děly (1x 76,2 mm a 1x 45 mm, obojí v jedné věži), 45mm kanon však byl později odmontován, aby posádka získala prostor k práci. Tank byl vyzkoušen pod dohledem zvláštní komise za zimní války v bojích na Karelské šíji. Zde se osvědčil zejména svojí odolností (klasické protitankové zbraně Finů si s ním nedokázaly poradit). V souvislosti s neúspěchem jeho vícevěžových konkurentů bylo rozhodnuto okamžitě zahájit sériovou výrobu, bez provedení obvykle požadovaných zkoušek. Do výzbroje Rudé armády byl přijat 19. prosince 1939. Zároveň byl vydán pokyn vypracovat projekt speciálního lépe vyzbrojeného typu tanku, který by dokázal ničit dobře opevněná postavení nepřítele (viz KV-2).\n\nVýroba, zahájená v prosinci 1939, stihla ještě dodat několik strojů na bojiště zimní války, ovšem bylo jich jen málo a přišly po ukončení klíčových bitev. První stroje měly svařovanou věž, posléze se vyráběly i věže odlévané. Prvním velkým bojovým nasazením stroje se tedy stala až velká vlastenecká válka. V čase jejího zahájení disponovala Rudá armáda několika sty tanky typu KV-1 (udává se 639 strojů KV-1 a KV-2 k okamžiku jejího zahájení), celkem bylo vyrobeno asi 4775 strojů typu KV, kolik jich bylo konkrétně typu KV-1 se neví.\n\nZ dvoukanonové výzbroje prototypu tanku byl pro sériovou výrobu lehčí 45mm kanon odmontován. Stroje KV-1 tak již dostávaly jen těžší z obou zbraní. Nejprve kanon L-11, posléze F-32 a F-34, stroje typu KV-1S dostaly většinou moderní ZIS-5 (je možné že během oprav byl dáván i do starších typů).\n\n\nZ hlediska takticko-technických parametrů neměl těžký tank KV-1 během prvních měsíců války konkurenta a v rukou zkušených tankistů představoval hrozivou zbraň. Byly dokumentovány případy, kdy jediný tank KV-1 zničil několik nepřátelských tanků a přes řadu zásahů zůstal díky silnému pancéřování bojeschopný. Mimořádnou úlohu sehrály tanky KV-1 během bitvy o Moskvu, a to zejména během protiútoku Rudé armády. V průběhu roku 1942 začalo být ale stále zřetelnější, že i tank KV-1 ztrácí svou dosavadní převahu a zejména jeho pancéřování přestává být spolehlivou ochranou před protipancéřovými střelami protivníka.\n\nV bojích se prokázaly jak kvality, tak nedostatky stroje. Plusem byla obrovská odolnost: účinkovala na něj pouze těžká protitanková děla, lehká a střední mu vůbec neublížila. V řadách německé obrněné techniky neexistoval stroj, který by ho dokázal vážněji ohrozit až do příchodu strojů Stug III F a Pz IV F2. Nedostatky spočívaly v nízké rychlosti a pohyblivosti, přetížení velitele tanku, který byl zároveň i nabíječ kanónu, a vysoká poruchovost podvozku a pohonné soustavy. Přesto to byl úspěšný tank, který byl až do příchodu strojů Tiger I bezkonkurenčně nejlepším těžkým tankem na bojišti. V roce 1943 z něj vznikl tank KV-85, na nějž posléze navázala řada tanků IS.\n\nAž do příchodu nových výkonných německých kanónů byly tanky KV 1 vládci bojiště. Silné pancéřování, účinná výzbroj, vynikající vznětový motor – to vše byly vlastnosti znatelně zvyšující schopnost přežití tanků KV v boji. Velkou nevýhodou byly tradičně nespolehlivé převodovky, často znamenaly ztrátu stroje spíše, než boj. Po zahájení útoku měla Rudá armáda 639 tanků KV-1. Tanky znamenaly pro útočící Němce obrovský problém, jelikož prakticky jedinou zbraní schopnou prorazit pancíř tohoto stroje, byl protiletadlový kanón Flak ráže 88 mm. Tanky KV se sice na bojišti objevovaly ojediněle, nicméně jsou známy případy, kdy i samotný KV-1 zastavil útok na daném úseku fronty. Řešením pro wehrmacht pak bylo buď přitáhnout silné Flaky, či zavolat bitevní letectvo. Výhodou pro Němce byla velká mechanická nespolehlivost těchto tanků, která měla na svědomí naprosto nejvyšší procento jejich ztrát. Znehybnělý tank KV bylo velice obtížné odtáhnout, což se v podmínkách rychlé mobilní války stávalo nemožné. Tanky KV-1S byly nasazované do všech větších operací druhé poloviny války, určité množství bylo použito ještě při bitvě o Berlín.\n\n\n\n\n\n"}
{"id": "81750", "url": "https://cs.wikipedia.org/wiki?curid=81750", "title": "Obuchovo (stanice metra v Petrohradu)", "text": "Obuchovo (stanice metra v Petrohradu)\n\nObuchovo () je stanice petrohradského metra na lince Něvsko-Vasileostrovskaja.\n\nObuchovo je podzemní, jednolodní stanice (jako jediná na této lince), ražená, hluboko (62 m pod povrchem) založená. Postavena byla na Něvsko-Vasileostrovské lince jako součást úseku Lomonosovskaja – Obuchovo. Její nástupiště není podpíráno sloupy, uprostřed něj jsou umístěné ale lampy a stěny za jsou pak obložené mramorem. Jedna ze stěn na konci nástupiště je ukončena výstupem s eskalátorovým tunelem, druhá sousoším s tematikou socialistického realismu (stávka dělníků v roce 1901). Jediný výstup vede do povrchového proskleného vestibulu, nacházejícího se nedaleko blízké zastávky na železniční trati Petrohrad-Moskva. Veřejnosti stanice slouží od 10. července 1981.\n\n"}
{"id": "81751", "url": "https://cs.wikipedia.org/wiki?curid=81751", "title": "Kožlí (okres Písek)", "text": "Kožlí (okres Písek)\n\nKožlí je obec ležící v jižních Čechách v okrese Písek. Žije v ní obyvatel. První písemná zmínka pochází z roku 1396.\n\n\n\n"}
{"id": "81753", "url": "https://cs.wikipedia.org/wiki?curid=81753", "title": "Králova Lhota (okres Písek)", "text": "Králova Lhota (okres Písek)\n\nKrálova Lhota () je obec ležící v Jihočeském kraji v okrese Písek mezi údolími Vltavy a Skalice. Pod obec spadá i osada Laziště a sousedí s obcemi Lety, Nerestce, Čimelice, Nevězice, Probulov a Orlík nad Vltavou. Žije v ní obyvatel a má rozlohu 1080 ha.\n\nPrvní písemná zmínka pochází z roku 1361, ale založena byla podle emfyteutického práva, které zajistilo příchozím dědičnou držbu půdy, královnou Eliškou už v roce 1312. Správa lhoty pak připadla letovskému rychtáři, který zde měl i značnou soudní pravomoc. Ke královské rychtě v Letech pak patřila až do roku 1421.\n\nV roce 1437 byla Králova Lhota v držení Buška Sekerky ze Sedčic, roku 1472 pak patřila Smilu Hodějovskému z Hodějova.\n\nI přes nepříliš úrodnou půdu bylo obživou tehdejších obyvatel převážně zemědělství.\n\n\n\n\n\nObec Králova Lhota se skládá ze dvou částí a dvou stejnojmenných katastrálních území.\n\n"}
{"id": "81754", "url": "https://cs.wikipedia.org/wiki?curid=81754", "title": "Barytonsaxofon", "text": "Barytonsaxofon\n\nBarytonsaxofon (též barytonový saxofon) je jeden z nižších nástrojů saxofonové rodiny. Na rozdíl od menších saxofonů má u hubičky vícekrát ohnutou trubici, aby nástroj nebyl příliš vysoký.\nJe laděn in Es a zní o velkou tercdecimu (oktáva + velká sexta) níže než v notovém zápise; zní také o oktávu níže než altsaxofon. Přestože vydává hluboké tóny (má podobný tónový rozsah jako např. violoncello), je notován nejčastěji v houslovém klíči stejně jako všechny ostatní saxofony (existují ale i party v basovém klíči). Používá také stejný prstoklad jako ostatní saxofony, ale jako jediný z nich má často přidanou klapku umožňující hrát hluboké a (znějící jako velké c – nejhlubší tón, který se dá zahrát na violoncello).\n\nBarytonsaxofon je nejnižším nástrojem ve většině saxofonových souborů (basový saxofon se využívá jen výjimečně). V sólové hře a v symfonických orchestrech se používá jen málo, důležitější úlohu hraje spíše v dechových orchestrech, saxofonovém kvartetu nebo big bandu.\n"}
{"id": "81757", "url": "https://cs.wikipedia.org/wiki?curid=81757", "title": "Křenovice (okres Písek)", "text": "Křenovice (okres Písek)\n\nKřenovice (do roku 1923 \"Chřenovice\", \"Křenowitz\", v letech 1939–1945 \"Kschenowitz\") je obec, ležící 16 km severovýchodně od Písku, Okres Písek, kraj Jihočeský. Vesnicí probíhá silnice I/29, spojující města Písek a Tábor. V obci žije obyvatel.\nPrvní písemná zmínka pochází z roku 1379.\n\n\nBěhem druhé světové války se zvon neodvážil nikdo znovu ukrýt. Za takový čin hrozil trest smrti zastřelením či deprtace do koncentračního tábora, a tak byl zvon odvezen. Po skončení války byl nalezen v Praze ve skladišti s dalšími zvony, které byly určeny k roztavení. Prozatímní zvon, který ze dvou kusů traverz ukoval místní kovář, byl sejmut a původní zvon byl opět slavnostně zavěšen.\n\nVedle kaple byla roku 1872 vysazena lípa. Pod jejími kořeny bylo po slavnostní mši zakopáno zemědělské nářadí, čímž byla slavnostně symbolicky pohřbena robota.\n\n\n\n\n\n\n\n\n\n\n\nZ Křenovic pochází český spisovatel, básník a překladatel Josef Kostohryz. Ten se narodil na první svátek vánoční, roku 1907 v domě čp. 65. Jeho matka žijící v Bojenicích šla navštívit svou matku do Křenovic, kde také porodila. Josef Kostohryz posléze žil u své babičky a navštěvoval základní školu v Bernarticích. V roce 1987 zemřel ve věku 79 let a podle svého přání byl pohřben na hřbitově v jeho rodné vísce.\n\n"}
{"id": "81759", "url": "https://cs.wikipedia.org/wiki?curid=81759", "title": "Vinohradská synagoga", "text": "Vinohradská synagoga\n\nVinohradská synagoga neboli Vinohradský templ (německy \"Synagoge Weinberge\" nebo \"Israelitische Tempel Weinberge\") stávala v Sázavské ulici na Vinohradech v Praze od roku 1896 do roku 1951, kdy byla budova, poškozená během spojeneckého bombardování Prahy 14. února 1945, přes protesty židovské obce odstřelena a na jejím místě posléze postavena budova základní školy. Vinohradská synagoga byla jednou z největších synagogálních staveb světa, a také jednou z největších sakrálních staveb v Československu vůbec.\n\nJakožto nové, moderní a rychle se rozvíjející město se Královské Vinohrady staly v druhé polovině 19. století domovem mnoha židovských rodin. V poslední dekádě 19. století činil počet židovských občanů na Vinohradech už více než tři a půl tisíce a nadále prudce rostl. V roce 1921 byl počet členů židovské obce 5732 osob, což z ní činilo jednu z největších židovských obcí v celém Československu. Skutečný počet Židů žijících na Král. Vinohradech však byl ještě daleko vyšší, nicméně nebyli registrováni v židovské obci, byli nepraktikující, pokřtění, popř. děti ze smíšených manželství apod. Velmi vysoká míra asimilace Židů do české společnosti byl pro meziválečné období jev typický, podobně jako například v Německu. Počet Židů žijících na Král. Vinohradech před druhou světovou válkou se odhaduje na až třicet tisíc osob, tj. asi celá polovina židovské populace města.\n\nJiž roku 1881 byl na Král. Vinohradech ustaven \"Spolek pro vybudování isr. chrámu\" (německy \"Isr. Tempelbauvereien\"). Samostatná židovská náboženská obec byla na Vinohradech založena roku 1893 (německy: \"Israelitische Cultusgemeinde in Königliche Weinberge\"). Vypracování stavebního projektu templu bylo roku 1894 svěřeno přednímu vídeňskému architektovi synagogálních staveb Wilhelmu Stiassnýmu (paralelně v Praze projektoval např. i Jubilejní synagogu). Stavba probíhala nadcházející dva roky, mezi lety 1895 a 1896, a na Vysoké svátky 5657, v září 1896, byla slavnostně otevřena za účasti mnoha vzácných hostí. Slavností projev přednesl královéhradecký rabín Heřman Kohn. Vinohradský rabín Gustav Weiner vydal při této příležitosti modlitby, které sám přeložil do češtiny. V synagoze poté jako šámes, tj. správce, působil Eduard Wohryzek, otec Julie Wohrzykové, přítelkyně Franze Kafky.\n\nSynagoga byla postavena v novorenesančním slohu s maurskými prvky. Stavba byla trojlodní, bazilikálního typu, s širokými ženskými galériemi na sloupových arkádách a s vnějším ochozem kolem celé budovy. Nad hlavním průčelím do Sázavské ulice, jemuž vévodilo mohutné růžicové okno s Davidovou hvězdou uprostřed, desky Desatera na vršku tympanonu a falešný portikus, se tyčily dvě vysoké, osmiboké věže zakončené cibulovitými báněmi s lucernami. Skutečný vstup do synagogy ale vedl dvěma průjezdy v postranních budovách rabínského domu a židovské školy do ochozu okolo budovy. V interiéru byl jako stavební obklad použit různobarevný mramor a barevné vitráže se starozákonními motivy. Sedadla byla vyřezávaná ze dřeva, v hlavní lodi v několika sekcích za sebou. Svojí kapacitou přes 2000 míst to byla největší synagoga v Praze a patřila k největším na světě. Velikostí byla srovnatelná zhruba s kostelem svaté Ludmily na blízkém náměstí Míru či s plzeňskou Velkou synagogou. Náklady na zbudování synagogy činily 800 000 zlatých.\n\nTempl byl reformního ritu, s varhanami a pěveckým sborem. Jako rabín zde působil Dr. Gustav Weiner, který byl také učitelem náboženství a překladatelem, vydal např. \"Českou Hagadu\". Jako synagoga a komunitní centrum sloužila Vinohradská synagoga až do okupace, kdy byla podobně jako řada jiných židovských staveb přeměněna na skladiště, v němž byl skladován nábytek zabavený deportovaným Židům.\n\nPři náletu na Prahu 14. února 1945 dostala synagoga zásah. Na rozsahu poškození mají značnou vinu Němci, kteří bránili hašení následného požáru. Přestože poškození budovy nebylo takové, aby nemohla být opravena a například využita jako sirotčinec či sokolovna, neměl komunistický režim zájem na zachování této cenné budovy, a tak byla i přes protesty představitelů židovské obce v roce 1951 stržena. Pražské panoráma tak přišlo o jednu z dominant.\n\nNa původní parcele nyní stojí základní škola Sázavská, jejíž provoz byl zahájen 1. září 1961. Na levém sloupu vstupu do školy je od roku 1995 umístěna pamětní deska. Z celé obrovské budovy se dle všeho dochovalo pouze několik původních dlaždic v soukromé sbírce, zřejmě i kliky, kování apod., demontované před odstřelem v roce 1951 a rozebrané místními nenechavci, dále pak několik původních modlitebních knížek, fotografií, výstřižků ze starých novin – a pár vzpomínek pamětníků přeživších holocaust.\n\n"}
{"id": "81760", "url": "https://cs.wikipedia.org/wiki?curid=81760", "title": "Křižanov (okres Písek)", "text": "Křižanov (okres Písek)\n\nKřižanov je obec ležící v jižních Čechách v okrese Písek. Žije v něm obyvatel.\n\nPrvní písemná zmínka o vesnici pocházejí z roku 1431. Ves patřila nejprve pod správu rožmberských, později švamberských úředníků na Zvíkově. V roce 1570 zastavil Kryštof ze Švamberka Křižanov společně s Veselíčkem. O pět let později ves od Švamberků koupil Bohuslav Kalenický z Kalenic na Chřešťovicích. V 17. století se ves dostala jako zástava od zadlužených Kaleniců k majetku Šternberků a sdílela stejné osudy jako Veselíčko.\n\nSbor dobrovolných hasičů byl založen roku 1898. V roce 1930 zde žilo 246 obyvatel, bylo zde vedeno 41 popisných čísel. Pošta, fara, škola byla ve Veselíčku. Lékař a četnická stanice byla v Bernarticích.\n\n\nPodle pověstí byl morový sloup Panny Marie s Ježíškem v obci vztyčen po morové ráně, která tuto oblast zasáhla. Tento sloup je obrácený k druhému morovému sloupu, postavenému poblíž Milevska, u silnice do Kovářova. Sochy jsou proti sobě otočené a mají ochraňovat celou oblast, ležící mezi nimi před dalším morem.\n\nVzhledem k tomu, že socha je obrácena zády k vesnici, existuje další legenda, podle které byla socha původně obrácena k vesnici čelem, ale panna Maria neunesla pohled na přilehlou hospodu, tak se obrátila k vesnici zády. Hospoda již zanikla a budova neexistuje, ale socha již zůstala otočena.\n\n"}
{"id": "81761", "url": "https://cs.wikipedia.org/wiki?curid=81761", "title": "Tagansko-Krasnopresněnskaja (linka metra v Moskvě)", "text": "Tagansko-Krasnopresněnskaja (linka metra v Moskvě)\n\nTagansko-Krasnopresněnskaja ( ) je jedna z linek moskevského metra. Značí se fuchsiovou barvou, alternativně číslem 7. Má 23 stanic a dlouhá je 42 km.\n\nLinka spojuje severovýchod a jihozápad ruské metropole. Původně existovala jako dvě linky; \"Taganskaja\" a \"Krasnopresněnskaja\", první byla otevřena roku 1966 a druhá 1972. Spojeny byly v roce 1975 otevřením trati vedoucí pod centrem města. Patří k nejvytíženějším linkám, denně přepraví přes dva miliony osob. Má dvě depa, Planěrnoje a Vychino. V provozu jsou v současné době osmivozové soupravy typu Ěž3 a Ěm508T.\n\n\n"}
{"id": "81763", "url": "https://cs.wikipedia.org/wiki?curid=81763", "title": "Světlonoš", "text": "Světlonoš\n\nSvětlonoš může být:\n\n"}
{"id": "81764", "url": "https://cs.wikipedia.org/wiki?curid=81764", "title": "Otokar Fischer", "text": "Otokar Fischer\n\nOtokar Fischer (20. května 1883 Kolín – 12. března 1938 Praha) byl český literární historik a profesor germanistiky na Univerzitě Karlově, divadelní kritik, teoretik a historik, překladatel, dramaturg, básník a dramatik.\n\nPocházel z české židovské rodiny. V rodném Kolíně vystudoval gymnázium a po maturitě se zapsal na filosofickou fakultu české i německé univerzity v Praze, kde studoval germanistiku . V Berlíně získal roku 1905 doktorát a nastoupil do Univerzitní knihovny v Praze. V roce 1909 se stal docentem, v roce 1917 na Karlově univerzitě v Praze mimořádným profesorem dějin německé literatury a od roku 1927 byl zde řádným profesorem. Jako odborník byl zván často do zahraničí, na vědecké kongresy a různé přednášky. Byl rozhodným antifašistou a ve 30. letech se zapojil do protifašistického hnutí. Jeho literární činnost a zásluhy ve vědním oboru dějiny německé literatury byly oceněny členstvím v Královské české společnosti nauk (mimořádný člen od 7. ledna 1920) a České akademii věd a umění, jejímž řádným členem se stal 29. listopadu 1933 (mimořádným od 26. listopadu 1924).\n\nV letech 1920–1924 vyučoval také na dramatickém oddělení Konzervatoři hudby v Praze světovou literaturu dramatickou a rozbor světových dramat.\n\nJeho celoživotním zájmem bylo divadlo. Už od roku 1907 působil jako divadelní referent v celé řadě novin a časopisů (např. \"Národní listy (5. 1. 1915 – 17. 1. 1923, s přestávkou 20. 1. 1917 – 21. 10. 1917), Přehled, Česká revue, Cesta, Kritika, Právo lidu, Lidové noviny, Prager Presse\", aj.) a po roce 1920 i krátce spoluredigoval časopis \"Jeviště\". V jedné sezoně (1911/1912) před válkou byl dramaturgem činohry Národního divadla, avšak z funkce odstoupil po devíti měsících pro zásadní programové neshody s vedením divadla. Stal se historikem prvního čtyřicetiletí Národního divadla a jako znalec této problematiky si vydobyl značnou autoritu, takže v roce 1935 po smrti K. H. Hilara byl vybrán jako jeho nástupce ve funkci šéfa činohry. Tuto funkci vykonával pak až do své smrti. Jeho dramaturgickým přínosem bylo zvýšení počtu a kvality uváděné původní tvorby (např. Čapek, Konrád, Tetauer) a rozšíření výběru klasických domácích i světových autorů s díly nadčasového obsahu (např. Tyl: \"Kutnohorští havíři\"; Jirásek: \"Gero\"; Puškin: \"Boris Godunov\", aj.). Za Fischerova vedení činohry našel široké uplatnění režisér Karel Dostal, který mu byl generačně i světonázorově nejbližším a vykonával i funkci zástupce šéfa činohry, tak mladý režisér Jiří Frejka a pohostinsky přizvaný a později angažovaný režisér Aleš Podhorský z Brna.\n\nZemřel v divadle na srdeční infarkt poté, co se dozvěděl o tzv. anšlusu (anexi) Rakouska hitlerovským Německem.\n\nVýznamná byla jeho činnost překladatelská (němčina, angličtina, francouzština, vlámština, ruština a španělština). Již během svého života byl považován za jednoho z nejvýznamnějších překladatelů významných děl západní literatury. Jeho jazyk se vyznačoval bohatstvím, velkolepostí, ale zároveň srozumitelností. Překládal například díla Williama Shakespeara, Rudyarda Kiplinga, Molièra, Françoise Villona, Heinricha Heina a dalších. Jeho nejvýznamnějším dílem byl překlad Goethova Fausta, tento převod je dosud považovaný za definitivní verzi tohoto klasického díla..\n\nFischerova vlastní básnická tvorba je dnes už převážně zapomenuta.\n\nDne 29. března 1911 se oženil s Blaženou Boušeovou (1888–??, katolický sňatek). Manželství bylo rozloučeno v roce 1923.\n\nS druhou manželkou, malířkou Vlastou (roz. Vostřebalovou, 1898–1963) měli syna Jana Otokara. Se třetí manželkou Blaženou (roz. Plecháčovou, 1902–1951), překladatelkou z němčiny, měli tři dcery: Jitku, Evu a Rut.\n\n\n\n\n"}
{"id": "81765", "url": "https://cs.wikipedia.org/wiki?curid=81765", "title": "Kučeř", "text": "Kučeř\n\nKučeř je obec ležící v jižních Čechách v okrese Písek. Žije v ní obyvatel. První písemná zmínka pochází z roku 1488. Vzdálenost od Milevska je devět kilometrů.\n\nOsudy vesnice byly až do husitských válek podřízeny milevskému klášteru, později pánům ze Zvíkova. Dne 4. září 1612 prodal Jiří Ehrenreich ze Švamberka Zvíkov panu Jiřímu ze Švamberka, k tomuto majetku patřily i vesnice Kučeř, Květov, Jickovice, Velká, Rukáveč, Stehlovice, Jetětice, Branice, Osek, Vůsí, kostel na Červené na Vltavou a další. Po bitvě na Bílé hoře Švamberkové tento majetek ztratili a tak přešel do vlastnictví Eggenbergů a roku 1710 Schwarzenbergů.\n\nObec po dlouhý čas neměla vlastní školu. Děti musely docházet na Červenou, vzdálenou pět kilometrů. Neschůdná cesta vedla lesem a kolem řeky Vltavy, byla velmi neschůdná a nebezpečná. Z toho důvodu zde docházelo k mnoha tragédiím – těžkým úrazům nebo utonutí. Červenská škola měla jenom jednu třídu a z blízkého i dalekého okolí sem docházelo kolem 300 dětí. Situace byla neúnosná, a proto 19. října 1872 podala obec žádost o zřízení vlastní školy. Začátkem roku 1873–1874 byla v Kučeři otevřena samostatná jednotřídní škola. Posloužilo k tomu stavení čp. 38, které náleželo panu J. Kohnovi za roční nájemné 80 zl. Prvním zdejším učitelem byl Josef Pelich a vyučoval zde do roku 1876. Později se škola z nevyhovujících vlhkých prostor přestěhovala do podnájmu, do domu čp. 25 k panu Janu Novotnému za ročních 60 zl. Místnost brzy nepostačovala, žáků bylo mnoho a bylo zapotřebí postavit vlastní budovu. Po překonání různých neshod byla dne 30. března 1876 stavba povolena. Místo bylo zvoleno proti rybníku, kde dříve stávala zvonice. Dne 9. prosince 1878 se začalo v budově učit. Druhá třída byla otevřena začátkem roku 1881. Dne 18. ledna 1882 do Kučeře začaly chodit i děti z Květova. Později byla škola zrušena a místní děti dojíždějí do školy do Milevska. \n\nSbor dobrovolných hasičů byl v obci založený roku 1891.\n\nV roce 1930 zde žilo 420 obyvatel v 83 domech.\n\nPo Kučeři byly pojmenované i velké a malé kameny v blízké Vltavě, které ztěžovaly plavbu, nyní jsou zatopené vodním dílem.\n\n\n\n\n\n\n"}
{"id": "81766", "url": "https://cs.wikipedia.org/wiki?curid=81766", "title": "Květov", "text": "Květov\n\nKvětov je obec ležící v jižních Čechách v okrese Písek. Žije v ní obyvatel. První písemná zmínka pochází z roku 1460. K obci náleží i osada Vůsí.\n\nVesnice byla majetkem milevského kláštera. Poprvé je připomínána v roce 1460. Po husitských válkách přešla do držení hradu Zvíkov. V 16. století na návrší nad Hrejkovickým potokem vystavěl Jan ze Švamberka starší tvrz. Po jeho smrti tvrz společně s okolními vesnicemi přešla do držení jeho manželky. Po její smrti zdědil vše její syn Kryštof ze Švamberka. Dalšími majiteli po Švambercích od roku 1623 byli Eggenbergové, kteří ves připojili k zvíkovsko-orlickému panství a po nich od roku 1727 Schwarzenbergové, kterým Květov patřil až do roku 1850. \n\nObec Květov se skládá ze dvou částí na stejnojmenných katastrálních územích.\n\n\n\n\n\n\n\n\n\n\n"}
{"id": "81768", "url": "https://cs.wikipedia.org/wiki?curid=81768", "title": "Lety (okres Písek)", "text": "Lety (okres Písek)\n\nLety jsou obec v jižních Čechách v okrese Písek. Žije v nich obyvatel.\n\nObec Lety se skládá ze tří částí na dvou katastrálních územích.\n\nPodle místopisce dr. Antonína Profouse má ves jméno nejspíše po svém zakladateli, který nosil jméno Léto (ves Létovy rodiny).\n\nPoblíž obce byl v letech zřízen koncentrační tábor Lety určený převážně pro Romy. Z tohoto tábora byli Romové odváženi do vyhlazovacího tábora Auschwitz v Osvětimi.\n\nDo roku 1970 nebyly ve starší specializované literatuře o jakékoli fortifikační stavbě včetně tvrze v Letech žádné zmínky. Rovněž v novějším castellologickém titulu o tvrzích, hrádcích a hradech autorů Durdíka, Kašičky a Nechvátala z roku 1995 pod heslem Lety autoři uvádějí, že existence tvrze není přímými prameny doložena. Situace je však odlišná. Již roku 1970 upozornil regionální historik Jan Toman na skutečnost, že ve druhé polovině 16. století byla uskutečněna přestavba tvrze do „přibližně současné podoby obytné části dvora“ a na hospodářských budovách byly v téže době vystavěny renesanční štíty. Kromě toho bylo možné odvodit existenci přímo nepotvrzené tvrze již ve 14. a 15. století podle predikátů doložených písemně.\n\nV roce 1999 upozornil na existenci přímého písemného pramene o tvrzi v Letech strakonický archivář, regionální historik a archeolog Mirovicka Alexandr Debnar. Renesanční orlický hejtman Jindřich Sádlo z Kladrubec se zmiňuje o staré, snad gotické tvrzi „při dvoře“ v Letech, ve své relaci z 18. března 1602 určené majiteli orlického panství Janu Jiřímu ze Švamberka. Rukopisná relace je součástí konvolutu sedmnácti hejtmanových pozoruhodných hlášení z let 1602–1606 o stavu orlického panství. Z dopisu lze vyvodit, že pokud se hejtman Sádlo zmiňuje roku 1602 o staré tvrzi, na níž se utrhla část střechy, mohlo jít o mnohem starší podobu tvrze jako rytířského sídla. Který z více poplužních dvorů v Letech existujících Jindřich Sádlo mínil, dnes není známo. Relace navíc vyznívá dvojznačně. Při troše fantazie a znalosti listinných pramenů o Letech je také možné, že tato stará tvrz stála mimo areál jediného dnešního poplužního dvora, pokud ještě tehdy existoval další poplužní dvůr mimo hranice dnešního areálu, o jehož lokalizaci zatím nejsou žádné zprávy (doklady o prodeji Letů Janem z Kunratic Buškovi a Benešovi Sekerkům ze Sedčic se zmiňují o existenci nejméně dvou poplužních dvorů, u nichž není vyloučeno, že mohly mít každý své panské sídlo).\n\nNa základě stavebně historického průzkumu se architekt František Kašička a archeolog Bořivoj Nechvátal pokusili v roce 1995 ztotožnit tvrz se západním křídlem dnešního tzv. Schwarzenberského dvora čp. 30. Stavebně historickým průzkumem a výsledky sondáží provedených pracovníky Prácheňského muzea v Písku lze datovat tuto (jednopatrovou) stavbu do 14. až 15. století. Její vznik lze předpokládat v průběhu 15. století. Je však sporné, zda měl Jindřich Sádlo ve své relaci z roku 1602 na mysli právě tuto stavbu, když nepochybně vedle honosně ozdobených hospodářských budov dnešního dvora renesančními štíty a dalšími prvky byla jistě i tato budova zmodernizována, naposledy radikálně roku 1582 Janem Jiřím ze Švamberka. Lze apriori pochybovat o možné argumentaci, že pouhých dvacet let po modernizaci, rozsáhlé přestavbě a vyzdobením bohatými architektonickými prvky, se tato budova mohla jevit hejtmanu Sádlovi jako „stará tvrz s poškozenou dřevěnou střechou“. Tato kontroverze a záhada může posloužit mladším badatelům jako základna pro nová bádání po úspěšné lokalizaci dalšího potenciálního panského sídla.\n\n\n\n\n\n\n\n\n"}
{"id": "81776", "url": "https://cs.wikipedia.org/wiki?curid=81776", "title": "Minice (okres Písek)", "text": "Minice (okres Písek)\n\nMinice jsou obec v jižních Čechách v okrese Písek. Žije v nich obyvatel. První písemná zmínka pochází z roku 1312. Samostatnost získala obec v roce 1990, předtím byla vesnice částí obce Kakovice.\n\n\n"}
{"id": "81778", "url": "https://cs.wikipedia.org/wiki?curid=81778", "title": "Dobrá studně", "text": "Dobrá studně\n\nDobrá studně je přírodní památka ev. č. 1464, která se nachází poblíž obce Ochoz u Tišnova v okrese Brno-venkov. Správa AOPK SCHKO Pálava a KS Brno.\n\nDůvodem ochrany je bohatá lokalita vemeníku dvoulistého.\n"}
{"id": "81782", "url": "https://cs.wikipedia.org/wiki?curid=81782", "title": "Dobrá Voda (přírodní památka)", "text": "Dobrá Voda (přírodní památka)\n\nDobrá Voda je přírodní památka ev. č. 1444, která se nachází východně od obce Vídeň a západně od obce Dobrá Voda v okrese Žďár nad Sázavou. Správa AOPK Havlíčkův Brod.\n\nDůvodem ochrany jsou mokřadní louky s četnými vstavači. V oblasti se nachází ohrožené druhy rostlin jako suchopýr úzkolistý, prstnatec májový, vachta trojlistá či přeslička poříční a šípatka střelolistá.\n"}
{"id": "81786", "url": "https://cs.wikipedia.org/wiki?curid=81786", "title": "Mirovice", "text": "Mirovice\n\nMirovice (německy \"Mirowitz\") jsou převážně zemědělské městečko ležící v údolí říčky Skalice v Jihočeském kraji v okrese Písek. Žije v nich obyvatel. První písemná zmínka pochází z roku 1323. Historicky městečko spadalo do kraje Prácheňského. V městečku a jeho blízkém okolí se nachází řada drobných historických památek a přírodních pozoruhodností. Historické jádro města je od roku 2003 městskou památkovou zónou.\n\n\n\n\n\n\nMirovice leží z hlediska geologického na tzv. mirovickém ostrově, tj. na „ostrovu“ přímořských vápencových devonských usazenin které vybíhají k povrchu v okolním „moři“ žulových hornin. Rozsáhlé opuštěné mramorové lomy - přírodní památku Nerestský lom - lze spatřit 1 km jihovýchodně u obce Nerestce. Lomy skýtají útočiště řadě vzácných a chráněných živočichů (jsou chráněným přírodním územím), mimo jiné lze zde spatřit výra velkého (Bubo bubo), ropuchu obecnou (Bufo bufo) a čolka obecného (Triturus vulgaris). Postupný sled hornin, včetně mirovických ortorul, lze spatřit v řadě malých lomů v okolí, z nichž nejzajímavější je ca. 0,5 km vzdálený (ve směru k Myslínu) opuštěný azbestový lom.\n\nPo sametové revoluci došlo k velkému útlumu průmyslové výroby v městečku. Mimo jiné byla uzavřena nově postavená pobočka Tesly Rožmitál, pobočka Jitexu, Hamira a i státní statek postihl rozpad. Městečko se však z této rány vzpamatovalo. Hlavním zaměstnavatelem je dnes JZD Plíškovice a Jihočeské drůbežářské závody. Kromě řady obchůdků, hospůdek a cukráren, se zde nachází pošta, lékárna, základní škola, veřejná knihovna, lékařské ordinace (stomatologie, dětský lékař a lékař pro dospělé). Ze spolkové činnosti lze jmenovat Český rybářský svaz, Sbor dobrovolných hasičů a Sportovní klub Mirovice.\nMěsto Mirovice se skládá z devíti částí na sedmi katastrálních územích.\n\n\n\n"}
{"id": "81787", "url": "https://cs.wikipedia.org/wiki?curid=81787", "title": "Dolejší drahy", "text": "Dolejší drahy\n\nDolejší drahy je přírodní památka ev. č. 1194, která se nachází v okrese Klatovy přibližně kilometr v jihozápadním směru od obce Nehodiv nedaleko silnice na obec Štipoklasy v Planické vrchovině. Správa AOPK Plzeň.\n\nDůvodem ochrany jsou opuštěné pastviny se vzácnou květenou, které rostou na vlhké podmáčené louce, kde se nachází množství pramenných vývěrů. Tyto podmínky přispívají ke vzniku mokřadních společenstev.\n"}
{"id": "81794", "url": "https://cs.wikipedia.org/wiki?curid=81794", "title": "Mirotice", "text": "Mirotice\n\nMirotice (německy \"Mirotitz\") jsou město ležící v Jihočeském kraji v okrese Písek. První písemná zmínka pochází z roku 1254. Má obyvatel.\n\nMiroticím vévodí kostel sv. Jiljí se čtyřpatrovou věží. Městem se Mirotice staly už počátkem 14. století. V obci byla, zejména v 19. století, početnější židovská obec s vlastní synagogou (zničenou v 29. dubna 1945 při spojeneckém náletu) a židovským hřbitovem.\n\nPrvní zmínkou o obci je zmínka o kostelu sv. Jiljí z roku 1254. Již v té době se Mirotice staly přemyslovským královským městem. Do výstavby děkanského kostela v Písku byly nejvýznamnějším duchovním centrem v oblasti. Jejich význam umocňovalo to, že ležely na Královské stezce.\n\nV dalších stoletích Mirotice vzkvétaly. Vznikl zde městský špitál a roku 1569 získaly i právo várečné (výroba piva). Patřily nejdříve k rožmitálskému a později ke zvíkovskému panství. Na počátku 17. století a začátkem třicetileté války bylo město poničeno několika vpády vojsk a upadalo. Koncem století se však začaly znovu vzmáhat.\n\nZ novodobých dějin zasáhla do historie a vzhledu města především druhá světová válka. Dne 28. dubna 1945 zde (resp. na náměstí a v přilehlých ulicích) zastavil německý vojenský kontingent včetně dvou polopásových vozidel se čtyřhlavňovými kanony a kolona německých civilních uprchlíků (tzv. národních hostů). 29. dubna ráno je zde objevila americká stíhací letadla (tzv. hloubkaři). Při vzájemném ostřelování a bombardování bylo zničeno několik budov. Další americký nálet přišel v poledne. Německý kontingent byl při něm zničen, ale vyhořelo nebo jinak bylo zničeno 27 domů a dalších 57 bylo většinou těžce poškozeno. Zcela zničena byla např. tzv. Alšovna – statek, který patřil rodu Alšů do poloviny 19. století, než jej musel Alšův otec z finančních důvodů opustit. Zahynulo 11 místních obyvatel, počet mrtvých německých vojáků a civilistů není znám.\n\nMěsto Mirotice se skládá z devíti částí na sedmi katastrálních územích.\n\nKostel je nejvýraznější památkou Mirotic. Nachází se na západ od náměstí. První písemná zmínka je z roku 1254, jeho základy jsou však asi o 100 let starší. Kostel byl několikrát přestavován, naposledy v letech 1870–1872 v pseudorománském stylu, který mu zůstal dodnes. Roku 1670 mu byla přistavěna druhá věž (zvonice).\nPůvodní Alšův rodný dům v severozápadní části obce se nezachoval, protože byl zcela zničen při požáru. Na jeho místě byla vystavěna více méně zdařilá replika, ve které je nyní památník Mikoláše Alše a Matěje Kopeckého.\n\n\nMěsto Mirotice je rodištěm Mikoláše Alše (* 1852), který zde také už ve svých 4 letech začal s kreslením. Aleš zde žil s přestávkami do roku 1862, kdy nastupuje na studium v Písku. Pak zde pobýval prakticky jen o prázdninách až do roku 1874, kdy po smrti otce trvale odjíždí do Prahy. Na jeho počest jsou každoročně pořádány slavnosti nesoucí jméno \"Alšovy dny\".\n\nČeský loutkář Matěj Kopecký je druhou významnou osobností Mirotic. Kopecký se zde nenarodil, ale přiženil se sem v roce 1795. Bydlel v Kvíčalovské chalupě v Rybářské ul. čp. 112 (u kostela sv. Jiljí) do roku 1836. S tradicí Matěje Kopeckého souvisí i \"Mirotické setkání loutek a hudby\", které zde od roku 2004 probíhá každoročně koncem srpna.\n\n"}
{"id": "81796", "url": "https://cs.wikipedia.org/wiki?curid=81796", "title": "Dolní vinohrádky", "text": "Dolní vinohrádky\n\nDolní vinohrádky je přírodní památka ev. č. 2480, která se nachází v okrese Prostějov jihovýchodně od části Domamyslice. Oblast spravuje Krajský úřad Olomouckého kraje.\n\nDůvodem ochrany je ostrůvek teplomilné květeny.\n"}
{"id": "81799", "url": "https://cs.wikipedia.org/wiki?curid=81799", "title": "Mišovice", "text": "Mišovice\n\nMišovice je obec ležící v jižních Čechách v okrese Písek. Žije zde obyvatel. První písemná zmínka pochází z roku 1323.\n\n\n\n\n\nObec Mišovice se skládá ze šesti částí na třech katastrálních územích.\n\n"}
{"id": "81800", "url": "https://cs.wikipedia.org/wiki?curid=81800", "title": "Domaslavické údolí", "text": "Domaslavické údolí\n\nDomaslavické údolí je přírodní památka ev. č. 1702, která se nachází v okrese Teplice severozápadně od města Hrob. Chráněné území je ve správě Krajského úřadu Ústeckého kraje.\n\nDůvodem ochrany je část údolí s prudkými skalnatými svahy a suťovými porosty, reliktní bučiny s bohatou květenou.\n\n"}
{"id": "81803", "url": "https://cs.wikipedia.org/wiki?curid=81803", "title": "Dominova skalka", "text": "Dominova skalka\n\nDominova skalka je přírodní památka ev. č. 1142, která se nachází v okrese Sokolov jižně od obce Nové Vsi v centrální části CHKO Slavkovský les. Cílem ochrany je zachování rostlinných společenstev na hadcovém substrátu s typickými společenstvy. Název Dominova skalka navrhl vedoucí AOPK v Plzni Miloš Hostička na počest prof. Karla Domina, botanika a autora fytogeografické studie o květeně Slavkovského lesa. O území pečuje Správa CHKO Slavkovský les.\n\nJedná se o morfologicky výrazné výchozy serpentinitu (hadce), který je součástí Vlčího hřbetu, největšího hadcového tělesa v mariánsko-lázeňském metabazitovém komplexu. Zde se dají pozorovat hadce vzniklé silnou serpentinizací na amfibolitovém podloží Kladské skupiny. Během historického vývoje došlo k vyzvednutí hadců s výrazným deformačním páskováním. V hadcích je možno pozorovat relikty původních minerálů (např. pyroxeny, spinel), oproti tomu olivín prošel celkovou přeměnou. Během geofyzikálních měření bylo zjištěno, že těleso hadců je výraznou tíhovou a magnetickou anomálií. U paty největšího skalního výchozu se nacházejí menší suti a balvany.\nV minulosti probíhala na území těžba kamene na stavbu náspů a cest. Těžba však měla velmi omezený rozsah a v současnosti jsou její stopy v terénu již téměř nerozpoznatelné.\n\nZvětráváním hadce vznikla půda s vysokým obsahem hořčíku. Tento specifický substrát výrazně ovlivňuje místní vegetaci. \n\nLokalita je vegetačně shodná s nedalekou národní přírodní památkou Křížky. Území je významnou lokalitou hadcových rostlinných společenstev s výskytem vřesovce pleťového (Erica carnea), endemického rožce kuřičkolistého (Cerastium alsinifolium), sleziníku nepravého (Asplenium adulterinum), sleziníku hadcového (Asplenium cuneifolium), kriticky ohroženým svízelem sudetským a dalších druhů. V oblasti žijí vzácné druhy hmyzu, typické pro reliktní nelesní biotopy. Z motýlů zde žijí například otakárek fenyklový (Papilio machaon) a batolec duhový (Apatura iris).\n\n"}
{"id": "81804", "url": "https://cs.wikipedia.org/wiki?curid=81804", "title": "Myslín", "text": "Myslín\n\nMyslín je obec ležící v údolí pod soutokem Vlčavy a Hrádeckého potoka pod vrchem Myslínkem asi 2 km severně od Mirovic v okrese Písek v Jihočeském kraji. Žije zde obyvatel.\n\nZprávy o Myslínu a doklady z doby 1. tisíciletí nemáme, ale ví se, že už kolem 10. století se rýžovalo zlato na mnoha místech v jižních Čechách, nepochybně také kolem Vltavy. První zárodky Myslína vznikly jako podhradí bývalé tvrze vystavěné asi ve 14. století, později přeměněné v poplužní dvůr.\nVe starých záznamech lze nalézt zmínku, že 17. prosince 1239 potvrzuje král Václav I. vesnici Myslín (dříve MIZLIN) Kladrubskému klášteru.\n\nVe 14. a 15. století náležela tvrz Myslín \"\"pánům z Myslína\"\". Roku 1532, v té době malý rytířský statek, získal dědictvím staročeský vladycký rod \"Loubských z Lub\", který měl v držení až do roku 1668. Dne 20. prosince 1679 byl prodán Janu Kristianu, knížeti z Eggenberga – vládnoucímu vévodovi Krumlovskému. Tím byl Myslín včleněn do panství orlicko-zvíkovského. Roku 1719 na Orlíce a Zvíkově končí vláda jeho rodu a dědictvím přechází panství na Schwarzenberky. Jejich majetek se značně ztenčil v letech 1923–1924 v I. pozemkové reformě z roku 1919, po vzniku Československé republiky. Po této reformě také i malorolníci měli zákonný nárok na příděl polí. Takovým způsobem se stal panský dvůr v Myslíně statkem zbytkovým a jeho vlastnické právo bylo vloženo na Československý stát.\n\nV roce 1952 byla na vlastní žádost osada Stražiště odtržena od Myslína a přičleněna do katastru obce Počaply. Roku 1987 došlo k připojení Myslína k Mirovicím.\n\nOd 1. března 1992 se stal Myslín opět samostatným. Od 13. května 2008 má Myslín svůj vlastní obecní znak, jehož atributy odkazují na vladycké rody vlastnící Myslín v jeho dlouhé historii.\n\n\nPověst zaznamenaná kronikou obce: Zdejší pán na tvrzi neměl žádného syna, na kterého by převedl majetek. Měl pouze tři dcery a nemohl se rozhodnout, která se stane dědičkou jeho majetku. Rozhodl se v zimním období pro soutěž. Vyhlásil, že majetek připadne té dceři, která doběhne nejdál od tvrze. Každá se vydala jiným směrem a na určené znamení závod skončil. Ale bohužel kvůli mrazu a zimě všechny vážně onemocněly. Po jejich dlouhém uzdravení nechal šťastný otec postavit v místech, kam dcery doběhly, troje boží muka jako poděkování za jejich záchranu.\n\n"}
{"id": "81807", "url": "https://cs.wikipedia.org/wiki?curid=81807", "title": "Domorazské louky", "text": "Domorazské louky\n\nDomorazské louky je přírodní památka ev. č. 1175, která se nachází v okrese Nový Jičín jižně od obce Hostašovice. Oblast spravuje Krajský úřad Moravskoslezského kraje.\n\nDůvodem ochrany jsou louky s hojným výskytem vstavačovitých. Kromě vstavačovitých se zde vyskytuje i několik dalších chráněných druhů rostlin.\n\nÚzemí přírodní památky je z obou stran ohraničeno železniční tratí č. 323 Ostrava - Valašské Meziříčí a silnicí I/57. Nedaleko se nachází PP Prameny Zrzávky.\n\n"}
{"id": "81810", "url": "https://cs.wikipedia.org/wiki?curid=81810", "title": "Nerestce", "text": "Nerestce\n\nNerestce (dříve Neřestce) jsou obec v jižních Čechách v okrese Písek. První písemná zmínka pochází z roku 1227. Obec se skládá z částí Dolní Nerestce a Horní Nerestce, ve kterých žije obyvatel.\n\nMístopisec A. Profous vysvětluje etymologicky název obce z archaického názvu – \"Neřestce\" (osada neřestníků). Jiný etymologický výklad odvozuje název obce od staročeského názvu divočáka, kňoura – \"nerast\".\n\nVes původně patřila benediktinkám z kláštera svatého Jiří na Pražském hradě. Povrchovým archeologickým výzkumem zámeckého areálu Alexandrem Debnarem však byla nalezena kolekce keramických zlomků, která byla datována odborníky do 8.–9. století. Nejstarší písemné zprávy o vsi pocházejí z doby okolo roku 1227 a 1233. K roku 1336 a 1341 je uváděn královský man Ubislav z Nerestců (Ubizlaus de Neresticz), který získal od krále Jana Lucemburského právo rýžovat zlato na říčce Skalici a současně dalších obcí v blízkosti Milína (Stěžov, Radětice, Palivo). Dále k roku 1363 se uvádí Beneš z Nerestce a téhož roku opět Ubislav, 1398 Jan, 1399 Václav a opět Ubislav.\n\nV 15. století zde byl manský dvůr, který patřil služebně ke hradu Zvíkovu a kromě osady jsou zde zaznamenány dva vodní mlýny. Roku 1474 prodal Markvart z Rakovic své manské zboží s poplužním dvorem v Nerestcích Janovi z Vrábí, seděním na Kašperku. Jan z Vrábí je začlenil do svého čimelického panství a s ním přešly Nerestce v roce 1543 v držení rodu Dejmů ze Stříteže. Když se v roce 1597 dělil majetek Aleše Dejma, zdědil Nerestce jeho syn Jan mladší a z osady vytvořil samostatný statek. Jan mladší, nebo Janův bratr Vilém zde potom vybudovali sídelní tvrz \"od kamene\". Dvůr v Horních Nerestcích vlastnil kolem roku 1605 Kryštof Gynter z Moren.\n\nZa účast ve stavovském povstání byl Jan mladší Dejm odsouzen k manství a po jeho smrti roku 1629 byl jeho majetek zkonfiskován. Roku 1630 koupila statek Eva Plotová, rozená Dejmová a po její smrti roku 1663 získal Nerestce Vilém Racek Hrobčický z Hrobčic. Roku 1679 došlo k nucenému prodeji zadluženého statku Petru Ignáci Říčanskému z Říčan. Smlouva tehdy uvádí pouze prosté sídlo ve dvoře. Dalším majitelem Nerestců se v roce 1687 stává Jan Antonín Kořenský z Terešova. Následuje Josefa Conensová, rozená Tejřovská z Einsiedlu. V roce 1719 zakoupil statek Karel Gottlieb z Bissingen a připojil jej k Čimelicům, se kterými nadále sdílel společné majitele.\n\nPůvodní rytířská sídelní jednopatrová tvrz, která bývala ve středověku fortifikační dominantou většiny českých osad, byla vystavěna (\"od kamene\") kolem roku 1597 nejspíše Janem mladším Dejmem ze Stříteže, nebo jeho bratrem Vilémem, pravděpodobně po posmrtném rozdělení majetku Aleše Dejma, jejich otce. Tento počin lze vyvodit ze skutečnosti, že honosnější stavbu pořídili Dejmové v souvislosti s vytvořením Nerestců jako samostatného statku. Pozdější přechodní majitelé mezi roky 1630–1719 se střídali příliš často (1630, 1663, 1679 /statek je zadlužený, ve smlouvě o nuceném prodeji se uvádí pouze prosté sídlo ve dvoře/, 1687) a do tvrze nepochybně příliš neinvestovali. Jiná situace panovala v době vlastnictví tvrze rodem Dejmů.\n\nTvrz je prakticky zachována ve východním křídle nynějšího zámečku. Východní křídlo – bývalá tvrz, je podsklepeno, podle kroniky Dolních Nerestců se traduje místní pověst, že ze sklepů tvrze vede podzemní chodba směrem k vsi Lety a dále k zámku Orlík nad Vltavou. V jejím přízemí se nacházejí klenuté místnosti.\n\nPozdější přestavba do podoby zámku není sice přímými prameny doložena, ale dá se předpokládat, že se uskutečnila za uměnímilovných a bohatých Bissingenů po jejich zakoupení statku Nerestce v roce 1719 (čimelickým pánem Karlem Gottliebem z Bissingen). Byli dosti zámožní na financování náročné a radikální přestavby a kromě toho v kapli svaté Anny, nacházející se v západním křídle, se nacházely ještě nedávno umělecké předměty z doby vlastnictví zámku tímto rodem. (Původní řezbářsky zdobený oltář kaple s řezbářskými prvky bissingenovského \"dvorního\" sochaře J. K. Hommera.) Kdy přesně došlo k přestavbě či rozšíření tvrze na zámeckou budovu, nelze z písemných pramenů doložit, nezachovaly se ani plány přestavby. Zámek je dvoukřídlá jednopatrová budova. Dochoval se starý název sídla: \"Červený zámeček\". Ještě kolem roku 1960 byly prý patrné nástěnné malby znázorňující arkády s figurálními výplněmi. Obě křídla jsou renesančního původu, přistavovaná a upravovaná ve dvou barokních fázích a ve 20. století adaptovaná (1921, 1946). Zámecká křídla se stýkají v ostrém úhlu. Ještě před rokem 1927 stála na styku obou křídel polygonální věž, krytá střešním jehlancem a přepásaná kordonovou římsou. K východnímu křídlu – původní tvrzi, byla v 18. století přistavěna západní část s kaplí svaté Anny. Oba trakty byly poprvé v roce 1921, podruhé po roce 1946 adaptovány na byty. V současné době je zámek v soukromých rukou.\n\nObec Nerestce se skládá ze dvou částí na stejnojmenných katastrálních územích:\n\nObec charakterizuje na jedné straně zemědělské zaměření a venkovský klid, na druhé straně strategická poloha v blízkosti významné komunikace. Většina obyvatel dojíždí za prací mimo obec a kulturní a společenské akce jsou vítanou příležitostí k vzájemnému setkávání.\n\nOd roku 2002 je zde pravidelně pořádáno každý srpen pohádkové \"Strašení\" pro děti i dospělé.\n\nV obci aktivně pracuje Sbor dobrovolných hasičů. V roce 2008 oslavil 95. výročí založení.\n\n\n"}
{"id": "81811", "url": "https://cs.wikipedia.org/wiki?curid=81811", "title": "Nevězice", "text": "Nevězice\n\nNevězice je obec ležící v jižních Čechách v okrese Písek. Žije zde obyvatel.\n\nPrvní písemná zmínka pochází z roku 1499. Vesnice patřila pod správu statku ve Varvažově. Tento statek byl spravován strakonickými johanity až do roku 1847. Před zrušením poddanství a roboty prodal řád celé varvažovské panství knížeti Karlu II. Schwarzenbergovi. V 16. století byly Nevězice sídlem rychty pro okolní obce. Během třicetileté války obec značně utrpěla. V roce 1680 byly Nevězice těžce postiženy morem - ve vsi tehdy zemřelo 29 chlapců do 14 let, 21 děvčat do 14 let a 24 dospělých lidí. Po zrušení poddanství v roce 1848 byly Nevězice od roku 1850 osadou obce Varvažov, v roce 1873 se oddělily spolu s částí osady Laziště (zbytek patřil ke Králově Lhotě a Probulovu) jako samostatná politická obec. V roce 1924 se osamostatnila dosavadní osada Laziště. V roce 1981 byly přičleněny pod správu MNV Orlík nad Vltavou a po roce 1989 se opět osamostatnily.\n\nV letech 1850–1851 byla postavena školní budova, která obsahovala jednu třídu a byt pro učitele o kuchyni a dvou pokojích. V letech 1887–1888 byla dosud přízemní budova zvýšena o patro a stala se trojtřídní. Pro malý počet žáků (celkem 7) byla nevězická škola zrušena rozhodnutím školského odboru ONV v Písku ze dne 21. srpna 1963. Budova byla posléze upravena na hostinec.\n\nV roce 1888 byl v Nevězicích založen sbor dobrovolných hasičů.\n\nV roce 1952 bylo v obci založeno JZD, které se však do konce roku 1953 rozpadlo. Hospodářství pak byla od 1. října 1957 začleňována do státního statku, kdy do něj předalo půdu a živý i mrtvý inventář 45 nevězických rolníků. Ještě v roce 1964 však v obci soukromě hospodařilo 68 malozemědělců. V roce 1981 byly farmy státního statku v Nevězicích a Koloredově (dvůr u Nevězic) zrušeny a předány do hospodaření sousedních JZD.\n\nSoučástí obce byla osada Letoštice, která byla založena v roce 1569, obsahovala vždy jen mlýn a dvě až tři domkářská stavení. Po první světové válce (v letech 1921–1922) zde byla vybudována hydroelektrárna. V roce 1960 byla tato osada zatopena vodami Orlické přehrady. Na jejím levém břehu nyní patří k Nevězicím rekreační osady Luh a Peklo.\n\nJihozápadním směrem od obce nad břehem Vltavy se nacházelo keltské oppidum z pozdní doby laténské. Výšinné opevněné sídliště je vedené v Seznamu kulturních památek v okrese Písek.\n\n\nNevězická bílá paní se zde dokonce vynořuje pravidelně z rybníka obklopená červenými světýlky.\n\n"}
{"id": "81812", "url": "https://cs.wikipedia.org/wiki?curid=81812", "title": "Okrouhlá (okres Písek)", "text": "Okrouhlá (okres Písek)\n\nOkrouhlá je obec čtyři kilometry jižně od Milevska v okrese Písek v Jihočeském kraji. Žije v ní obyvatel.\n\nPrvní písemná zmínka pochází z roku 1488. Ves patřila k majetku milevského kláštera. Od roku 1431 byla spravována rožmberskými úředníky ze Zvíkova. Mezi roky 1540 – 1549 patřila Okrouhlá k bechyňskému panství Švamberků. Od roku 1549 byla ves opět v majetku zvíkovského hradu. Kryštof ze Švamberka ji v roce 1575 zastavil Janu Bernardovi z Hodějova. Když byl Hodějovským majetek po bělohorské bitvě zkonfiskován, Okrouhlá byla vrácena milevskému klášteru. Strahovský opat Jeroným Hirnheim nechal obnovit zdejší zpustlý dvorec. V roce 1876 byly ve vesnici posvěceny tři kamenné kříže. Farní úřad byl v Sepekově, školní děti byly docházely do Veselíčka. Okrouhlá byla později spravována nedalekou Líšnicí, ale 18. 5. 1893 se obec osamostatnila.\n\nSbor dobrovolných hasičů byl v obci založen roku 1911. V roce 1930 zde žilo 162 obyvatel, bylo zde 29 domů. V roce 1940 bylo vedeno 140 obyvatel a 29 popisných čísel.\n\n\n\n\n\n"}
{"id": "81813", "url": "https://cs.wikipedia.org/wiki?curid=81813", "title": "Olešná (okres Písek)", "text": "Olešná (okres Písek)\n\nOlešná je obec v jižních Čechách v okrese Písek. Žije v ní obyvatel. První písemná zmínka pochází z roku 1379.\n\n\nPověst se vztahuje k smírčímu kříži. Místní sedlák tento kříž ukradl a použil ho k zpevnění žlabu pro dobytek. Když dobytek přestal žrát, sedlák kříž urychleně vrátil na původní místo. \n\n"}
{"id": "81814", "url": "https://cs.wikipedia.org/wiki?curid=81814", "title": "Osek (okres Písek)", "text": "Osek (okres Písek)\n\nOsek je obec necelých 5 km západně od Milevska v okrese Písek v Jihočeském kraji. Žije v ní obyvatel.\n\nPrvní písemná zmínka o obci pochází z roku 1469 v knize \"Paměti Zvíkovské\" od Františka Tyla, archiváře na Orlíku. Historie obce je totožná s historií okolních vesnic. Původně ves patřila k majetku milevského kláštera. Po husitských bouřích připadla do majetku krále. Roku 1575 byla ves prodána Kryštofu ze Švamberka. Po jeho smrti připadl Osek zvíkovské větvi Švamberků až do pobělohorské konfiskace, kdy se novými majiteli stali Eggenbergové. V jejich držení byla ves do roku 1710, kdy se správy ujali Schwarzenbergové.\n\nSbor dobrovolných hasičů byl založen v roce 1890. V roce 1930 zde žilo 324 obyvatel v 58 číslech popisných.\n\nV obci je kromě obecního úřadu též obecní knihovna; nachází se ve víceúčelovém kulturním domě v centru obce, stejně jako hospoda U splávku.\n\nAktivně zde působí sbor dobrovolných hasičů, který se mj. stará i o přilehlé rybníky, a také myslivecké sdružení Hůrka Osek.\n\n\n"}
{"id": "81815", "url": "https://cs.wikipedia.org/wiki?curid=81815", "title": "Paseky (okres Písek)", "text": "Paseky (okres Písek)\n\nPaseky jsou obec šest kilometrů severovýchodně od Protivína v okrese Písek v Jihočeském kraji. Žije v nich obyvatel.\n\nPrvní písemná zmínka pochází z roku 1748.\n\n\nObec Paseky se skládá ze dvou částí, které obě leží v katastrálním území \"Paseky u Písku\".\n\n"}
{"id": "81816", "url": "https://cs.wikipedia.org/wiki?curid=81816", "title": "Podolí I", "text": "Podolí I\n\nPodolí I je obec v jižních Čechách v okrese Písek. Žije v něm obyvatel. První písemná zmínka pochází z roku 1368. Kvůli existenci dalšího sídla stejného jména (Podolí II, části obce Předotice) v okrese se rozlišuje římskou číslicí I.\n\nObec Podolí I se skládá ze tří částí, které leží v katastrálním území \"Podolí I\".\n\nPodle tohoto zdroje jsou první zmínky o vesnici již v 11. století. V roce 1209 byl prvním známým držitelem vsi panoš Jan z Podolí, který sídlil na zdejší tvrzi. V roce 1361 byl držitelem Podolí Vilém Sezima z Ústí nad Lužnicí. Posléze (1379) se Podolí stalo majetkem pražského arcibiskupství. Podolí bylo přiřazeno k Vltavotýnskému panství. V roce 1439 poblíž vesnice existoval přívoz přes řeku. Roku 1477 při dědickém dělení majetku připadlo Podolí společně s Rakovem a s polovinou Bernartic Burianovi z Lažan a Bechyně. V roce 1553 se při dělení dědictví připomínají bratři Jan a Adam Bechyně z Lažan. Starší Jan získal část Podolí a podolský mlýn. Jeho mladší bratr Adam získal pustou podolskou tvrz, druhý díl vesnice a přívoz. Tvrz zanikla při požáru v polovině 16. století. Po bitvě na Bílé hoře byla ves společně s jiným majetkem rodu Bechyňů z Lažan zkonfiskována. V roce 1713 během morové epidemie zemřela polovina obyvatel vesnice ( 26 ). V roce 1846 byl v místní části Podolsko položený základní kámen ke stavbě visutého řetězového mostu. Most byl dokončený o dva roky později. Během I. světové války se z bojišť nevrátilo 17 mužů z Podolí. V roce 1942 byla dokončena stavba nového, železobetonového mostu přes Vltavu. Za druhé světové války vedla přes řeku Vltavu demarkační linie dohodnutá na jaltské konferenci.\n\n\n\n\n\n\n\n"}
{"id": "81820", "url": "https://cs.wikipedia.org/wiki?curid=81820", "title": "Probulov", "text": "Probulov\n\nProbulov je obec v jižních Čechách v okrese Písek. Žije v něm obyvatel. První písemná zmínka pochází z roku 1312.\n\n\n"}
{"id": "81822", "url": "https://cs.wikipedia.org/wiki?curid=81822", "title": "Michal Papadopulos", "text": "Michal Papadopulos\n\nMichal Papadopulos (* 14. dubna 1985, Ostrava) je český fotbalový útočník česko-řeckého původu momentálně hrající za polský klub Piast Gliwice.\n\nMichal Papadopulos se narodil roku 1985 v Ostravě. Jeho matka je Češka, otec se narodil v Řecku. Mezi lety 1992 a 2003 působil v Baníku Ostrava, později i v londýnském Arsenalu. Od roku 2004 hrál opět za ostravský tým, s nímž získal v sezóně 2004/05 český fotbalový pohár. Pak přestoupil do německého Bayeru Leverkusen. V lednu 2008 odešel na hostování do jiného německého klubu FC Energie Cottbus, protože se v Leverkusenu neprosadil. Zde nosil číslo 35.\n\nV létě 2008 se vrátil do české nejvyšší soutěže, uzavřel tříletou smlouvu s týmem FK Mladá Boleslav.\n\nOd sezóny 2012/13 působí v polské nejvyšší soutěži Ekstraklasa v klubu Zagłębie Lubin. První gól vstřelil 29. září v domácím utkání proti Legii Varšava, byl to úvodní gól zápasu, který skončil remízou 2:2. Podruhé se střelecky prosadil 28. října v zápase s domácím klubem Śląsk Wrocław, v 31. minutě dal vítězný gól zápasu (skončil výhrou hostů 2:0). Svůj šestý gól v ročníku vstřelil v prvním jarním utkání 22. února 2013 proti Štětínu, Lubin zvítězil doma 3:0 a posunul se na osmou příčku ligové tabulky. Papadopulos zakončil devět minut před koncem rybičkou rychlý protiútok. Na konci ročníku obsadil s 11 vstřelenými góly dělené čtvrté místo v tabulce nejlepších kanonýrů Ekstraklasy.\n\nV lednu 2017 se dohodl na 1,5roční smlouvě s opcí s jiným polským klubem Piast Gliwice vedeným českým trenérem Radoslavem Látalem.\n\nS českou reprezentací do 21 let se zúčastnil Mistrovství Evropy v roce 2007, kde ČR skončila po zápasech s Anglií (0:0), Srbskem (prohra 0:1) a Itálií (prohra 1:3) se ziskem 1 bodu na poslední čtvrté příčce základní skupiny B.\n\nGóly Michala Papadopulose v české reprezentaci do 21 let\n"}
{"id": "81823", "url": "https://cs.wikipedia.org/wiki?curid=81823", "title": "Předotice", "text": "Předotice\n\nPředotice jsou obec v jižních Čechách v okrese Písek. Žije v nich obyvatel.\n\nPrvní písemná zmínka o vesnici pochází z roku 1323. Obec vznikla v roce 1962 s názvem Podolí II. V roce 1990 byla přejmenována na Předotice.\n\n\nObec Předotice se skládá z devíti částí na sedmi katastrálních územích.\n\n"}
{"id": "81825", "url": "https://cs.wikipedia.org/wiki?curid=81825", "title": "Přeštěnice", "text": "Přeštěnice\n\nPřeštěnice je obec v jižních Čechách v okrese Písek. Žije zde obyvatel.\n\nObec Přeštěnice se skládá ze čtyř částí na třech katastrálních územích.\n\nPrvní písemná zmínka pochází z roku 1379. Dřívější používaný název byl Přesečenice nebo Přesečnice. Ves patřila k majetku hradu Příběnice. V roce 1457 zastavil Jan z Rožmberka platy z několika vesnic, i z Přeštěnice. Roku 1530 postoupil Jan z Rožmberka a Petr z Rožmberka Sepekov, Držkrajov, ves Přeštěnici i s Mlčkovem Kryštofovi ze Švamberka. Roku 1551 prodal Václav ze Švamberka ves panu Oldřichovi Bechyně z Lažan. V roce 1569 byla část vesnice i s Mlčkovem v majetku klášterního panství v Milevsku, který roku 1575 získal Kryštof ze Švamberka. Od roku 1581 do roku 1622 byla Přeštěnice v držení rodu Hodějovských z Hodějova. Jedna část vesnice, nazývaná Horní, přešla k majetku milevského kláštera. Druhá část vesnice, (Dolní), patřila k majetku rodu Čábelických ze Soutic. Později byl tento díl připojený k opařanskému panství.\n\nŠkola byla postavená roku 1876. Než byla ve vesnici zřízená škola musely děti docházet do Milevska. V zimním období nebyly cesty dostatečně schůdné, tak je vyučoval místní vysloužilý voják a hajný. Školní budova byla postavená na náklady Přeštěnice a nedaleké Týnice, která přispěla čtvrtinou potahů a finanční částkou. Vesnice Vlksice a Dobřemilice, které zprvu přislíbily finanční účast, odstoupily.\n\nSbor dobrovolných hasičů byl založený roku 1904.\n\nV roce 1930 měla vesnice 188 obyvatel a 30 čísel popisných.\n\n\n\n\n\n"}
{"id": "81826", "url": "https://cs.wikipedia.org/wiki?curid=81826", "title": "Tramvajová doprava v Paříži", "text": "Tramvajová doprava v Paříži\n\nPařížský dopravní podnik RATP provozuje v regionu Île-de-France od roku 1992 tramvajovou dopravu na několika tratích. Částečně tak navazuje na předchozí provozování tramvajové dopravy v Paříži v letech 1855 - 1957. Koncem roku 2014 bylo v provozu 9 tratí a délka sítě činila 103,8 km se 184 stanicemi.\n\nMezi lety 1855 a 1938 existovala v Paříži rozsáhlá tramvajová síť, která zajišťovala dopravu v centru i na periferiích města. První tramvajové vozy ve městě byly tažené koňmi, později se objevily parní tramvaje, plynové a pneumatické. Ač už bylo zřejmé, že nejvýhodnější pohon je elektrický, město se dlouho bránilo vrchnímu vedení, zejména v centru. Od roku 1892 začaly jezdit akumulátorové tramvaje a roku 1898 konečně elektrická tramvaj s napájením vrchní trolejí, ovšem jen mimo centrum. Přes centrum města musely přejíždět na akumulátorový pohon. Roku 1900 provozovalo 13 různých společností 108 tramvajových linek o celkové délce 814 km. Roku 1921 vznikla společnost STCRP, která všechny společnosti vykoupila a podřídila centrálnímu vedení. Síť i vozový park byl modernizován a částečně sjednocen a v roce 1925 zahrnovala síť 122 linek v celkové délce 1111 km. Provoz zajišťovalo 2 298 motorových a 928 vlečných vozů, umístěných a udržovaných ve 41 depech a dílnách, které za rok přepravily 720 milionů cestujících. \n\nV letech 1891–1924 byla v provozu jedna linka kabelové tramvaje. Od roku 1900 musela tramvajová doprava čelit konkurenci metra a od roku 1906 i autobusů. Roku 1929 městská rada rozhodla, že se nákladný a nepružný tramvajový provoz nahradí autobusy. Svou roli sehrál rostoucí automobilový provoz, kterému tramvaje překážely, i zájmy automobilového průmyslu. V letech 1930-1936 byla skutečně tramvajová doprava zrušena, s jedinou výjimkou předměstaké trati do Versailles, zrušené až roku 1957. \n\nK obnovení provozu došlo až roku 1992. První linka, označovaná jako T1, byla zprovozněna na severním předměstí Saint-Denis. O dalších pět let později se objevila další linka, T2. V roce 2006 přibyly linky T3 a T4, v roce 2013 linky T5 a T7 a v roce 2014 linky T6 a T8. Další tratě vznikají právě v příměstské oblasti; s návratem do centra se nepočítá, zato se vytváří souvislý věnec tramvajových tratí okolo vnitřního města. Plánuje se také prodlužování několika současných úseků.\n\nLinka T1 spojuje Noisy-le-Sec s Asnières-sur-Seine a Gennevilliers přes Villeneuve-la-Garenne, L'Île-Saint-Denis, Saint-Denis, La Courneuve, Drancy a Bobigny. První úsek byl otevřen v roce 1992, úsek do Noisy-le-Sec byl otevřen v prosinci 2003, další úsek do Asnières-sur-Seine a Gennevilliers pak v roce 2012. V plánu je také pokračování linky do Nanterre a rozšíření směrem na východ do Montreuil, později napojení na stanici Val de Fontenay (RER).\n\nLinka T2 (\"Trans Val-de-Seine\") spojuje Bezons a pařížský 15. obvod přes \nNanterre, Colombes, La Garenne-Colombes, Courbevoie, Puteaux, Suresnes, Saint-Cloud, Sèvres, Meudon, Issy-les-Moulineaux. Z části jde o původně železniční trať SNCF, která byla z ekonomických důvodů uzavřena a v letech 1995 – 1997 přestavěna na tramvajovou trať. Vzhledem k velkému úspěchu linky (65 000 přepravených cestujících denně) byly v roce 2005 vozy tramvají prodlouženy tak, že došlo k navýšení kapacity jedné tramvaje na 440 cestujících. V roce 2009 byla linka prodloužena na východ ke stanici metra Porte de Versailles, čímž vznikla přestupní stanice mezi linkami T2, T3 a linkou 12. V roce 2012 byla linka prodloužena směrem na sever do Bezons.\n\nLinka T3 (nazývaná též \"Tramway des Maréchaux\", \"Tramvaj maršálů\"), je první opravdu moderní tramvajovou linkou v samotné Paříži, vedenou po tzv. Maršálských bulvárech postavených v místech bývalého pařížského opevnění (pojmenovaných po francouzských maršálech – odtud název \"Tramway des Maréchaux\"). Spojuje stanici Pont du Garigliano v západní části 15. obvodu se stanicí metra Porte de la Chapelle v 18. obvodu, je tak linkou polookružní. Linka T3 může přepravit až 100 000 cestujících denně. První úsek byl otevřen 16. prosince 2006.\n\nLinka T4 (nazývaná též \"Ligne des Coquetiers\") je koncipována jako tzv. tram-train a je provozována na části tratí SNCF. Spojuje stanici Bondy se stanicí Aulnay-sous-Bois (SNCF). Byla otevřena 18. listopadu 2006 a je provozována společností SNCF.\n\nLinka spojuje Saint-Denis s Garges-Sarcelles na severu města. Je 6,6 km dlouhá se 16 zastávkami a dopravu zajišťují trolejbusové vlaky s vrchním vedením a středovou vodicí kolejnicí (autobusová dráha).\n\nLinka T6 také používá technologii tramvaje na pneumatikách. Spojuje stanici metra Châtillon - Montrouge (linka 13 pařížského metra) se stanicí Viroflay - Rive Droite (příměstská doprava, oblast Saint-Lazare). První úsek byl otevřen v roce 2014, tunelová část má být o dva roky později.\n\nLinka je 11,2 km dlouhá s 18 zastávkami a byla uvedena do provozu v listopadu 2013. Vede z konečné stanice (metra 7 Villejuif – Louis Aragon na jihovýchodě města přes letiště Orly do Athis-Mons. Dopravu zajišťují článkové tramvaje Alsthom. Do roku 2018 se plánuje prodloužení do Juvisy-sur-Orge.\n\nLinka T8 (dříve též \"Tram'y\") na severu města, otevřená v prosinci 2014, používá standardní kolejovou technologii. Tato rozvětvená tramvajová linka spojuje Saint-Denis (Porte de Paris) s Épinay-sur-Seine (Quartier d'Orgemont) a s Villetaneuse (budoucí nádraží Tangentielle Nord), včetně napojení na budoucí nádraží Évangile (RER E). \n\nLinka T9 v délce 10,3 km s 19 zastávkami má spojit stanici Porte de Choisy (M7) s obcemi Ivry sur Seine, Vitry sur Seine a Orly na jihovýchodě města. Má být uvedena do provozu kolem roku 2020 a může být prodloužena až na letiště Orly.\n\nLinka T10 o délce 8,2 km se 14 zastávkami má spojit obce Antony (RER B) a Clamart na jihozápadě města. Má být uvedena do provozu kolem roku 2020.\n\n\nNa všech tratích jsou nasazena kloubová, nízkopodlažní vozidla. První byla dvoučlánková, ta nejnovější jsou až sedmičlánková. Na linkách T5 a T6 jezdí tramvaje na pneumatikách s jednou středovou vodicí kolejí, zapuštěnou do vozovky. \n\n"}
{"id": "81827", "url": "https://cs.wikipedia.org/wiki?curid=81827", "title": "Rakovice", "text": "Rakovice\n\nRakovice je obec ležící v jižních Čechách v okrese Písek západně od Čimelic na okraji Benešovské pahorkatiny spadající do Středočeské pahorkatiny. Obcí protéká Rakovický potok vlévající se do Skalice. Obec má obyvatel.\n\nPrvní písemná zmínka pochází z roku 1045, i když zde nejspíše existovalo osídlení již od 5. století před n. l., kdy v oblasti sídlili keltské kmeny. Z doby jejich přítomnosti se dochovaly patrné zbytky hradiště na vrchu \"Hrad\", které bylo obehnáno kamennými valy sloužícími pro obranu. Předpokládá se, že keltské osídlení zaniklo v 1. století př. n. l. Následně oblast osídlili slovanské kmeny přibližně v 9. století. Ještě jedna významná událost se 12. května 1945 odehrála v místním mlýně (Rakovice č.p. 31). Tam totiž proběhla kapitulace německých vojsk a tím nadobro skončila druhá světová válka v Evropě. Potvrzují to i zdejší pamětníci a historikové. Častokrát se tato událost pojí s obcí Čimelice. To ovšem proto, že na sebe obce navazují a spekuluje se o tom, že byla kapitulace podepsána v nedaleké vile v Čimelicích.\n\n\n\n"}
{"id": "81828", "url": "https://cs.wikipedia.org/wiki?curid=81828", "title": "Sepekov", "text": "Sepekov\n\nSepekov je městys ležící 5 km jihovýchodně od Milevska v okrese Písek v Jihočeském kraji. Žije v něm obyvatel. Sepekovem protéká Milevský potok.\n\nPatří k nejstarším obcím píseckého okresu. Okolí bylo již v době bronzové a železné osídleno, o čemž svědčí mohyly v lese Chlumu. Mohylníky v lese Chlumu, v lese Osičany a při rybníku Chobot jsou vedené v seznamu kulturních památek v okrese Písek.\n\nAsi jeden kilometr odsud k rybníku Chobot v místě, kde se říká Na Hradišti, stávala původně dřevěná tvrz, pozdější hrad Skalice. Hrad vznikl před polovinou 13. století. Měl obrannou věž a hradní palác. Hradiště bylo obehnané hradbami z kol a trámů. Hradby měly spíš ochranný charakter před zloději, než obranný. Podle Augustina Sedláčka tvořil tento typ hradu přechod mezi hradem slovanským a středověkým. Tvrz zanikla, i její jméno bylo zapomenuté. Teprve Augustin Sedláček znovu objevil polohu tvrze.\n\nPrvní písemná zpráva o Sepekově je z roku 1243. Sepekov dostal dědictvím v roce 1194 nejstarší syn Vítka I. z Prčice – Vítek II. starší. Původně se psal jako Vítek ze Sepekova, avšak později jakožto legendární zakladatel Českého Krumlova a předek pánů z Krumlova získal po vzoru svých potomků také přídomek \"z Krumlova\". Jeho vnuci Vítek a Budivoj drželi hrad Skalici a Sepekov společně. Vítek se psal v roce 1251 jako Vítek ze Sepekova. V roce 1272 se připomíná Budivoj, který měl se svou manželkou Perchtou z Falkenštejna syna Záviše z Falkenštejna.\n\nOd roku 1279 do roku 1290 ves patřila k majetku pražského biskupa Tobiáše z Bechyně. Jeho pozdější nástupce Jan IV. z Dražic byl nucen obhajovat držení tohoto majetku proti Hynkovi z Lichtenburka. Hynek tvrdil, že mu tento majetek náleží jako dědictví po jeho tchánovi Záviši z Falkenštejna. Král potvrdil biskupský nárok v roce 1306. V roce 1307 vyměnil biskup Jan IV. z Dražic Sepekov i s příslušenstvím s Jindřichem z Rožmberka za jiné statky. Tím byl Sepekov přičleněn k Rožmberskému dominiu. Poté byl Sepekov často zastavován a roku 1484 byl prodán Zdeslavovi ze Šternberka. Za husitských válek byl Sepekov vypálen. Od roku 1530 patřil k bechyňskému panství. V roce 1569 bylo bechyňské panství prodané Petru Vokovi z Rožmberka. Společně s ostatním milevským panstvím přešla ves do držení Hodějovských z Hodějova. Po konfiskaci po Bílé Hoře patřil Sepekov k majetku premonstrátského Strahovského kláštera.\n\nŠkola byla zřízena roku 1684. Prvním učitelem byl Jindřich Levhartický se svou manželkou. Vyučovalo se v soukromých místnostech. Roku 1788 byla poblíž budovy fary postavená školní budova. Starý hřbitov, který býval u kostela svatého Mikuláše, byl zrušen 14. června 1787 a zároveň byl založen současný hřbitov. Mariánské poutní místo s milostnou sochou spravovali strahovští premonstráti, kteří také 1730 zahájili přestavbu kostela. Dokončený chrám vysvětil v neděli 27. září 1733 na svátek sv. Kosmy a Damiána pražský pomocný biskup Jan Rudolf Špork. Kostel je obklopen ambity s kaplemi v rozích (1760–1767).\n\nV roce 1842 měl Sepekov 122 domů a 861 obyvatel. V roce 1892 172 domů a 1 136 obyvatel. V roce 1930 zde bylo 206 popisných čísel a 1 063 obyvatel. Sbor dobrovolných hasičů byl v obci založen roku 1891. V roce 1911 si nechaly sestry Blažkovy – Josefina a Růžena – srostlá dvojčata postavit v Sepekově hostinec Na zastávce, kam se vracely trávit svou dovolenou. V roce 1933 před oslavami 200. výročí založení chrámu byly provedeny nákladné opravy kostela a ambitů.\n\nOd 10. října 2006 byl obci vrácen status městyse.\n\nHlavním symbolem oficiálního znaku a vlajky je zelená pětilistá šípková růže odkazující na počátky městyse, kdy byl Sepekov v držení pánů z Krumlova. Ti měli ve svém erbu zelenou pětilistou růži na stříbrném poli. Pětilistá růže byla symbolem všech rozrodů Vítkovců.\n\n\n\n\n\nPrvní pověst se vztahuje k výklenkové kapli Na pokloništi. Podle této pověsti žil v Uhrách slepý hoch. Rodiče, kteří se nechtěli s jeho postižením smířit, putovali od jednoho poutního místa k druhému. Marně. Jednou se jim ve snu zjevil obraz neznámé Panny Marie. Nechali si sen vyložit u místního kněze a za pomoci svatých obrázků poznali svou svatou ze snu. Vydali se do Čech na poutní místo, do Sepekova. Když byli na dohled kostelu, na tomto místě, slepý hoch vykřikl, že již vidí kostelíček. Byl uzdravený. Vděční rodiče nechali postavit na místě, kde dnes stojí kaple, kříž jako projev svých díků.\n\nDruhá pověst se vztahuje k nedalekému Staňkovu, k místu, kde se říká Na Braniborkách. V roce 1744 se zde 3. října strhla bitva mezi Francouzi a Uhry. Generál Nadáczsy bojoval proti Francouzům a Bavorům. Velitel jeho husarů, plukovník Dessewfy se v těchto místech dostal do léčky. Vzpomněl si na obraz Panny Marie, který si den předtím prohlížel v zdejším chrámu. Modlil se k ní, prosil o pomoc. S velikou odvahou se jemu i jeho mužům podařilo dostat se z obklíčení. Později plukovník Dessewfy věnoval z vděčnosti místnímu kostelu dubové vyřezávané lavice, zdobené jeho erbem a dojížděl i na poutě. Dokonce odkázal v závěti svůj majetek zdejšímu kostelu.\n\nObec Sepekov se skládá ze tří částí na třech katastrálních územích\n\n"}
{"id": "81830", "url": "https://cs.wikipedia.org/wiki?curid=81830", "title": "Skály (okres Písek)", "text": "Skály (okres Písek)\n\nSkály jsou obec v okrese Písek v jižních Čechách. Připojené osady jsou Budičovice, Dvorce a Božejovice. Vesnice je vedena jako vesnická památková zóna. Nacházejí se zde venkovské statky ve stylu lidového baroka. Obcí protéká Skalský potok, který se vlévá do Blanice. Poblíž Skal, směrem na severovýchod, se nachází přírodní památka Skalský rybník. Žije zde obyvatel.\n\nObec Skály leží v jižní části okresu Písek, přibližně pět kilometrů na severozápad od Protivína a dvanáct kilometrů jižně od Písku. Skály se nacházejí v poměrně pahorkaté krajině, která je převážně zemědělsky využívána, v nadmořské výšce 387 metrů.\n\nPrvní doložená písemná zmínka o osadě Skály pochází z roku 1365, kdy ji Rožmberkové prodali Oldřichu Štěněti z Dobevi. Další zmínku lze nalézt v zápisu z manského soudu z roku 1397, kde se hovoří o jistém Janu ze Skály. V roce 1430 nechal král Zikmund Lucemburský zapsat manství ve Skalách, sousedních Budičovicích a Štěticích Janu Kočkovi ze Skal. Kočka měl tři syny Přibíka, Václava, Jana a Aleše a dceru Kateřinu. Té v roce 1509 potvrdil král Vladislav Jagellonský listiny na zdejší manství. Někdy kolem roku 1536 prodala Kateřina Skály Kašparu Litochlebovi ze Strachotína, jenž zde zřejmě vystavěl tvrz, nebo do podoby tvrze přestavěl starší sídlo. Tvrz se ve Skalách poprvé uvádí v roce 1543, kdy ji Kašparova dcera Anna i s dvorem prodala Diviši Malovcovi z Malovic. Nový pán pak toto zboží připojil k libějovickému panství. Nelze vyloučit, že zbytky renesanční tvrze jsou dosud zčásti dochovány v dnešních přízemních objektech bývalého statku čp. 24. Ke konci 16. století a až do roku 1623 patřily Skály městu Písek, od něhož je koupil hrabě Merode, který je posléze prodal hraběti Bukvojovi. Dalším nabyvatelem dvora byl v roce 1800 kníže Schwarzenberg. Knížecí rod si zdejší majetek podržel až do pozemkové reformy v roce 1923.\n\n\nSkály patří k farnosti Heřmaň. Ve vsi není kostel ani hřbitov. V Heřmani bývala též obecná škola, kterou navštěvovaly děti až do čtvrté třídy. Povinnou školní docházku pak děti dokončily v protivínské základní škole.\n\nObec Skály se skládá ze dvou částí, které obě leží v katastrálním území \"Skály u Protivína:\"\n\n\nSkály jsou součástí Blanicko-otavského mikroregionu a dobrovolného svazku obcí Zlatý vrch.\n\nDopravní spojení obstarává železniční trať Plzeň – České Budějovice č. 190, na níž leží zastávka \"Skály\", a silnice Protivín – Ražice, jež prochází středem vsi. Na návsi je kromě obecního úřadu, v jehož budově sídlí i zdejší koloniál, také obecní hospoda, zastávka autobusu a kaplička.\n\nOd roku 2008 se vždy v září v obci koná akce pro veřejnost pod názvem \"Draci ve Skalách.\" Akci plnou draků, pohádek a zpívání pořádá společně s obcí, dětský domov v Písku, Občanské sdružení Letní dům a občanské sdružení Švagr.\n\n\n\n"}
{"id": "81832", "url": "https://cs.wikipedia.org/wiki?curid=81832", "title": "Slabčice", "text": "Slabčice\n\nSlabčice je obec v jižních Čechách v okrese Písek. Žije zde obyvatel. První písemná zmínka pochází z roku 1379.\n\nObec Slabčice se skládá že čtyř částí na třech katastrálních územích.\n\n\n"}
{"id": "81835", "url": "https://cs.wikipedia.org/wiki?curid=81835", "title": "Smetanova Lhota", "text": "Smetanova Lhota\n\nSmetanova Lhota je obec ležící v jižních Čechách v okrese Písek. První písemná zmínka pochází z roku 1384. Smetanova Lhota vznikla asi v polovině 12. století. Žije zde  obyvatel.\n\nObec Smetanova Lhota se skládá ze tří částí, které leží v katastrálním území \"Smetanova Lhota\"\nK obci patří i osada Podelhota a osada U varvažovského mostu na pravém břehu Skalice stavebně srostlá s osadou U Mostu obce Varvažov.\n\n\n\n\n\n\n\n"}
{"id": "81836", "url": "https://cs.wikipedia.org/wiki?curid=81836", "title": "Stehlovice", "text": "Stehlovice\n\nStehlovice je obec v jižních Čechách v okrese Písek. Žije zde obyvatel. V obci funguje vlaková i autobusová doprava. Dále je v obci obchod, hospoda a obecní úřad.\n\nPrvní písemná zmínka pochází z roku 1306. Obec byla společně s Branicemi součástí panství milevského kláštera, pak měla ještě další majitele. Od roku 1575, kdy ves byla prodána s ostatními vesnicemi v okolí císařem Maxmiliánem II. Kryštofovi ze Švamberka, byly její osudy spojeny s orlickým panstvím.\n\nSbor dobrovolných hasičů byl v obci založený roku 1886.\n\nV roce 1930 zde bylo evidováno 209 obyvatel a 35 domů, v roce 1940 stejný počet domů a 240 obyvatel.\n\n\n"}
{"id": "81837", "url": "https://cs.wikipedia.org/wiki?curid=81837", "title": "Tálín", "text": "Tálín\n\nTálín () je obec v jižních Čechách v okrese Písek. Ve vesnici se pořádá každoročně Tálinský triatlon (sportovní závody). K obci náleží osada Kukle. Dohromady v nich žije obyvatel. Obec leží na břehu známého Tálínského rybníka, o kterém pojednává zlidovělá píseň Už se ten Tálinskej rybník nahání.\n\nPrvní písemná zmínka o obci pochází z roku 1253.\n\nObec Tálín se skládá ze dvou částí, které obě leží v katastrálním území \"Tálín\"\n\n\n"}
{"id": "81838", "url": "https://cs.wikipedia.org/wiki?curid=81838", "title": "Varvažov", "text": "Varvažov\n\nVarvažov je obec v jižních Čechách v okrese Písek. Žije v něm obyvatel.\n\nPrvní písemná zmínka pochází z roku 1387. Obec byla majetkem řádu rytířů sv. Jana Jeruzalémského (johanitů) a byla spravována ze Strakonic. Ze středověkého řádového dvorce s kostelíkem vznikla později tvrz a posléze zámek. Okolo renesančního zámku byl postupně přistavěn rozsáhlý hospodářský dvůr.\n\nPrvotní zástavba vesnice okolo návsi se postupně rozšířila díky chalupnické výstavbě na část okolo říčky Skalice. Tato část obce se nazývá U mostu. Majetkem církve zůstala obec až do doby prodeje v roce 1847, kdy byla prodána rodu Schwarzenbergů a byla jimi připojena k čimelickému panství. V jejich držení byla až do roku 1948.\n\nObec Varvažov se skládá ze tří částí, které leží na dvou katastrálních územích.\n\nVarvažov byl vyhlášen vesnickou památkovou zónou roku 1995.\n\n\n\n\n\n\n\n\n\n\n\n\n"}
{"id": "81841", "url": "https://cs.wikipedia.org/wiki?curid=81841", "title": "Veselíčko (okres Písek)", "text": "Veselíčko (okres Písek)\n\nVeselíčko je obec sedm kilometrů jižně od Milevska v okrese Písek v Jihočeském kraji. Žije v něm obyvatel.\n\nVes se původně jmenovala Veselí, a to až do roku 1630, kdy byla přejmenována na Veselíčko, aby nedocházelo k záměně s Veselím nad Lužnicí. \n\nPrvní písemná zmínka pochází z roku 1488. Vesnice patřila původně k panství milevského kláštera až do roku 1431. V tomto roce se dostala k majetku zvíkovského panství až do roku 1540. Po smrti Kryštofa ze Švamberka připadlo Veselíčko společně s okolními vesnicemi Stehlovice, Bilina, Branice, Křižanov, Rukáveč, Velká, Kučeř, Květov při dělení dědictví Janovi ze Švamberka, který získal Milevsko. Tento majetek zdědil po jeho smrti jeho syn Kryštof ze Švamberka. V roce 1575 odprodal kromě Veselíčka také Křižanov i Bilinu panu Bohuslavu z Kalenic, který si záhy poté sloučením statků vytvořil panský dvůr. V roce 1600 po jeho smrti patřila ves jeho dvěma synům.\n\nV roce 1630 byla ves při zápisu do zemských desk přejmenována z Veselí na Veselíčko a v tomto roce byl tento majetek postoupen Vojtěchu Hynkovi ze Šternberka. Krátce nato ves patřila Františku ze Šternberka na Bechyni. Ten daroval roku 1635 Veselíčko, Bilinu, Křižanov jako odměnu vychovateli svých synů Alexandru Ghindertaelovi. Po jeho smrti se novým majitelem stal rytířský rod Wolfů ze Schwartzenwolfu. V roce 1751 koupil Antonín Chlumčanský z Přestavlk a Chlumčan tento majetek i s příslušenstvím, lesy a rybníky. V držení jejich rodu bylo Veselíčko až do roku 1783, kdy bezdětný Jan Nepomuk Chlumčanský prodal panský statek svému švagrovi Josefu Bretfeldovi. Ten ve Veselíčku žil až do své smrti 1820. Dědictvím přešel statek na jeho syna Františka Josefa Bretfelda. Ten koupil v roce 1830 koupil od Jana Nádherného statek Svatkovice. Po jeho úmrtí ve Vídni 1839 zdědily po něm tento statek děti jeho bratra. Od nich 1. května 1843 koupil Veselíčko Jan Nepomuk šlechtic Nádherný. Jejich rodu patřil statek do roku 1901, kdy se novým majitelem stal továrník Ferdinand Přibyl a po něm jeho synové.\n\nŠkola byla ve Veselíčku od roku 1792. Starý hřbitov u silnice na Jestřebice byl založený roku 1806. Současný hřbitov u silnice na Bilinu byl zřízen roku 1882. Roku 1886 byla postavena budova fary. Sbor dobrovolných hasičů byl založený roku 1898.\n\n\n\n\n\n\nObec Veselíčko se skládá ze dvou částí na dvou katastrálních územích.\n\n"}
{"id": "81843", "url": "https://cs.wikipedia.org/wiki?curid=81843", "title": "Vlksice", "text": "Vlksice\n\nVlksice je obec v jižních Čechách v okrese Písek. Žije zde obyvatel. První písemná zmínka pochází z roku 1291.\n\nVlksice patřily v 13. století k sepekovskému panství až do roku 1291. V tomto roce připadly pražskému biskupu Tobiáši z Bechyně. V následujících stoletích byl držitelem vesnice rod vladyků z Vlksic. V Muzeu v Praze je uchováno mosazné pečetidlo a otisku pečetě z roku 1388. Rytíři z Vlksic měli ve znaku dva bůvolí rohy. Kolem erbu měli nápis: „S. Joannis de Wlksitz“. V roce 1359 bylo vyprošeno odpuštění hříchů pro Čajchana z Vlksic. Poté byl lovčím krále Václava IV. Čáslav z Vlksic. Ondřej z Vlksic se připomíná 1396.\n\nZa husitských válek se připomínají při prodeji bratři Václav a Jan z Vlksic. Jan z Vlksic byl později purkrabím na hradě Helfenburku do roku 1475. V roce 1486 náležely Vlksice Dorotě z Křenového a po jejím úmrtí v tomto roce připadl tento majetek králi. Novým majitelem vsi se stal Jošt z Pruku. Ten přikoupil několik dalších statků v okolí. V roce 1497 koupil Jan z Hodějova od Zevalda Tetoura z Tetova vlksickou tvrz s dvorem a krom Vlksic přikoupil i okolní Větrov a Klokočov. V roce 1500 byl tento majetek rozdělený mezi tři bratry – Mikuláše, Jindřicha a Jana z Hodějova, Vlksice obdržel Mikuláš z Hodějova. Držitelem panství v roce 1510 byl první manžel Markéty z Hodějova Šlejbor z Tisové. V roce 1520 její druhý manžel Bedřich Vlček z Tetova. V závěti připadl její majetek jejím dětem. Ti mezi sebou učinili v roce 1538 dohodu, že vlksické panství s dvorem, s krčmou a s mlýnem připadne Janovi mladšímu, který vyplatí ostatní. Jan odkázal roku 1542 vše Johance Čábelické. Po ní připadla ves Elišce z Tetova. V roce 1546 byl majitelem Bohuslav Tetour z Tetova, který v roce 1548 přikoupil Dobřemilice a připojil je k vlksickému panství.\n\nV roce 1554 byl úmyslně zapálený dvůr, ovčín a stodola i s uskladněnou úrodou. Žhářem byl člověk z nedalekého Nosetína, který byl již jednou uvězněný pro loupežnou vraždu a na přímluvu byl propuštěný. Po jeho opakovaném dopadení byl popravený v Táboře. Po smrti pana Bohuslava si jeho synové Jan a Karel v roce 1567 rozdělili majetek. Jan převzal ves a tvrz Vlksice, Dobřemilice, Voděrady, Kvašťov, Růženou, Číčovice, Větrov, Vratišov. Jan Tetour později koupil i díl, který připadl jeho bratrovi. Jan Tetour prodal v roku 1570 Jiříku Těmínovi z Těmic vlksickou tvrz s dvorem a s pivovarem. V držení jejich rodu byla ves do roku 1581, kdy Vlksice zakoupil Jan Mičan z Klinštejna, který však byl nucen pro dluhy prodat vlksický statek v roce 1597 hejtmanu vltavského kraje Přechovi z Hodějova. V roce 1610 zdědil Vlksice jeho synovec Smil z Hodějova. Jeho majetek byl ale zabaven, protože po Bílé hoře ujel s králem Fridrichem Falckým z Čech. Byl dán do klatby a jeho jméno bylo přibito na šibenici. V roce 1621 koupil Vlksice Pavel Michna z Vacínova, který statek, tvrz, pivovar, ves Branišovice, Hněvanice, Záluží, zanedlouho roku 1628 prodal.\n\nDalší majitel Mikuláš starší Bechyně z Lažan prodal v roce 1637 Vlksice a okolní vesnice Dobřemilice, Střítež, Kvašťov, Klokočov,Vratišov, Hněvanice, Branišovice, Záluží Adamu Bedřichu Doudlebskému z Doudleb. Po jeho smrti došlo k rozdělení statku mezi jeho syny. Díl vlksický (tvrz, dvůr ve Vlksicích, dvůr zvaný Jednota), převzal okolo roku 1669 Adamův syn Oldřich. Druhý syn Jiří František obdržel nadějkovské panství a dvůr Větrov. Oldřich však byl špatným hospodářem. V letech 1675–1676 skoupil podíly Jan Oldřich z Klebelsbergu, který vše prodal v roce 1686 Hyacintu Hohmannovi, opatovi premonstrátského kláštera na Strahově v Praze. Zbytek někdejšího příslušenství statku odkoupil opat Hyacint Hohmann v roce 1689 od rytíře Jana Rudolfa Brandlínského ze Štěkře a připojil k majetku milevského kláštera.\n\nŠkola byla postavená roku 1876 v Přeštěnicích. Školní budova byla postavená na náklady Přeštěnice a nedaleké Týnice. Vesnice Vlksice a Dobřemilice, které zprvu přislíbily finanční účast, odstoupily. Vyučovat se začalo 15. září 1877 pro děti z Přeštěnic, Mlčkova a Týnice. Vlksické děti docházely do školy v Božeticích. Později od roku 1881 začaly docházet do přeštěnické školy, ale ves musela zaplatit příspěvek na stavbu.\n\nSbor dobrovolných hasičů byl v obci založený roku 1903. Od roku 1893 do roku 1907 měl vlksický dvůr v nájmu hospodář František Mašek. Po absolvování hospodářské školy v Táboře převzal po svém otci zdejší velkostatek. Byl výborným hospodářem, který vnesl do zastaralé zemědělské práce spoustu novinek a zdokonalení. Už v roce 1898 si pořídil první odstředivku na mléko v milevském okrese. Účastnil se hospodářských výstav, přispíval články s hospodářskou tematikou do místních novin. Byl zvolený starostou Tábora a později roku 1920 poslancem a senátorem. V roce 1930 měly Vlksice 182 obyvatel a 34 domů.\n\n\nObec Vlksice se skládá ze čtyř částí na dvou katastrálních územích\n\nNa katastrální území \"Střítež u Milevska\" zasahuje i osada Číčovice ze sousedního okresu.\n\n"}
{"id": "81845", "url": "https://cs.wikipedia.org/wiki?curid=81845", "title": "Zbelítov", "text": "Zbelítov\n\nZbelítov je obec ležící v jižních Čechách v okrese Písek. Žije v něm obyvatel. První písemná zmínka pochází z roku 1379.\n\nJméno obce je odvozeno od staročeského jména Zbilut.V roce 1905 byl založený sbor dobrovolných hasičů.\n\n\n\n\n\n\n\n"}
{"id": "81846", "url": "https://cs.wikipedia.org/wiki?curid=81846", "title": "Zběšičky", "text": "Zběšičky\n\nZběšičky jsou obec v jižních Čechách v okrese Písek. Žije v nich obyvatel. První písemná zmínka pochází z roku 1215. Koncem 19. století patřil zdejší statek čp. 6 velkostatkáři Václavu Havlovi, dědu posledního československého a prvního českého prezidenta Václava Havla.\n\nPrvní zmínka o obci pochází z roku 1215. Původně ves patřila k bechyňskému majetku. Roku 1575 koupil Bohuslav z Kalenic od bechyňského pána Krištofa ze Švamberka nejen tuto ves, ale i okolní vesnice. Po jeho smrti 1600 zdědili tento majetek jeho dva synové. V průběhu staletí se vystřídalo několik majitelů, v 17. století patřila obec pražským jezuitům. 18. století se do tehdejší převážně židovské obce mohli začít přestěhovávat židé, kteří byli vyhnáni z ostatních měst a vesnic. Z této doby se do dnešních dnů zachoval starý židovský hřbitov. Židé se z obce převážně vystěhovali ještě před vypuknutím II. světové války a represemi ze strany nacistů. Velkostatek se zámečkem často střídal své majitele.\n\nSbor dobrovolných hasičů byl v obci založený roku 1931.\n\nObec Zběšičky se skládá ze tří částí na třech katastrálních územích.\n\n"}
{"id": "81849", "url": "https://cs.wikipedia.org/wiki?curid=81849", "title": "Zhoř (okres Písek)", "text": "Zhoř (okres Písek)\n\nZhoř je obec v jižních Čechách v okrese Písek. Nachází se asi 8 km na sever od Milevska. Součástí obce jsou i osady Blehov, Březí, Osletín a Zbislav. Celkem v obci žije obyvatel.\n\nPrvní písemná zmínka o obci pochází z roku 1392. Ves patřila k majetku pánů na Příběnicích. Roku 1483 byla ves společně s několika okolními vesnicemi prodána Václavu Heroltovi z Lípec. Roku 1576 prodal Kryštof ze Švamberka ves Bedřichu Doudlebskému z Doudleb. V držení jejich rodu byla ves do 17. století, kdy společně s Nadějkovem, Zhoří, Nosetínem a Květuší byla ves prodána. Poté se majitelé vsi se zejména v 17. až 19. století poměrně často střídali.\n\nSbor dobrovolných hasičů byl v obci založený roku 1902.\n\nKaple svatého Víta z roku 1907 se nachází v obci na návsi. Podle záznamů kroniky Zhoře o stavbě kaple bylo rozhodnuto roku 1907. V březnu byl vyslovený souhlas obecního výboru a ihned se započalo se stavbou. V květnu byl položený základní kámen a v září byla kaple postavená. Mobiliář do kaple byl pořízený ze sbírek mezi obyvateli obce. 20. 10. 1907 byla kaple slavnostně vysvěcena. U kaple se nachází kamenný kříž.\n\nZajímavost: Podle záznamů kroniky Zhoře byla stavba kaple svatého Víta svěřena zednickému mistrovi z nedalekého Milevska, na jeho práci pečlivě dohlížel tehdejší starosta obce. Dohlížel opravdu poctivě i několikrát denně. Pokaždé se při této plánované obchůzce zastavil v hospodě, aby se posilnil. Předpokládal, že jeho útrata půjde k proplacení na obec. Hospodský vše na konci spočetl a předložil účet. Starosta jej předal, ale obecní výbor jeho proplacení zamítl. Starosta se odvolal, posléze celá záležitost skončila u soudu. Pro starostu to nedopadlo nejlépe, musel vše uhradit včetně soudních výloh. Celkem to starostu stálo 250 K a za tuto částku by se dala koupit celá kráva.\n\n\n\n\nObec Zhoř se skládá z pěti částí na čtyřech katastrálních územích.\n\n"}
{"id": "81850", "url": "https://cs.wikipedia.org/wiki?curid=81850", "title": "Žďár (okres Písek)", "text": "Žďár (okres Písek)\n\nŽďár je obec deset kilometrů jihovýchodně od Písku a čtyři kilometry severovýchodně od Protivína v okrese Písek v Jihočeském kraji. Žije v něm obyvatel.\n\nPrvní písemná zmínka pochází z roku 1460. V místě obce bylo v roce 1929 ve zrušené pískovně nalezeno 23 popelnic ze žárového pohřbívání z doby keltského osídlení. V blízkosti se nachází naučná stezka Zelendárky, pojmenovaná podle místní osady, která svůj název má po Albertu Zelendarovi, švagru Jakuba Krčína z Jelčan a Sedlčan.\n\nJakub Krčín z Jelčan a Sedlčan, (1535–1604) rožmberský regent a rybníkář, pocházel z nezámožné zemanské rodiny a záhy vstoupil do služeb Trčků z Lípy jako hospodářský správce. V roce 1561 přešel do služeb Viléma z Rožmberka, kde se propracoval na regenta rožmberského panství. Proslul jako podnikavý ekonom a stavitel rybníků. Zde navázal na svého předchůdce Štěpánka Netolického. Vybudoval mimo jiné i rybníky Svět a Rožmberk na Třeboňsku či soustavu kanálů a stok, které rozváděly vodu po celé rybniční soustavě. Podle jeho plánů vznikla tzv. Nová řeka, která odváděla vodu z Lužnice do Nežárky. Zbytek života strávil na své renesanční tvrzi v Křepenicích.\n\nObec Žďár se skládá ze tří částí na dvou katastrálních územích.\n\n\n"}
{"id": "81855", "url": "https://cs.wikipedia.org/wiki?curid=81855", "title": "Gorgiás z Leontín", "text": "Gorgiás z Leontín\n\nGorgiás z Leontín (asi 483–376 př. n. l.) byl řecký filosof a zejména rétor, představitel první generace sofistů.\n\nGorgiás pocházel z města Leontini (dnes Lentini blízko Catanie na východním pobřeží Sicílie). Snad byl žákem filosofa Empedokla. Do Athén přišel už asi šedesátiletý 427 př. n. l. jako vedoucí poselstva svého města, které žádalo od Athén ochranu před Syrakusami. V Athénách se stal populárním zejména díky svému řečnickému umění a začal zde vyučovat rétoriku. Podle Aristotela byl jeho žákem Isokratés a silně ovlivnil také Perikla a historika Thúkydida. O jeho slávě svědčí, že byl v Athénách pověřen veřejnou řečí při pohřbu padlých. Později cestoval po řeckých městech a živil se jako řečník a učitel. Zemřel ve vysokém věku v Larisse v Thesálii roku 376 př. n. l.\n\nZ Gorgiova díla se zachovaly dvě úplně řeči, totiž Enkomion čili \"Chvalořeč na Helenu Trojskou\" a \"Obrana Palamida\", jež obě provokativně obracejí tradiční hodnocení dvou problematických postav z Homérových eposů. Je to tedy jakási persifláž na Homéra v duchu Hérakleitova výroku, že by ho měli vypráskat holí. Kromě toho se zachoval \"Epitafios\", pohřební řeč k poctě padlých Athéňanů, kterou Platón paroduje v dialogu \"Menexenos\", a řada zlomků u jiných autorů, zejména ze spisu \"O nejsoucím\".\n\nGorgias přinesl do Athén řečnické umění, jak je na Sicílii a v jižní Itálii rozvinuli rétoři. Podle jejich zásad i způsobu života lze soudit, že navazovali na potulné pěvce, kteří přednášeli zejména homérské eposy, jež museli ovšem umět nazpaměť. Proto Gorgias vyzvedá význam rytmu, asonancí i rýmů ve veřejné řeči. Novinkami bylo používání soudobého atického dialektu a ovšem aplikace řeči na aktuální otázky, ovlivňování veřejného života, soudců i politiků. Ve své chvalořeči na Helenu Gorgias říká: \"„Řeč je mocnou vládkyní, která vykonává nejbožštější díla nejmenším a nejnepatrnějším tělem, neboť dovede i zahnat strach i odejmout zármutek i způsobit starost i zvětšit soucit.“\"\n\nV Platónově Gorgiovi říká, že jen \"schopnost přemlouvat řečmi i na soudě soudce i v radě členy rady i na sněmu sněmovníky\" přináší člověku to nejlepší, totiž \"aby vládl nad jinými ve své obci\". Kdo dovede „mluvit a přemlouvat zástupy“, budou sloužit i lékaři, gymnasté a peněžníci, neboť on nakonec o všem rozhoduje. Sókratés proti tomu namítá, že ten, kdo lidi přemluví ke zlému, dělá to nejhorší i pro sebe; s tím Gorgias souhlasí, ale hájí se tím, že za zneužití řečnického umění nemohou jeho učitelé, a že je tedy obec nemá vyhánět.\n\nGorgias je jeden z prvních myslitelů radikální skepse, i když není zcela jasné, do jaké míry chápal své výroky jako provokace. Ve spisu \"O nejsoucím čili o přírodě\", který byl zřejmě polemikou a možná i parodií na Parmenida, prý stanovil tři základní věty:\n\nNa rozdíl od Prótagory a jiných sofistů Gorgias neučil ctnosti, snad proto, že byl přesvědčen, že žádná obecně platná ctnost není a co je pro lidi důležité je umět přesvědčovat a přemlouvat.\n\n\n"}
{"id": "81857", "url": "https://cs.wikipedia.org/wiki?curid=81857", "title": "Pavel Koutecký", "text": "Pavel Koutecký\n\nPavel Koutecký (10. června 1956 Praha – 13. dubna 2006 Praha) byl český filmový dokumentarista a scenárista.\n\nByl synem významného fyzikálního chemika Jaroslava Kouteckého. V roce 1982 absolvoval pražskou FAMU. V roce 1988 a 1991 absolvoval studijní pobyty na National Film and Television School v anglickém Beaconsfieldu.\nV letech 1982 – 1989 byl zaměstnán ve videostudiu ČVUT, od roku 1990 do roku 1998 v Krátkém filmu Praha. Trvale spolupracoval s Asociací (dříve Nadací) Film a Sociologie. V rámci její produkce vedle soliterních dokumentů také pracoval na několika dlouhodobých sběrných projektech.\nVěnoval se převážně dokumentárnímu filmu, ale experimentování s formou ho dovedlo i k filmu animovanému. Zabýval se též multimediálními projekty (divadlo Kolotoč, Divadlo hudby).\nOd roku 1991 učil na katedře dokumentární tvorby FAMU, kde vedl jednu z tvůrčích dílen.\nVšechny filmy a videa (s výjimkou Theatrum artis, Amici, tanec s přáteli a filmy z Chile, Islandu a Dánska) natočil v tvůrčím tandemu s kameramanem Stanem Slušným.\n\nJako pedagog se podílel na vedení filmu svých žáků \"Pod prahem\" (1999), kde vystoupil v malé roli i jako herec – muž s násadou.\n\nPavel Koutecký zahynul tragicky při natáčení, na které odešel sám bez produkce dne 13. dubna 2006.\n\nCena režiséra Pavla Kouteckého za osobitý dokumentaristický počin je udělována od roku 2007 jeho pokračovatelům - dokumentaristům. Cenu Pavla Kouteckého organizuje Asociace Film a Sociologie (a Divadlo Archa) ve spolupráci s Mezinárodním festivalem dokumentárních filmů o lidských právech \"Jeden svět\".\n\nObjekty ceny vytvářel významný sklářský výtvarník René Roubíček, kterého Koutecký zachytil při práci v dokumentu \"Dialog\". V něm zachycuje Roubíčkovu tvůrčí spolupráci a přátelství se sklářským mistrem \"Josefem Rozinkem\".\n\n"}
{"id": "81864", "url": "https://cs.wikipedia.org/wiki?curid=81864", "title": "KV-85", "text": "KV-85\n\nKV-85 byl sovětský těžký tank používaný během druhé světové války postavený na bázi tanku KV-1. Bylo postaveno asi 130 kusů.\n\nNa počátku Velké vlastenecké války vznikl projekt těžkého tanku, který byl vyzbrojen kanónem ráže 85 mm. Projekt však byl odložen, protože neexistoval žádný německý tank, který by nešlo zničit stávajícími kanóny ráže 76 mm. Projekt byl oživen až poté, co se Sověti na podzim 1942 měli možnost setkat s novým tankem Tiger. Začátkem druhé poloviny roku 1943 byly zahájeny prototypové zkoušky, kterých se zúčastnily dva nadějné prototypy. Prvním byl prototyp tanku IS-1, druhým byl tank KV, u kterého byla použita stejná věž, jako na prototypu tanku IS. Základem tanku KV-85 se stala korba, převzatá z tanku KV-1S. Vyznačovala se konvenčními hranatými tvary, pancéřování čela bylo vhodně skloněno. Jednotlivé pancéřové pláty byly svařované. Vpředu korby uprostřed se nacházel prostor řidiče. Napravo od něj v čelním pancíři byl pevně uložen kulomet DT ráže 7,62 mm. K pohonu sloužil vznětový motor V-2K o výkonu 600 HP. Motor byl vybaven novou překonstruovanou převodovkou s vyšší spolehlivostí. Podvozek sestával na každé straně z napínacího kola vpředu, šesti odlehčených dvojitých pojezdových kol s vnitřním tlumením, hnacího kola vzadu a třech napínacích kladek. Pojezdová kola byla individuálně odpružena torzními tyčemi. Ve věži byl lafetován kanón D-5T ráže 85 mm spolu s koaxiálním kulometem DT ráže 7,62 mm. Druhý kulomet stejného typu byl lafetován ve střílně v zadní části věže. K zamíření kanónu sloužil teleskopický zaměřovač, ve věži byl instalován pozorovací periskop. Na obou stranách věže byly otvory, umožňující střelbu do stran z osobních zbraní posádky. Vezená zásoba munice činila 70 granátů. Stejně jako v případě IS-1, tak i výroba tanků KV-85 byla záhy zastavena ve prospěch tanků T-34/85 a IS-2. Celkem bylo vyrobeno 148 tanků typu KV-85.\n\nVětšina tanků KV-85 byla nasazena jako součást těžkých tankových pluků či těžkých pluků samohybných děl, bojujících na jižní větvi 4. ukrajinského frontu. Tanky se většinou podílely na dobývání Krymu a později celé Ukrajiny. Jestliže při bojích na Krymu měly nad německými tanky převahu, pak na Ukrajině, kde se setkaly s tanky Tiger a Panther, převahu ztrácely a výsledek vzájemného setkání závisel zejména na zkušenosti posádek a způsobu nasazení vlastní formace.\n\n\n"}
{"id": "81867", "url": "https://cs.wikipedia.org/wiki?curid=81867", "title": "Pandemonium", "text": "Pandemonium\n\nPandemonium (Správné psaní je \"Pandæmonium\") je interpretováno několika způsoby:\n\n"}
{"id": "81869", "url": "https://cs.wikipedia.org/wiki?curid=81869", "title": "Ateroskleróza", "text": "Ateroskleróza\n\nAteroskleróza (též \"arterioskleróza\") je kornatění tepen, vzniká v důsledku ukládání tukových látek do stěny tepny (tj. vznikem arterómů). Především ve vyspělých zemích představuje významný zdravotní problém.\nFaktickou příčinou aterosklerózy je ukládání tukových látek, v první řadě cholesterolu, čímž dochází k přeměně cévní stěny a vzniku tzv. aterosklerotických plátů. Dále dochází k usazování polysacharidů a vápníku. V důsledku ukládaní těchto látek dochází k zúžení stěny tepny, snížení její pružnosti a může se omezit tok krve. Orgány nejsou zásobeny dostatečně kyslíkem a dochází k jejich poškození. Ateroskleróza vede k řadě onemocnění, např. infarkt myokardu, cévní mozková příhoda.\n\nExistuje mnoho rizikových faktorů, který tento proces urychlují. Zásadní pro její rozvoj je nadměrný příjem potravy, nejen tedy příliš tučných jídel, jistou roli hraje i genetika. Dochází k poruše transportu tuků v krvi projevované změnou koncentrace lipoproteinů. Při poruše vnitřní výstelky cévy dochází (kouření, zvýšený tlak krve) k průniku lipoproteinů do stěny cévy a ke krystalizaci cholesterolu.\n\nTradiční rizikové faktory:\n\nNově objevené rizikové faktory:\n\nPrevencí je zdravý životní styl, tj. omezení vysokoenergetických (tučných a sladkých) jídel, zvýšení množství vlákniny (ovoce, zeleniny) v potravě, používání rostlinných tuků místo živočišných apod. Rizikovými faktory jsou také nedostatek pohybu a kouření.\n\nLéčí se příčiny tohoto onemocnění, kdy dochází ke vzniku aterosklerotických plátů (ateromů). V léčbě aterosklerózy dominuje léčba především vysoké hladiny cholesterolu (hypercholesterolemie), dále léčba hypertenze, obezity, cukrovky a odvykání kouření. Při léčbě jednotlivých příčin je důležitý výběr vhodného léku pro pacienta, při kterém se zohledňuje řada faktorů (např. doprovodná onemocnění, interakce s dalšími léky atd).\n\nPrvním krokem je zdravý životní styl, při nadváze nebo obezitě je důležité snížení hmotnosti a stabilizace váhy. Lékař může nejprve navrhnout nefarmakologickou léčbu (dieta na snížení cholesterolu a dostatek pohybu), nebo farmakologickou léčbu. Nejvíce používanými léčivými přípravky na snížení cholesterolu jsou statiny, dále se využívají pryskyřice, ezetimib, fibráty a kyselina nikotinová. Pacient musí počítat s tím, že léčba je dlouhodobá, většinou po celý život.\n\n\nRozeznávají se 3 stupně vysokého krevního tlaku (TK), které se liší hodnotou systolického (STK) a diastolického (DTK) tlaku krve. Také existují 3 vývojová stádia: 1. stádium prostého zvýšení tlaku krve, 2. stádium, při kterém jsou patrné orgánové změny a poslední. 3. stádium, je hypertenze s těžšími orgánovými změnami, kdy dochází již k selhávání.\n\nNefarmakologická léčba hypertenze je nutná u pacientů s hypertenzí i vysokým normálním tlakem krve (STK 130–139 mm Hg DTK 85–89 mm Hg).\n\n\nLéčivé látky se používají v monoterapii i v kombinaci s jinými léčivými látkami. Pro léčbu se využívají diuretika, ACE-1 inhibitory, AT1 inhibitory, blokátory kalciových kanálů a β-blokátory.\n\nPreferované látky u následujících situací:\n\n\nV posledních několika letech byly zveřejněny výsledky prací, které prokázaly možnost využití antihypertenziv ke snížení výskytu cukrovky, i když léky byly původně určeny pro léčbu vysokého tlaku. O ACE-1 inhibitorech a AT1 inhibitorech se již delší dobu předpokládalo, že zvyšují citlivost organismu na inzulín. Předpoklady se potvrdily v rozsáhlých studiích.\n\nAterosklerotický proces poškozuje funkci tepen. To může mít podle lokalizace specifické následky:\n\n\nObecně je ateromový plát poškozením stěny tepny a tak může vést k následujícím komplikacím:\n\n\n\n"}
{"id": "81871", "url": "https://cs.wikipedia.org/wiki?curid=81871", "title": "Dlouhá Lhota (okres Příbram)", "text": "Dlouhá Lhota (okres Příbram)\n\nDlouhá Lhota je obec v okrese Příbram, asi 10 km severovýchodně od Příbram. Žije zde obyvatel.\n\nPrvní zmínka o obci pochází z roku 1336, z dob vlády Jana Lucemburského.\n\nOsada se původně jmenovala Bavorova Lhota podle vladyky Viléma Bavora ze Strakonic, který tuto osadu založil. Když později lhůtu splatnosti daní prodloužil, osada dostala název Dlouhá Lhota.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Dlouhá Lhota \"(510 obyvatel, poštovna, četnická stanice)\" byly v roce 1932 evidovány tyto živnosti a obchody: 2 hostince, jednatelství, kolář, 2 kováři, krejčí, obuvník, realitní kancelář, 2 rolníci, 2 obchody se smíšeným zbožím, trafika, 2 truhláři, velkostatek Mára.\n\n\nDopravní síť\nVeřejná doprava 2012\n\n\n"}
{"id": "81882", "url": "https://cs.wikipedia.org/wiki?curid=81882", "title": "Julia Volkovová", "text": "Julia Volkovová\n\nJulia Volkovová (; * 20. února 1985 Moskva) je ruská zpěvačka, bývalá členka dívčího hudebního dua t.A.T.u. Volkovová je známá pro svůj charakteristický hlas.\n\nNarodila se v Moskvě. Její otec je ruský podnikatel a businessman Oleg Viktorovič Volkov a matka kadeřnice Larissa Viktorovna Volkovová. Již v šesti letech začala navštěvovat základní uměleckou školu, hru na piáno a herectví. V jedenácti letech přestoupila na uměleckou školu pro nadané talenty v Moskvě. Je hudebně a herecky vzdělaná a vystudovala Státní hudební a hereckou universitu v Moskvě. V roce 1999 vyhrála konkurz spolu s Lenou Katinovou na ruské popové duo t.A.T.u.\n\nV květnu 2004 ohlásila, že je těhotná se svým dlouhodobým přítelem Pavlem (Pašou) Sidorovem. Její první dítě se narodilo 23. září 2004 a dostalo jméno Viktoria. Následně se rozešla se Sidorovem na jaře roku 2005, ale nezůstala sama nadlouho. Při natáčení nového alba t.A.T.u. navázala vztah s rusko-americkým podnikatelem Tigranem.\n\nV roce 2011 vydala Julia svou singlovou písničku s názvem „All Because of You“ v ruštině „Sdvinu mir“. Hned poté navazuje s dalšími hitovkami a to „Rage“ nebo „Woman All The Way Down“.\n\nV roce 2012 se prostřednictvím ruského národního kola pokoušela reprezentovat svoji zemi na Eurovizi a to v duetu s bývalým vítězem soutěže Dimou Bilanem. Julia již na Eurovision Song Contest vystoupila v roce 2003 jako členka t.A.T.u. Letos v součtu hlasování televizních diváků a porotců nakonec skončila v národním kole na druhém místě a na soutěž se tak nepodívá. Julia Volkovová spolu se svojí kolegyní v roce 2012 vystoupila po 3. letech v rumunském hlasu a v roce 2013 již několikrát spolu vystupovali. Zpívaly také na olympiádě v Soči a poté zveřejnily nový videoklip s názvem Любовь в каждом мгновении (Love In Every Moment). Poté ohlásily rozpad a Julia vydala novou píseň Stand up. Julia má dnes velmi poškozený hlas. Po operaci v roce 2012 je její hlas velmi hluboký a doslova vyřvaný. Sama řekla, že Nas ně dogonjat by dokázal zazpívat málokdo. Dnes již je její hlas lepší a vypadá to s ní velmi dobře.\n\n\n"}
{"id": "81884", "url": "https://cs.wikipedia.org/wiki?curid=81884", "title": "Jalubí", "text": "Jalubí\n\nJalubí je obec Zlínského kraje, nacházející se na severovýchodním úpatí Chřibů v nadmořské výšce 229 metrů a 4 km severozápadně od Uherského Hradiště. Žije zde obyvatel. I přes mírně členitý kotlinový terén se v centru rozprostírá náves uličního typu, kterou protéká Jalubský potok.\n\nV Jalubí se stále dodržují tradiční zvyky, jako např. krojované hody s právem, masopust, pochovávání basy, a stavění a kácení májky. Patrně největší památkou Jalubí je farní kostel sv. Jana Křtitele, postavený na kopci nad obcí roku 1763. Interiér zdobí obrazy Ignáce Raaba a Ignáce Mayera st., kazatelna a varhany od Jana Výmoly. V polích na severovýchodě obce stojí replika původního větrného mlýna.\n\nZ archívních dokladů lze zjistit, že v roce 1228 byl založen velehradský klášter. První písemná zmínka o obci pochází z roku 1265. Jedná se o listinu, vydanou olomouckým biskupem Brunonem, kde je Jalubí (\"De Gelube\") zmíněno jako jedna z osad, spadajících pod olomoucké biskupství, kterému má klášter platit desátek. Název obce je asi odvozeno od jména pána Geloube (dle jiných zdrojů Gelabb), který vesnici kolonizoval. (I když ústní tradice tvrdí, že vznikl z výrazu \"Ja ljublju/Ja lúbim.\") Obec se v různých obdobích jmenovala: Gelube 1265, Gelbowe 1372, Galubii 1532, Jalubi 1669, Jalub 1846, Galuby 1893, Jalubí (G se četlo jako J).\n\nJalubí náleželo panství velehradského kláštera a bylo tudíž úzce spjato s jeho osudem. První kostel byl postaven již ve 14. století cisterciáky z Velehradu ve slohu gotickém a byl situován nedaleko nynějšího kostela do míst Mokrošovy zahrady, dříve řezníka Horáka. Kolem kostela byl hřbitov. Kostel byl v lednu 1421 zničen moravskými husity. Po husitských bouřích opatové z nouze osady prodávali nebo je dávali do zástavy.\n\nNový farní kostel, zasvěcený sv. Janu Křtiteli, byl dostavěn v roce 1763. Benedikován byl posledním opatem velehradským Filipem Martinem Zurym 9. října 1764. Stavba stála 10 000 zlatých. Opat Zury vybavil kostel bočními oltáři s obrazy Ignáce Raaba, retabulum s oltářním obrazem Křtu Páně od Ignáce Mayera st., kazatelnou a varhanami od Jana Výmoly z Brna za 366 zlatých.\n\nVelké opravy ve farním kostele byly prováděny v letech 1888–1890 za pana děkana Jana Hrubého, který je pohřben na hřbitově v Jalubí. V září 1888 strhla vichřice šindelovou střechu věže. Shnilá vazba byla nahrazena novou a střecha byla oplechována pozinkovaným plechem. Na jaře 1889 byl celý kostel vymalován. V roce 1890 byly pořízeny nové varhany od Hauka-Strmisky.\n\n\n\n"}
{"id": "81888", "url": "https://cs.wikipedia.org/wiki?curid=81888", "title": "Avtovo (stanice metra v Petrohradu)", "text": "Avtovo (stanice metra v Petrohradu)\n\nAvtovo () je stanice Petrohradského metra.\n\nAvtovo se nachází na Kirovsko-Vyborské lince. Stanice byla konstruována jako podzemní, podpíraná dvěma řadami sloupů, mělko (12 m) založená. Je proslavená díky svojí velmi bohaté výzdobě, sloupy i stěny jsou velmi dekorativní, osvětlení zajišťují lustry. Nástupiště je ostrovní, na jedné straně ukončené zdí a na druhé straně točitým schodištěm vedoucím do povrchového vestibulu. Ten je řešen jako zděná stavba čtvercového půdorysu s proskelnou kupolí a se sloupovým průčelím. Z vnitřní strany je v základně kupole umístěn nápis, věnovaný obráncům města při obléhání Leningradu, to se také stalo i tématem architektonického ztvárnění celé stanice. Byla otevřena jako z prvních; veřejnosti slouží už od 15. listopadu 1955.\n\n"}
{"id": "81890", "url": "https://cs.wikipedia.org/wiki?curid=81890", "title": "Moravany (okres Pardubice)", "text": "Moravany (okres Pardubice)\n\nMoravany jsou vesnice v okresu Pardubice, která leží 14 kilometrů východně od krajského města. Obcí prochází 50. rovnoběžka, nachází se tedy na stejné souřadnici jako Praha. Žije zde  obyvatel. K významným památkám patří kostel sv. Petra a Pavla.\n\nPrvní písemná zmínka o obci pochází z roku 1244.\n\n\n\nDo obce vedou silnice III. třídy.\n\nObec leží na železniční trati Praha – Česká Třebová. Místní železniční stanice je železniční křižovatkou s tratí Chrudim – Holice – Borohrádek.\n\n19. května 2008 se v železniční stanici stala železniční nehoda, když železniční zabezpečovací zařízení vyhodnotilo obsazenou popískovanou kolej jako volnou; zahynul strojvůdce lokomotivy. Nehoda aktivizovala odborové organizace strojvůdců a průběh a závěry jejího šetření se staly jádrem medializovaného sporu mezi Drážní inspekcí a jejím zřizovatelem Ministerstvem dopravy.\n\n"}
{"id": "81893", "url": "https://cs.wikipedia.org/wiki?curid=81893", "title": "Jimlín", "text": "Jimlín\n\nJimlín je obec šest kilometrů jihozápadně od Loun, v údolí potoka Hasiny. Žije v ní obyvatel.\n\nPrvní písemná zmínka o obci a tvrzi je z roku 1265 v souvislosti se zemanem Chotiborem, v roce 1295 jsou doloženi Předota a Slavibor. Z jimlínských zemanů se více proslavil Záviš z Jimlína, který byl společníkem českého krále Jana na cestách po Evropě i na bitevní pláni u Kresčaku.\n\nPosledním majitelem tvrze byl Albrecht z Kolovrat a Bezdružic, který ji zchátralou opustil a přestěhoval se do svého nově vybudovaného hradu.\n\n\n\n"}
{"id": "81894", "url": "https://cs.wikipedia.org/wiki?curid=81894", "title": "Seitseminen", "text": "Seitseminen\n\nSeitseminen, plným jménem \"Seitsemisen kansallispuisto\" je národní park v západním Finsku v provincii Pirkanmaa. Leží na územích obcí Ikaalinen a Kuru. Byl založen v roce 1982 a rozšířen v roce 1989. Rozkládá se na ploše 45,5 km². V parku je asi 60 km značených stezek.\n\nPark je známý pro své jehličnaté tajgové lesy. Nejvýznamnější oblast je \"Multiharju\", ve které se nesmí scházet ze stezek. V dalších dvou oblastech je pohyb omezen od dubna do konce července. Turistickou atrakcí je i farma \"Kovero\" založená roku 1859 a fungující v létě jako skanzen. Vzhledem odpovídá třicátým létům 20. století. V parku je také centrum pro návštěvníky.\n\nPark disponuje dostatečným množstvím míst pro stanování a kempování s kvalitním zázemím. Nejjednodušší přístup do parku je ze silnice 332 z Kuru do Parkana.\n"}
{"id": "81896", "url": "https://cs.wikipedia.org/wiki?curid=81896", "title": "Therap-Tilia", "text": "Therap-Tilia\n\nFakultní klinika THERAP TILIA je provozovatel šesti ambulantních fyzioterapeutických a rehabilitačních oddělení na území Prahy, založená počátkem roku 1997. Vedle léčebně preventivní péče v oborech rehabilitace a fyzioterapie, vnitřního lékařství a klinické radiobiologie, představuje také akademické pracoviště. \n\nKlinika aplikuje nové diagnostické a terapeutické metody i fyzikální terapii. Podílí se na řešení několika vědeckých projektů a výuce posluchačů bakalářského a magisterského studijního oboru Fyzioterapie pro univerzitní pracoviště, zejména pro Fakultu biomedicínského inženýrství Českého vysokého učení technického v Praze se sídlem na Kladně. Podílí se na odborných kurzech v rámci České lékařské společnosti Jana Evangelisty Purkyně ve spolupráci s profesními organizacemi. \n\nKlinika spolupracuje se zahraničními odbornými organizacemi (např. Mezinárodní akademie pro využití laseru v medicíně a v chirurgii, IALMS), s výrobci lékařské techniky i zahraniřními vysokými školami. Je zapojena v postgraduálním vzdělávání lékařů i fyzioterapeutů.\n\nPřednostou kliniky je profesor Leoš Navrátil, dalším jejím představitelem je profesor Ivan Dylevský. Mezi řídící pracovníky patří vedoucí ekonom Vlastimil Martínek, odborná asistentka Jaroslava Kymplová a vedoucí fyzoterapeutka Taťána Reichmannová.\n\n"}
{"id": "81903", "url": "https://cs.wikipedia.org/wiki?curid=81903", "title": "Nový hrad (Jimlín)", "text": "Nový hrad (Jimlín)\n\nNový Hrad je hrad přestavěný na zámek na návrší v jižní části obce Jimlín v okrese Louny. Od roku 1964 je chráněn jako kulturní památka. Rozlehlý areál tvoří komplex obytných a hospodářských budov se třemi nádvořími, díky poloze na vyvýšeném prostranství a vysoké věži je dominantou širokého okolí. Hrad byl založen v 15. století rodem Kolovratů, později často střídal majitele a prošel přestavbou na renesanční a barokní zámek. Posledními soukromými majiteli byli Schwarzenbergové (1767–1947). Nyní je zámek ve správě Ústeckého kraje a je přístupný veřejnosti.\n\nU Nového Hradu jako u jednoho z mála českých hradů známe přesné datum založení. Povolení ke stavbě hradu vydal král Jiří z Poděbrad 2. května 1465 pro Albrechta Bezdružického z Kolovrat. Kolovratové v této oblasti již dříve vlastnili statky a založili nedaleký klášter v Dolním Ročově, kde měli rodinnou hrobku. Albrecht Bezdružický z Kolovrat zahájil stavbu hradu jižně od obce Jimlín poblíž Loun, hrubá stavba byla dokončena přibližně roku 1474, kdy se sem Albrechtova rodina nastěhovala. Tehdy také Albrecht upustil od přídomku Bezdružický, začal se psát Novohradský a založil tak novou rodovou linii rozvětveného rodu Kolovratů. \n\nPřes četné stavební úpravy v době renesance a baroka je současný zámek půdorysně totožný s původním hradem, jedná se o rozsáhlý soubor hospodářských a obytných budov s třemi nádvořími. Mezi potomky Albrechta Novohradského došlo k majetkovým sporům, proto byl také v roce 1511 vyhotoven první známý popis hradu. V rukou jediného majitele se Nový Hrad ocitl znovu až v roce 1552 za Jana Novohradského z Kolovrat († 1556), tehdy k panství patřilo dvanáct vesnic. \n\nRod Novohradských z Kolovrat vymřel až v roce 1802, ale samotný Nový Hrad jim patřil jen do 16. století. Nejvyšší komorník Volf Novohradský z Kolovrat († 1609) prodal panství v roce 1573 příbuzným Lobkovicům a odstěhoval se do jižních Čech, kde mu patřily Lnáře. Jan starší Popel z Lobkovic však již v roce 1575 podnikl výměnný obchod a Nový Hrad se stal majetkem rytíře Václava Fraňka z Liběchova, který zahájil renesanční přestavbu hradu. Jeho syn Adam Franěk v roce 1588 prodal Nový Hrad Vřesovcům. Páni z Vřesovic v té době vlastnili řadu majetků v severních a západních Čechách a Šebestián Vřesovec přikoupením Nového Hradu zaokrouhlil své dosavadní statky v této lokalitě. Šebestiánův syn Volf finančně podporoval stavovské povstání a Nový Hrad mu byl zkonfiskován, panství ale koupil jeho vzdálený příbuzný, katolický člen rodu, Volf Ilburk z Vřesovic. Za třicetileté války Nový Hrad trpěl průchody vojsk, k této etapě patří i pikantní historka z roku 1623, kdy byl zámek přepaden císařskými vojáky. Volf Ilburk z Vřesovic před nimi vyskočil z okna do hradního příkopu a pěšky uprchl do Loun.\n\nOd Vřesovců koupil Nový Hrad v roce 1630 válečný zbohatlík a císařský generál hrabě Jan z Aldringenu (1588–1634). Ten nedlouho poté padl v bitvě u Nördlingenu a většina jeho majetku přešla na spřízněný rod Claryů (Clary-Aldringenové). Z Aldringenova majetku byl ale jeho poslední vůlí vyčleněn Nový Hrad, který převzal klášter premonstrátů na Strahově. Podmínkou odkazu bylo, že strahovští premonstráti vyplatí 40 000 zlatých čtyřem dalším klášterům ve Vídni a v Lucembursku. Ty se svého podílu začaly domáhat až po třicetileté válce, kdy zároveň došlo ke stavebním úpravám hradu pro pobyt řeholníků prchajícím z Prahy před morovou epidemií. Strahovský klášter se tak dostal do finanční tísně a opat Kryšpín Fuck byl donucen k prodeji novohradského panství. V roce 1651 koupil Nový Hrad za 50 000 zlatých kníže Kristián Vilém Hohenzollern (1587–1665) z rodu braniborských markrabat. Ten se krátce předtím oženil s hraběnkou Barborou Eusebií z Martinic, která po matce pocházela z rodu Novohradských z Kolovrat, což vysvětluje příchod příslušníka zahraničního vládnoucího rodu do této části Čech. Kristián Vilém nechal novohradský zámek opravit a trvale zde žil. \nKrátká, ale významná byla historická etapa Nového Hradu ve vlastnictví říšského rady hraběte Gustava Adolfa z Varrensbachu (1629–1689), který koupil panství v roce 1670 od dědiců Kristiána Viléma Hohenzollerna za 50 000 zlatých. Varrensbach patřil ke druhé generaci přistěhovalců pobělohorského období, která se nízký původ snažila kompenzovat honosnými úpravami svých sídel a okázalou podporou katolické církve. Varrensbach již předtím v severních Čechách vlastnil Čížkovice, z Nového Hradu se rozhodl učinit reprezentační sídlo. V 70. letech 17. století zahájil barokní přestavbu zámku. Nedoložená, ale pravděpodobná je účast významných architektů, kteří pro Varrensbacha pracovali i jinde (A. della Porta, F. Caratti). Především byla dokončena kaple sv. Josefa, jejíž stavbu zahájili již strahovští premonstráti. Za hraběte Gustava Adolfa Varrensbacha došlo k exteriérovým úpravám v podobě sjednocených fasád, stavební aktivity v interiérech dokládá především bohatá štuková výzdoba v sálech 1. a 2. patra jižního paláce.\n\nPo Varrensbachově úmrtí zdědila Nový Hrad jeho nevlastní dcera Anna Marie von Waldburg-Zeil (†1720), provdaná za hraběte Jana Volkarda z Concinu (†1713), nejvyššího hofmistra arcivévodkyně Marie Alžběty. Za Anny Marie z Concinu proběhly na přelomu 17. a 18. století stavební úpravy zámku, do této doby spadá také vznik posledních bohatě zdobených záklopových stropů v řadě zámeckých sálů. \n\nV roce 1715 koupila Nový Hrad Anna Barbora Tondeur, provdaná z Löweneggu, dcera císařského dvorního chirurga Johanna Tondeura. Za ní se Nový Hrad stal živým společenským centrem, velkolepé slavnosti byly ale mimo jiné spojeny s nevhodnými kontakty Anny Barbory z Löweneggu s bratry Michnovými z Vacínova. Prostopášná společnost byla rozehnána v roce 1734 na zákrok císaře Karla VI. a Nový Hrad přešel pod poručnickou správu nad nezletilým Leopoldem z Löweneggu. \nOd roku 1767 byl Nový Hrad majetkem knížecího rodu Schwarzenbergů, který v této oblasti vlastnil majetek již od 17. století (Postoloprty), ostatně již tehdy je doložen jejich zájem o novohradské panství. Marie Josefa z Löweneggu, vdova po Leopoldu z Löweneggu, prodala Nový Hrad v roce 1767 za 280 000 zlatých knížeti Josefovi ze Schwarzenbergu. I když je jméno Schwarzenbergů spojeno především s jihočeským regionem, i v severních Čechách vlastnili rozsáhlé statky. Kromě Nového Hradu později koupili ještě Lovosice (1783) nebo Cítoliby (1802). \n\nHned po roce 1767 přistoupili Schwarzenbergové k opravě novohradského zámku, který utrpěl za sedmileté války. V roce 1782 je na Novém Hradě doložen hon za účasti šlechty ze širokého okolí, později ale Schwarzenbergové pro příležitostné pobyty v severních Čechách využívali spíše zámek v Postoloprtech, kam bylo také přestěhováno vybavení z novohradského zámku. Zámek Nový Hrad byl postupně adaptován pro hospodářské potřeby, nicméně správa panství zde sídlila až do roku 1879, kdy bylo panství administrativně sloučeno s velkostatkem Postoloprty. \n\nV 19. a 20. století sloužil novohradský zámek hospodářským potřebám velkostatku, za napoleonských válek zde byl krátce lazaret pro zraněné vojáky z bitvy u Chlumce a u Lipska. Za první republiky došlo ke zmenšení velkostatku v rámci pozemkové reformy, samotný zámek přešel do majetku státu až v roce 1947 na základě zákona Lex Schwarzenberg. \nPo znárodnění přešel zámek do správy státních orgánů, část areálu využívalo od roku 1953 místní JZD. Vzácně dochované interiéry byly vystaveny destrukci díky hospodářskému využití. Po neuskutečněném projektu školicího střediska z přelomu 60. a 70. let 20. století došlo alespoň ke statickému zajištění zámecké kaple a jižního paláce. Postupná rekonstrukce probíhala i v následujících letech, kdy byl zámek ve správě Okresního muzea v Lounech. \n\nOd 1. ledna 2012 je zámek Nový Hrad příspěvkovou organizací ve správě Ústeckého kraje. Zámek je přístupný veřejnosti a nabízí dva prohlídkové okruhy, bez průvodce jsou přístupná všechna tři nádvoří a vyhlídka na věži. Nadále probíhá rekonstrukce, v roce 2017 došlo k úpravě povrchu cest na všech třech nádvořích. V části zámku je penzión, prostory zámku nabízejí možnost pořádání civilních i církevních svatebních obřadů, v turistické sezóně se v areálu koná řada kulturních akcí. \nStarší literatura sice uvádí, že hrad byl postaven na místě bývalé tvrze, ta se ale nacházela v sousedním Jimlíně na místě domů č. p. 1 a 38. Jednalo se tedy o novostavbu na „zeleném drnu“, ostatně povolení Jiřího z Poděbrad uvádí souhlas „\"vybudovat a vystavět hrad neb tvrz někde na svém dědičném kopci ležícím nedaleko tvrze Jimlín,… pročež, dáváme mu náš královský souhlas, aby sám řečený hrad neb tvrz směl a mohl opevnit zdmi, věžemi a příkopy, jak mu bude libo a jak bude chtít\".“\n\nSoučasná stavba zjevně vznikla postupným narůstáním a obsahuje řadu původních konstrukcí. Do jádra hradu se vstupovalo od západu jednoduchou dnes zazděnou kulisovou branou, po jejíž severní straně byla vystavěna hranolová věž s okosenými nárožími. Původní palác se nacházel na jižní straně a v pramenech je označován jako „Vysoké stavení“. K obytným účelům sloužilo také východní křídlo. Zde v přízemí byly nalezeny nástěnné malby z konce 15. století, které zobrazují turnaj a šermíře či zápasníky. V přízemí severního traktu východního křídla byl nalezen druhý cyklus maleb z počátku 16. století, které snad zobrazují život Najharta. Severní křídlo je barokní a podle písemných pramenů se zde původně nacházely stáje a kaple. Jádro hradu je opevněné valovým opevněním s čelní zděnou hradbou. Před čelní stranou se nacházelo lichoběžné předhradí. \n\nV 16. století zde proběhlo několik přestaveb, ale současnou podobu hrad získal až v 17. století, kdy zde vznikla také kaple sv. Josefa. Stavbu tehdy dokončoval Gustav Adolf z Varrensbachu. \n\n\n\n"}
{"id": "81906", "url": "https://cs.wikipedia.org/wiki?curid=81906", "title": "Moaré", "text": "Moaré\n\nMoaré (z franc. moiré [\"muaré\"]) je rušivý optický efekt, který vzniká překrýváním nebo interferencí dvou pravidelných a jen málo odlišných rastrů. Obecně jde o problém se vzorkováním, resp. s interferencí / kolizí dvou vzorkování, typicky při převzorkovávání signálu již jednou navzorkovaného jedním kmitočtem následně zas podle jiného blízkého kmitočtu, opakovaným převzorkováním, místo aby se navzorkoval původní analogový signál.\n\nJistou obdobou moaré ve zvukové oblasti je zázněj, skládání dvou blízkých kmitočtů, nebo stroboskopický jev.\n\nMoaré efekt vzniká například tehdy, když pravidelný obrazec pole buněk snímače fotoaparátu nebo zobrazovacích bodů obrazovky nebo displeje interferuje s nějakým pravidelným vzorem na ploše zobrazení (např. struktura tkaniny). Překrývání dvou pravidelných obrazců, jež jsou si podobné, ale nejsou dokonale vyrovnány, vede ke vzniku sady vzorů – moaré efektu. Ten se projevuje jako barevné pruhy nebo kruhy, tzv. obrazové moiré artefakty.\n\n\n\n"}
{"id": "81907", "url": "https://cs.wikipedia.org/wiki?curid=81907", "title": "Half-Life", "text": "Half-Life\n\nHalf-Life (graficky znázorněno jako HλLF-LIFE) je akční počítačová hra ve stylu sci-fi FPS, vyvinutá firmou Valve Corporation. První vydání hry společností Sierra Studios v roce 1998 bylo určené pro PC s operačním systémem Microsoft Windows. Hra byla později vydána také pro herní konzole Playstation 2 a v lednu 2013 pro operační systémy Linux a Mac OS X. Herní engine hry pro Windows se nazývá GoldSource a je založen na engine hry Quake od společnosti id Software, jenž byl ale pro hru Half-Life velmi upravený a navíc používal i části kódu v tu dobu novějšího engine id Tech 2 pro hru Quake 2.\n\nHře byly kritiky vytýkány především mnohé skriptované části a celková prezentace. Hra ale získala mnohá ocenění od herních kritiků i samotných hráčů a byla mnohými herními časopisy po celém světě vyhlášena jako akční hra roku či dokonce nejlepší hra všech dob. Ke dni 16. listopadu 2004 bylo prodáno osm milionů kopií a v prosinci 2008 to bylo už 9,3 milionu kopií.\n\nV roce 2004 byl vydán druhý díl Half-Life 2, který navazoval na příběh první části hry. Celá herní série se stala velmi populární a vznikly stovky modifikací. Mezi ty oficiálně vydané patří , , Counter-Strike, Team Fortress Classic.\n\nDěj se odehrává někdy mezi lety 1998 až 1999 v pouštích Nového Mexika ve výzkumném komplexu Black Mesa, který se v mnoha ohledech velmi podobá skutečnému výzkumnému centru Los Alamos a oblasti 51. Hlavní postavou hry je Gordon Freeman, sedmadvacetiletý teoretický fyzik, absolvent MIT. Freeman je povolán jako experimentátor k pokusu pro vytvoření teleportu pomocí nalezeného mimozemského krystalu. Tento pokus se ale vymkne kontrole, zničí velkou část Black Mesa a zabije mnoho lidí. Výsledkem nepovedeného pokusu je tzv. resonanční kaskáda (fiktivní jev) a po celé Zemi jsou vytvořeny teleporty, kterými se ale nekontrolovatelně přemisťují mimozemské bytosti z dimenze Xen. Freeman, jako jeden z přeživších, se musí pomocí palných zbraní, energetických zbraní nebo páčidla dostat přes radiací zamořené komplexy Black Mesa a otevřené vojenské prostory do dimenze Xen a zničit Nihilantha - mozek mimozemské armády nepřátelských organismů. Ve hře čas od času uvidí tajemného muže v obleku – G-Mana. Ten udělá v závěru hry Gordonovi zajímavou nabídku.\n\n\n\n\n\n\n\nK dispozici je 14 zbraní:\n\n\n\nKe hře vyšly tři datadisky:\n\n\n\n\n\n"}
{"id": "81912", "url": "https://cs.wikipedia.org/wiki?curid=81912", "title": "Mike Patton", "text": "Mike Patton\n\nMichael Allen Patton (* 27. ledna 1968 Eureka, Kalifornie) je americký zpěvák, skladatel, producent a herec, který byl nominován na Cenu Grammy. Nejvíce ho proslavila jeho spolupráce s rockovou kapelou Faith No More v letech 1988–1998 a po roce 2000. Pattonův hlasový rozsah je neuvěřitelných 6 a půl oktáv.\n\nMike Allan Patton Narodil se v Eureka, Kalifornie.\n\nBěhem puberty v sobě objevil hudební talent, a proto založil s partou přátel kapelu s kontroverzním názvem - Turd (hovno).\n\nV patnácti letech založil společně se spolužáky ze střední školy svou první kapelu Mr. Bungle.\nStudoval na Humboldt State University anglickou a americkou literaturu.\nAle opustil ji v roce 1988, kdy měl možnost nahradit , zpěváka Faith No More, aby dodělal vokály k už téměř natočenému albu The Real Thing.\nMika oslovili poté, co ho náhodou zaslechli na jedné z kazet středoškolské skupiny Mr. Bungle. Už o rok později se Faith No More díky singlu \"Epic\", který byl na MTV velmi populární, stali hvězdami doslova přes noc.\nPak následovala léta, během kterých se Mike k nepoznání změnil - z máničky v elegána.\n\nUž před tím, než Faith No More oficiálně oznámili svůj konec v roce 1998, dával dohromady novou kapelu. Baskytaristu \"Trevora Dunna\" a kytaristu Melvins \"Buzze Osbornea\" už sice znal, ale Davu Lombardovi z veteránů Slayer, o kterém se před pár lety ještě mluvilo jako o nejrychlejším bubeníkovi planety, nabíl vstup do metalového Fantômasu na slepo.\n\nO stylu Fantômasu řekl:\n\"„Jazyk, který jsme si vyvinuli, spočívá v tom, že jsme si řekli: ‚Dobře, použiju tyhle věci, se kterými jsem vyrůstal, jako heavy metal, hardcoreové rify, věci, které jsme dřív slýchávali. Ale zorganizuju je neobvyklým způsobem. Nechci z nich vytvářet písně. Nechci mít žádné texty. Nechci zpívat tradičním způsobem, můj hlas bude fungovat jako druhá kytara.‘ Jsou to jednoduchá pravidla, ale s tímhle málem jde udělat hodně věcí.“\"\nMike se domluví kromě rodné angličtiny i italsky, španělsky, portugalsky a německy. Těchto svých bohatých jazykových znalostí využívá často v textech svých písní.\n\nZahrál si také hlavní dvojroli v noirovém filmu \"Firecracker\" režiséra Steva Baldersona po boků herců jako jsou Dennis Hopper, Deborah Harry, Karen Black, James Russo, Joe Dallesandro. Tento film byl přes všechny potíže dokončen v roce 2004. Nebyl to ale první případ, kdy se Patton poprvé ztotožnil s filmovou postavou. Již v klipu Faith No More k \"The Last Cup of Sorrow\" parafrázoval postavu Jamese Stewarta, Scottieho, ze snímku Vertigo.\n\nV roce 1994 se oženil s italskou umělkyní Titi Zuccatosta, s kterou vlastnil dům v Bologni. Střídavě žil v Itálii a v Kalifornii. Manželství zkrachovalo po 7 letech a jak později zpěvák uvedl, za rozchod mohla především jeho pracovní vytíženost. Nyní žije v San Franciscu. \n\nJeho pravá ruka je trvale necitlivá od incidentu na jevišti během jeho třetího koncertu s Faith No More v roce 1988, kde ho náhodou zasáhla rozbitá láhev od piva a pořezala mu několik šlach a nervů. Od té doby v ní nemá žádný cit.\n\n\"Velká část z vás si jej pamatuje jako křepčícího mladíka, který zběsile hází podholenou mařenou, navlečen do duhově barevné mikiny a boxerských rukavic v amerických barvách, a vysoko posazeným hlasem ječí z televize, že když to chceme všechno, nemůžeme to mít. Ještě více z vás ho bude znát jako charismatického frontmana s hlasovým rozsahem větším než má mnoho absolventů konzervatoře a typickým řídkým teenagerským knírkem, kterému se v americkém slangu neřekne jinak než „dirt lip“. A téměř všichni si musí pamatovat elegána v obleku s ulíznutými vlasy dozadu, libujícího si v hlubokých tónech, kterak svým hlasem rozechvívá pódium trutnovského Bojiště.\" Toby T. Tucker\n\n\n\n\n\n\n\n\n\n\n\n\n"}
{"id": "81914", "url": "https://cs.wikipedia.org/wiki?curid=81914", "title": "Antonín Zgarbík", "text": "Antonín Zgarbík\n\nAntonín Zgarbík (27. srpna 1913, Jankovice – 22. ledna 1965, Valdice) byl český katolický kněz a jezuita, viceprovinciál české provincie Tovaryšstva Ježíšova a jedna z obětí komunistického režimu.\n\nAntonín Zgarbík studoval na gymnáziu na Velehradě a v roce 1930 vstoupil do noviciátu jezuitského řádu. Vystudoval filosofii (v Lublinu) a teologii (v Maastrichtu), v roce 1940 byl vysvěcen na kněze. Stal se pomocníkem novicmistra a v roce 1944 superiorem u sv. Ignáce v Praze. Téhož roku byl zatčen nacisty a uvězněn v Terezíně. Po osvobození krátce pobýval v Praze a později se přesunul na Velehrad, kde byl magistrem noviců, krom toho byl rektorem koleje při Biskupském gymnáziu v Brně.\n\nProvinciál jezuitů František Šilhan jej v roce 1950 těsně před svým zatčením jmenoval viceprovinciálem. V rámci Akce K byl Zgarbík internován v koncentračním klášteře v Želivě, určeném pro prominentní a obzvláště nebezpečné členy řádů. V roce 1956 byl tento klášter zrušen a Zgarbík byl převezen do kláštera Hora Matky Boží u Králík. Zde byl v říjnu 1959 zatčen. V březnu 1960 byl ve vykonstruovaném procesu s členy jezuitského řádu odsouzen k 16 letům těžkého žaláře.\n\nByl vězněn v Mírově a Valdicích. Ve vězení onemocněl zápalem plic, v důsledku odepření nezbytné lékařské péče trpěl doživotními následky (dušnost a těžké astma). Poté mu byl na rok přerušen trest (po opakovaných urgencích sestry na nejvyšších místech), nicméně následky onemocnění už nebylo možno vyléčit. Po roce se musel vrátit do mírovské věznice, kde mu byly odpírány léky a lékařská péče. Zde zemřel v důsledku astmatického záchvatu a neposkytnutí lékařské a první pomoci.\n\n\n"}
{"id": "81922", "url": "https://cs.wikipedia.org/wiki?curid=81922", "title": "Věštírna v Delfách", "text": "Věštírna v Delfách\n\nVěštírna v Delfách byla součástí posvátného okrsku Apollónova nad městem Delfy ve Fókidě, asi 150 km severozápadně od Athén. Byla to nejslavnější věštírna a posvátné místo starého Řecka, nad vchodem prý byl nápis (\"Gnóthi sautón\", „Poznej sám sebe“) a (\"Medén ágan\", „Nic příliš“). Věštírna leží na geologickém zlomu, což bylo určující i pro jiné chrámy.\n\nDelfy leží na jižním úpatí Parnasu a vedle Apollóna se zde uctíval také Dionýsos a Athéna. Podle pověsti tu měla před Apollónem chrám a věštírnu bohyně země Gé (Gaia). Její svatyně byla střežena dračím bohem Pýthónem. Bůh slunce a světla Apollón, proměniv se v delfína, doplaval do Delf, zabil Pýthóna, svatyni si přivlastnil a stal se jejím patronem. Na oslavu tohoto činu založil Pýthické hry a zasvětil trojnožku, na které potom sedávala věštkyně Pýthia. K okrsku patřilo divadlo a stadion pro zhruba 7000 diváků.\n\nŽádný státník se neodvážil vydat do války nebo činit závažná rozhodnutí bez rady z Delf, což svatyni dávalo obrovský vliv. Největšího rozmachu dosáhla věštírna v 7.–6. století př. n. l., kdy zde byly i pokladnice bohatých měst, a to podél cesty, vedoucí k Apollonovu okrsku. Vliv věštírny ale už v klasickém období postupně slábl a její osud zpečetil zákaz uctívání pohanských kultů, který vydal císař Theodosius Veliký roku 395.\n\nV nepřístupné části chrámu bylo místo zvané \"Adyton\", kde byl podle přesvědčení starých Řeků střed (\"omfalos\" – doslova „pupek“) Země. Zde, patrně za závěsem, věštila pýthie, takže ji prosebníci slyšeli, ale neviděli. Pýthie byly kněžky Apollónova chrámu, v době největšího rozkvětu věštírny bývaly dvě nebo tři, později opět jedna.\n\nPřed věštěním se musela vykoupat v kalském prameni, poté ji odvedli k dalšímu prameni, ze kterého se napila, aby se probudily její věštecké schopnosti. Po skončení všech přípravných procedur ji odvedli do Adytonu. Cestou k prameni, od pramene až do svatyně byla prý zahalena šátkem a šla v doprovodu kněží. Při samotné věštbě seděla Pýthie na trojnožce a z trhliny v zemi prý vdechovala vycházející dým, podle jiných žvýkala vavřínové listy, čímž se dostávala do transu. Archeologický výzkum místa však žádnou trhlinu v zemi nenašel.\n\nZa věštby se platilo formou darů. Některé významnější řecké městské státy si v posvátném delfském okrsku postavily tzv. pokladnice k uchování těchto darů a k odpočinku svých občanů. Nejlépe dochovanými pokladnicemi jsou například pokladnice Athén, Sifnu nebo Sikyonu. Podle archeologických nálezů byly mezi dary sochy, bohatě zdobená keramika, menší plastiky a předměty z drahých kovů, jako nádoby, ozdoby nebo trojnožky.\n\n\n\n"}
{"id": "81923", "url": "https://cs.wikipedia.org/wiki?curid=81923", "title": "Pavel Bure", "text": "Pavel Bure\n\nPavel Vladimirovič Bure (přezdívaný \"ruská raketa\"; * 31. března 1971, Moskva) je bývalým profesionálním hráčem ledního hokeje. Hrál na pozici pravého křídla v kanadsko-americké soutěži NHL a také v národním týmu Sovětského svazu a Ruska. Jako hráč získal se svým týmem na olympiádě v Naganu stříbro a v Salt Lake bronz. Je členem Síně slávy IIHF i Hokejové síně slávy v Torontu. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\n\n"}
{"id": "81932", "url": "https://cs.wikipedia.org/wiki?curid=81932", "title": "Grafologie", "text": "Grafologie\n\nPůvod slova grafologie, které zavedl Francouz Jean Hippolit Michon v roce 1875, je odvozen z řeckého γραή (grapho-, psaní) a řeckého λόγος (logos, slovo, přeneseně věda). Předmětem jejího studia je projekce osobnosti a dalších psychických funkcí v ručně psaném písmě. Většina dosud korektně provedených vědeckých studií účinnost grafologie nepotvrzuje,a grafologie je proto dnes obecně pokládána za pseudovědu. Většina existujících důkazů pro validitu má navíc charakter anket či domněnek, které nesplňují běžné nároky na vědecký důkaz.\n\nVývoj grafologie lze rozdělit na dva hlavní směry: empirickou školu, která se snaží analyzovat jednotlivé znaky písma a vyvozovat z nich přímé závěry, a holistickou, v krajnosti esoterickou školu, při níž je posuzován celkový dojem z písma a která není exaktně vědecká, ale využívá spíše psychologických technik nebo souvislostí se znalostmi z oborů psychologie nebo fyziologie. Ke grafologii se dnes hlásí také lidé, kteří ji praktikují zcela nevědeckými metodami. Někteří jiní autoři tyto směry označují jako fragmentární vs. holistický. Grafologie fragmentární (znaková) se zaměřuje na přesně vymezené znaky, ze který je vyvozován charakter pisatele. Druhý typ je nazýván jako tzv. grafologie celostní, a má zachycovat daný rukopis jako celek; vychází též z psychologie výrazu. Ani jeden z těchto přístupů však neprokázal svou validitu prostřednictvím běžných vědeckých postupů.\n\nGrafologii je třeba odlišovat od jiné disciplíny, která se také zabývá ručním písmem, a to písmoznalectví (grafognózie). Mezi těmito dvěma obory je významný rozdíl: Písmoznalectví je znaleckým oborem soudního znalectví a zabývá se identifikací pisatele ručně psaného textu, zatímco grafologie se zajímá o povahu pisatele a vzhledem ke své pseudovědecké podstatě znaleckým oborem v soudnictví není. Posudky týkající se určení autorství podpisu ručně nebo psaného textu jsou oprávněni vypracovávat pouze písmoznalci, nikoli grafologové. Pojem \"grafologie\" se však někdy v širším smyslu používá i pro některé další disciplíny zabývající se písemným projevem člověka, užití ve významu písmoznalectví by bylo ovšem nesprávné.\n\nGrafologie vychází z předpokladu, že lze z písma, podobně jako z ostatních projevů člověka, zkoumat jeho povahu, inteligenci, emocionalitu a další schopnosti a vlastnosti, včetně okamžitého stavu jeho psychiky. Původ slova „grafologie“ je řecký ( – psát, – vědní obor).\n\nGrafologie vychází z předpokladu souvislostí mezi výrazem (tváře, těla) živého organismu a jeho duševním hnutím, které umíme do určité míry „číst“, protože správné „čtení“ výrazů ostatních jedinců mohlo být rozhodujícím evolučním faktorem v rozvinutějším sociálním prostředí, umožňovalo například odhadovat možné reakce protivníka podle jeho gestikulace nebo tělesného postoje.\n\nPsycholog a průkopník grafologie Ludwig Klages řekl: \"„Každý vyjadřující tělesný pohyb uskutečňuje co do síly, trvání a směrového tvaru obraz duševního hnutí.“\" Grafologie tedy vychází z předpokladu, že písmo, jakožto tělesný projev, musí zákonitě zrcadlit duševní stav jednotlivce, včetně jeho dlouhodobých charakteristik a sklonů, které nazýváme slovy temperament, osobnost nebo charakter. Krátkodobé vlivy promítající se do rukopisu způsobené změnami nálad nebo situací lze do určité míry eliminovat tím, že má grafolog k dispozici více písemného materiálu z různých časových období, a také tím, že bere v potaz situační okolnosti provázející vznik textu (jedná se o dopis příteli či formální dokument?)\n\nPro grafologii je také důležité zjištění, že výraz můžeme provést pomocí vůle nebo nezáměrně a také že nezáměrné provedení pohybu má pro nás daleko větší vypovídající hodnotu. \"„Výrazová hodnota pohybu je tím větší, čím bezděčněji a nevědoměji byl pohyb vykonán.“\" (Ludwig Klages) Proto jinak grafolog zkoumá začátek, prostředek a konec slova, ale analogicky i řádku a celého textu, kde právě jeho prostřední část je provedena s nejnižším stupněm volní kontroly, zatímco jeho začátek a konec podléhají větší míře volního řízení. Zatímco začátky a konce jsou vědomé, chtěné, mohou být výsledkem snahy (vyvolat dojem nebo zakrýt skutečnost), prostřední část bývá automatická a nevědomá, a proto jí přikládáme největší hodnotu. Uvedená tvrzení, že charakter písma odpovídá obrazu duševního hnutí, je však částečně v rozporu s tvrzením, že nejvýznamnější vliv na podobu (dětského) písma mají psychomotorické dovednosti a s nimi související případné specifické poruchy učení jako například dyspraxie, dysgrafie a další.\n\nGrafologie také vychází z myšlenky, že učení se psaní podle školské předlohy je součástí procesu socializace. Ačkoliv se všichni (v daném státě nebo kulturním regionu) učíme psát podle stejné předlohy, postupem času si osvojíme svůj nezaměnitelný rukopis, který se více či méně od školské předlohy vzdaluje. Míru, do jaké se vzdálíme od školské předlohy, nazývá grafologie individuálností rukopisu. Vysoce individuální písmo může být podle grafologů známkou výjimečného charakteru, ale i přílišné touhy odlišovat se, zatímco písmo, které se i v dospělosti stále velice podobá školní předloze, považují grafologové za málo individuální: pisatel může podle nich být například příliš konvenční, nesamostatný nebo infantilní. (Záleží samozřejmě na dalších znacích rukopisu.) Rukopis je tedy podle zastánců grafologie mimo jiné i projevem kvality socializace. Školní předloha může být různá, ale i její charakteristiky mohou odrážet preference dané kultury (např. směr psaní zleva doprava nebo zprava doleva může mít svůj symbolický význam).\n\nPodle Psychologického slovníku Hartlových se grafologie používá k psychodiagnostice v kriminalistice, soudnictví i klinické psychologii. Podle písma lze také diagnostikovat nástup a průběh některých duševních poruch. K psychodiagnostice duševní poruchy je ovšem ze zákona oprávněn pouze klinický psycholog nebo psychiatr, který k tomu však používá jiné psychodiagnostické postupy než grafologické (například test cesty, Rorschachův test, testy inteligence aj.).\n\nGrafologie je příbuzná projekčním (projektivním) metodám, což jsou psychologické metody založené na zkoumání osobnosti pomocí neuvědomělých procesů odhalujících emoce, přání, názory a povahové rysy.\n\nPodle Jiřího Heřta z Českého klubu skeptiků Sisyfos je grafologie metodou pseudovědeckou a subjektivistickou, nemá racionální teorii, která by vycházela z prokázané vazby mezi psychickými vlastnostmi a rukopisem, a již se nepoužívá v soudnictví ani v seriózní psychologii, její význam postupně upadá. Heřtl uvádí, že exaktní experimenty prováděné psychology prokázaly, že validita grafologické metody, tedy její schopnost určit povahové rysy, je při srovnání s různými jinými kritérii minimální, nepřijatelně nízká a podle některých studií dokonce nulová. Jiří Heřt dokonce tvrdí: \"\"Představa o vztahu mezi tvarem písmen a povahovými vlastnostmi patří do oblasti sympatetické magie.\"\" Na tomto testu se podílel i Milan Urban, jehož test byl proveden na základě analýzy osobnosti jeho sestry. Z výsledků testu vyplývá, že validita grafologie je nízká. Vybraní grafologové však nesouhlasí s využitou metodou testu, neboť jak zmiňuje grafolog Filip Ranče, testující srovnával danou osobnost dle svého subjektivního názoru, bez porovnání s jinou projektivní či psychologickou analýzou a nebyla uvedena ani korelace výsledků.\n\nDle průzkumu, který mezi 101 náhodně vybranými odborníky APA provedl John Norcross, jde o pravděpodobně zdiskreditovanou metodu testů. Mezi české psychology, kteří se grafologií zabývali, patří například Vladimír Tardy nebo Jiří Šípek.\n\nV roce 1999 provedl deník MF Dnes test grafologických posudků, z nichž jednoznačně vyplynulo, že aprobovaný grafolog s praxí dokáže velmi přesně shrnout pisatelovu osobnost, musí se však jednat o zdatnou osobu v této disciplíně. Konečný posudek grafologa v tomto testu byl porovnáván s několika psychologickými testy (Ravenův test inteligence, Torranceho test kreativity, Rorschachův test, Warteggův test, …) v konzultaci s psychologii. Tento test potvrzující validitu grafologie se vymyká tím, že byl srovnáván s již potvrzenými psychologickými metodami. \n\nV roce 2012 reportér časopisu Reflex Jiří X. Doležal uskutečnil test serióznosti grafologie jako takové, z něhož vyplynul závěr, že dva ze třech grafologů dokázali přesně vystihnout osobnost samotného pisatele.\nSpolehlivost grafologických prací prověřovali psychologové Efrat Neter a Gershon Ben-Shakar z Hebrejské univerzity v Jeruzalémě. Analyzovali 17 grafologických studií, v nichž bylo obsaženo přes 1200 textů, které zkoumalo 63 grafologů a 51 laiků. Podle výsledků metaanalytické studie z roku 1989 dosahovali grafologové nejpřesvědčivějších výsledků ve chvíli, kdy ve zkoumaném textu měli k dispozici životopisné údaje o pisatelích, v ostatních případech (například u opisovaných textů) byla úspěšnost rozboru podle písma mizivá. Statistik Geoffrey Dean z Perthu v Austrálii v roce 1992 metaanalyzoval více než 200 grafologických studií a došel k podobným závěrům jako Neter a jiní badatelé.\n\nPokud se zkoumal rozdíl mezi odhadem grafologa a běžného klinického psychologa bez jakékoliv znalosti grafologie (na základě ručně psané autobiografie), žádný významný rozdíl shledán nebyl – obě profese dosahovaly obdobné korelace odhadu (typicky mezi 0,2–0,3) s kritériem. Titéž autoři Bar-Hillel a Ben-Shakar tento jev vysvětlují tzv. zdánlivou validitou (\"face-validity\"). Pokud se zkoumá práce grafologa samotného, dosahuje určitých výsledků – ovšem při srovnání s jiným odborníkem, který nemá znalosti grafologie, oba dosahují výsledků stejných. Bar-Hillel a Ben-Shakar proto tvrdí, že obyčejná intuice a odhad pisatele přináší stejné výsledky jako grafologie a jde tedy o pseudovědu kvůli nesplnění kritérií vědecké metody alespoň u některých studií grafologii dokazujících.\n\nČeská grafologická komora samotná pak výsledky studií interpretuje následovně: při testování validity grafologie se ukázalo, že není možné testovat grafologii jako takovou (poněvadž ta zahrnuje mnoho různých přístupů a metod), ale vždy jen práci konkrétního grafologa, který používá určitý postup při rozboru. To však odpovídá zjištěním Hillela a Shakhara o stejných výsledcích grafologa jako negrafologa a zdánlivé validitě.\n\n\"„Hovořit o validitě rukopisu jako takové není správné,“\" tvrdí psycholog Radvan Bahbouh. „\"Validitu hodnotíme vždy vzhledem k určitému kritériu. Písmo je například validní vzhledem k odhadu pohlaví, odhadu psychomotorického tempa či lability, není naopak příliš validní vzhledem k odhadu inteligence, hodnot, postojů či motivace.\"\" To však nepodporuje ani nevyvrací validitu grafologie jako vědecké metody.\n\nČínský filozof Konfucius varoval ve svých spisech před lidmi, jejichž písmo se klátí jako třtina ve větru. Aristotelés zkoušel rozpoznat charakteristiku člověka podle jeho písma. Historik Suetonius se na přelomu prvního a druhého století našeho letopočtu zabýval analýzou rukopisu římských císařů v díle, které je považováno za projev úpadku římského dějepisectví.\n\nK prvním novodobým vykladačům písma patřili Francoise Demelle (1609) a italský lékař Camilo Baldo (1622).\n\nZa zakladatele moderní grafologie je označován abbé Jean Hippolit Michon (1806–1881), Švýcar Ludwig Klages (1872–1956) a další. Dalšími významnými francouzskými grafology byli Edouard Hocquard (z hlediska teorie umění), J. B. Delestre (malíř, zabýval se fyziognomií a grafologií), Jules Crépieux Jamin (1859–1940, zdůrazňoval, že jednotlivé znaky písma lze vykládat pouze v kontextu celého písma), Jean-Charles Gille-Maisani, Jacquelin Peugeot (od roku 1982 prezidentka Francouzské grafologické společnosti (SFDG), řídí časopis \"Grafologie\" založený Michonem. Ve dvacátém století se studiu grafologie věnoval i francouzský psycholog a autor prvních testů inteligence Alfred Binet.\n\nNěmecký grafologický směr se vymezoval vůči francouzským teoriím, které považoval za zastaralé. Klages formuloval tezi, že tentýž znak může mít u různých lidí různý význam, takže je písmo třeba analyzovat v kontextu (řečeno pozdějším termínem, holisticky). Mezi zakladatele moderní grafologie je počítán švýcarský Němec Ludwig Klages (1872–1956). První serióznější německé grafologické práce vytvořili Albrecht Erlenmeyer, Thierry Preyer a psychiatr Georg Meyer. Rudolf Pophal (1893–1966) vyvrátil některé Klagesovy definice. Carl Gross (1893–1944) a Robert Heiss (1903–1974) zdůrazňovali, že znaky nesou víceznačnější významy než jen binární. Bernhard Wittlich zjednodušil grafologické tabulky a vydal v roce 1961 knihu \"Grafologická praxe\" pro psychology, pedagogy a lékaře. Německá grafologická společnost (DGG) existovala v letech 1897–1908. Od roku 1952 vychází časopis \"Angewandte Graphologie und Charakterkunde\" jako společný časopis čtyř grafologických společností. Ve Švýcarsku nevznikla specifická grafologická škola, ale působilo zde několik významných grafologů. Kněz Johann Caspar Laveter (1741–1801) věnoval v roce 1777 grafologii velký prostor ve své knize o fyziognomii, Max Pulver (1889–1952) v roce 1931 zdůrazňoval roli nevědomí při procesu psaní. Švýcarská grafologická společnost (SGG) byla založena roku 1950, jejím prvním prezidentem byl Max Pulver, současným prezidentem je Edgar Haldimann. Grafologii studoval i švýcarský psychoanalytik Carl Jung.\n\nPrvním významným průkopníkem grafologie v Čechách byl Josef A. Karas. Vedl grafologické rubriky v časopisech Světozor, Beseda lidu a Zlatá Praha a v roce 1896 v časopise Naše doba informoval o zahraniční odborné literatuře. Dolfína Poppéová (rozená Popperová) byla znalkyní písma u zemského soudu ve Vídni, osobní grafoložkou císařovny Alžběty a v roce 1896 autorkou první české knihy o grafologii. Ve dvacátých letech 20. století napsal dvě knihy, jednu společné s D. Poppéovou, Adolf Zelinka. Grafologii definovali jako nauku k určení povahy, charakterů, zvyků a náklonností pisatele z vlastností jeho písma. Robert Saudek (1880, Kolín nad Labem–1935, Londýn) pocházel z židovskoněmecké rodiny a byl významným českým, anglickým i světovým grafologem. Práce psal i česky a anglicky. Dalšími autory knih byli Josef Kubelka, K. Laštovička a Vilém Schonfeld (nar. 1909), na Slovensku Michal Gaváč. Od ledna 1935 vycházel v Československu německý grafologický časopis \"Písmo\", za nímž stáli Otta Fanta a Vilém Schonfeld.\n\nGrafologie analyzuje mnoho znaků písma, které si normálně při jejich psaní neuvědomujeme. Velikost nebo sklon jsou nejnápadnější charakteristiky, ale nejsou jediné. Znaky písma rozdělujeme na tzv. komplexní – dojmové (k jejichž určení je třeba více zkušeností) a měřitelné – popsatelné (jejich určení je jednoznačnější). Každý znak písma je v grafologii spojován s určitým okruhem psychologických významů, sám však nemůže být jednoznačným důkazem o nějaké konkrétní vlastnosti. (Na tomto zjednodušujícím přístupu jsou založeny tzv. \"grafologické slabikáře.\") Kvalitní grafologický rozbor vychází z analýzy všech písemných znaků a jejich závěrečné syntézy.\n\nPro celkový rozbor písma je důležitý dostatek podkladů. Platí zde „čím více, tím lépe“.\nVelikost rukopisu psaného pisatelem zhruba na 1 stránku formátu A4 obsahující pisatelův podpis. Pokud pisatel používá více druhů písem, měl by je v rukopise použít. Rukopis psaný na měkkém či tvrdém podkladu – záleží na volbě pisatele, psací náčiní si volí sám pisatel (propiska, tužka, fix, …). Rukopis by měl být psán v klidu, bez rušivých elementů. Jako doplňující podkladový materiál mohou sloužit poznámky pisatele, dopisy, vzkazy psané ve spěchu nebo např. kresby. Vždy je ku prospěchu alespoň nastínit okolnosti, které působily za vzniku daného písemného projevu. U malých dětí nebo u dětí, které ještě nemají zmechanizované písmo (např. v 1. nebo ve 2. třídě ZŠ), je lépe posuzovat jejich kresby a výtvarné projevy.\n\nZ pohledu komplexních dojmů grafologie zkoumá třeba celkový písmový obraz, pohyb a formu, fixaci, rytmus, harmoničnost nebo individuálnost písma.\n\nNaopak z pohledu měřitelných a popsatelných znaků se grafologie zaměřuje na pravidelnost, členitost, rychlost, vázání (např. girlanda, arkáda, nitka, úhel nebo dvojoblouk), velikost,\nsklon a další. Zjišťuje, zda je písmo spíše ostré nebo těstovité, plné nebo hubené, pravoběžné nebo levoběžné apod.\n\nZa normálně velké je považováno písmo o velikosti 2–3 mm, měřeno podle délky základních tahů ve středním pásmu ve shodě se sklonem písma. Vzdělanější lidé mají spíše menší písmo, lidé s nízkým vzděláním spíše větší. Velikost písma ukazuje zejména na míru autorova sebeprožívání a nemusí se nutně shodovat s mírou sebevědomí. Velké písmo (4 a více mm) patří autorovi, který intenzivně prožívá vše, co se týká jeho vlastní osoby, může být až sebestředný. Ukazuje hlavně na extravertní vlastnosti. Malé písmo (pod 2 mm) vypovídá o pisateli, že neklade velký důraz na svoji osobu, často je více soustředěný na objekt svého zájmu (např. vědecký pracovník) než na sebe. Pojí se více s introvertními vlastnostmi, pisatel se může podceňovat, avšak malé litery nemusí vždy znamenat nízké sebevědomí. Příliš velké písmo může být i kompenzací nízkého sebevědomí a přepjatého sebezdůrazňování.\n\nV grafologii je psací plocha rozdělena na tři horizontální zóny. Horní symbolizuje nadindividuální vědomí, duchovní oblast, etiku, intelekt, náboženskou víru, fantazii, intuici a aspiraci. Střední pásmo má vypovídat o individuálním vědomí, sebevědomí, vědomé adaptabilitě, praktické činnosti a sociálních vztazích. Dolní pásmo pak má podávat informace o nevědomí, tělesnosti, pudovosti a erotice.\n\nVedle tohoto dělení ještě grafologie rozlišuje levou a pravou stranu, kde levá se má týkat subjektu, duše, minulosti, matce a původu, kdežto pravá symbolizuje objekt, svět, budoucnost, otce a dovršení.\n\n\nTento výčet obsahuje zejména historicky významné monografie o grafologii.\n\n\n"}
{"id": "81937", "url": "https://cs.wikipedia.org/wiki?curid=81937", "title": "Benfordův zákon", "text": "Benfordův zákon\n\nBenfordův zákon, někdy též Newcombův-Benfordův zákon, je matematický zákon, který říká, že v mnoha souborech přirozených dat (ale ne ve všech) začínají čísla mnohem častěji číslicí 1 než jinou číslicí. Zhruba 30 % čísel začíná jedničkou. Čím vyšší počáteční číslice je, tím méně pravděpodobně se vyskytuje na začátku čísel.\n\nVe skupině čísel reprezentujících reálné hodnoty čehokoli je asi 30% pravděpodobnost, že první číslovkou bude jednička. Dále pak 17,6 % čísel bude začínat dvojkou, 12,5 % trojkou a jen 4,57 % devítkou. To znamená, že z 1000 čísel v průměru 300 bude začínat jedničkou, 176 dvojkou a pouze 46 bude mít na prvním místě devítku.\nNejde o žádný matematický trik, ale o skutečný přírodní zákon, jímž se řídí soubory jakýchkoli přirozených dat bez ohledu na jejich podstatu nebo fyzikální jednotky. Jedinou podmínkou je, že data musí být v minimálním rozsahu tří logaritmických intervalů (tj. v minimálním rozsahu tří desítkových řádů).\n\nTuto skutečnost poprvé objevil a zveřejnil kanadsko-americký matematik a astronom Simon Newcombe v článku „Note on the Frequency of Use of the Different Digits in Natural Numbers“ publikovaném v \"American Journal of Mathematics\" (1881, č. 4, s. 39–40). Upozornil na skutečnost, že logaritmické tabulky v technické knihovně mají mnohem více ohmatané první stránky, tzn. stránky s čísly počínajícími jedničkou, než stránky na konci, tzn. stránky s čísly začínajícími číslicí 9. Usoudil, že uživatelé logaritmických tabulek (vědci a studenti přírodovědných a společenských oborů) se při své práci častěji setkávají s čísly začínajícími číslicí 1 nebo 2 než s čísly začínajícími číslicí 8 nebo 9. Na první pohled se zdá přirozené předpokládat, že první platná číslice čísel, s nimiž se lidé setkávají, bude se stejnou pravděpodobností jednička, dvojka i devítka. S touto intuitivní představou je však Newcombovo tvrzení v rozporu.\n\nNewcombe neuvedl žádnou analýzu konkrétních souborů dat, pokusil se však o určité matematické zdůvodnění výsledku. Článek upadl v zapomnění – autorovu tvrzení nebyla věnována pozornost několik desetiletí.\n\nTento z určitého hlediska přírodní jev znovu objevil v roce 1938 fyzik Frank Benford. Svá zjištění publikoval v článku „The Law of Anomalous Numbers“ v \"Proceedinggs Of The American Philosophical Society\" (1938, vol. 78, no. 4, s. 551–572). Na rozdíl od Newcomba založil svá tvrzení na empirických pozorováních. Několik let shromažďoval číselné údaje z různých zdrojů a oborů (např. plochy povodí 335 řek, měrné skupenské teplo 1389 chemických sloučenin, čísla vyskytující se na titulní stránce novin a další). Dohromady zpracoval více než 20 000 číselných údajů ve 20 různých souborech dat a ukázal, že první číslice se opravdu nevyskytují všechny stejně často. I proto se pro zmíněnou zákonitost užívá pojmenování Benfordův zákon.\n\nSimon Newcomb i Frank Benford dospěli každý jinou cestou k vyjádření téhož.\n\nPočáteční číslice \"n\" (formula_1) čísla v soustavě o základu \"b\" (formula_2) se objevuje s pravděpodobností formula_3. V desítkové soustavě (formula_4) dodržují počáteční číslice podle Benfordova zákona následující rozložení:\n\nBenfordův zákon lze aplikovat při jednoduchém testování regulérnosti voleb, odhalování účetních podvodů (vč. národních účtů), při analýze zaokrouhlovacích chyb při rozsáhlých numerických výpočtech, jako doplňkový test k dalším metodám zkoumání kvality makroekonomických dat aj.\n\n\n"}
{"id": "81940", "url": "https://cs.wikipedia.org/wiki?curid=81940", "title": "Marcel Lefebvre", "text": "Marcel Lefebvre\n\nMons. Marcel-François Lefebvre C.S.Sp. (29. listopadu 1905, Tourcoing – 25. března 1991, Martigny) byl francouzský arcibiskup, vrchní představitel katolického tradicionalismu po II. vatikánském koncilu a zakladatel Kněžského bratrstva sv. Pia X.\n\nByl apoštolským vikářem v Dakaru (1947–1955), apoštolským delegátem pro Francouzskou Západní Afriku (1948–1959), arcibiskupem Dakaru (1955–1962), biskupem Tully (1962), generálním představeným otců Svatého Ducha (1962–1968) a generálním představeným Kněžského bratrstva sv. Pia X. (1970–1982).\n\nV roce 1988 byl prohlášen za samočinně exkomunikovaného pro nedovolené vysvěcení čtyř kněží FSSPX na biskupy. Platnost této exkomunikace nikdy neuznal.\n\nNarodil se jako třetí potomek z celkem osmi dětí. Vyrůstal v katolickém prostředí, jeho matka Gabrielle Lefebvre byla členkou III. řádu svatého Františka, a již od mládí byl veden ke zbožnosti. Roku 1923 vstoupil do kněžského semináře. Po ukončení studií byl vysvěcen na kněze a rok působil jako vikář v Marais de Lomme. Posléze působil jako profesor dogmatiky a exegeze na semináři v Libreville. Od roce 1934 seminář vedl. Po dvou letech byl pověřen vedení mise v Dangile.\n\nZa 2. světové války působil v Africe, jeho otec, René Lefebvre, byl ve Francii zatčen za účast v odboji a posléze zemřel v koncentračním táboře v Sonnenburgu.\n\nV roce 1945 byl Marcel povolán zpět do Francie, ale vydržel v ní jen 18 měsíců, protože byl jmenován apoštolským vikářem v Dakaru. Po roce působení byl již apoštolským delegátem pro celou francouzsky mluvící Afriku. V roce 1955 se stal prvním arcibiskupem v Dakaru. Během jeho působení v Senegalu výrazně napomohl rozvoji křesťanství v této zemi.\n\nV roce 1962 opustil na přání papeže Jana XXIII. dakarskou diecézi a stal se biskupem v Tulle a titulárním arcibiskupem. Ovšem již po půl roce byl zvolen generálním představeným kongregace Otců sv. Ducha. Velký zlom v jeho životě představoval Druhý vatikánský koncil, kde byl členem přípravné skupiny. Na začátku koncilu byly však všechny připravené dokumenty zamítnuty. Dále se výrazně angažoval na straně tradičních katolíků a proti „protestantizaci“ Církve. Po koncilu zůstal generálním představeným Otců sv. Ducha, ale postupně se stal nežádoucím a tak se roku 1968 se své funkce vzdal. Působil dále jako předseda komise pro africké katechismy.\n\nAčkoliv měl v úmyslu se odebrat do ústraní, po naléhání několika seminaristů ve věku 65 let vypracoval stanovy kněžské sdružení, jehož úkolem je výchova a pastorace kněží. Kněžské bratrstvo sv. Pia X. bylo založeno na svátek Všech svatých v roce 1970. Již od svého založení bylo Bratrstvo kritizováno některými liberály z řad církve, nejvíce asi kardinálem Villotem. V roce svého založení bylo sídlo Bratrstva přesunuto z Fribourgu do Ecônu. Ve Fribourgu se Bratrstvo pokusil zrušit tamní biskup Pierre Mamie, ale tento úkon nebyl v souladu s církevním právem, jelikož takovéto zrušení by mohlo být učiněno pouze z Vatikánu.\n\nV průběhu let se začalo Kněžské bratrstvo sv. Pia X. šířit do dalších zemí a vysvětilo řadu kněží. V roce 1983 složil Mons. Lefebvre svou funkci a uvedl do ní svého nástupce Franze Schmidbergera.\n\nJelikož hrozilo, že se nenajde biskup, který by po jeho blížící se smrti prováděl svěcení, žádal Jana Pavla II. o vysvěcení nových biskupů. Po dlouhých jednáních k dohodě nedošlo a tak se rozhodl vysvětit čtyři nové biskupy, aby mohli pokračovat v jeho díle, i bez souhlasu seshora. Svěcení se konalo 30. června 1988 za účasti biskupa Castro Mayera jako spolusvětitele a čtyř brazilských kněží, kteří jej doprovázeli. Nově vysvěcení biskupové byli oprávněni pouze udílet svěcení, řádnou jurisdikci jim Lefebvre, aby se nedopustil schizmatu, nepředal.\n\nKněžské bratrstvo svatého Pia X. zastává názor, že tato svěcení nemusejí znamenat exkomunikaci a schizma s katolickou církví, nicméně čelní představitelé katolické církve konstatovali již 1. července téhož roku, že daný čin znamená automatickou exkomunikaci Lefebvra i spolusvětitele. Papež Jan Pavel II. v apoštolském listu \"Ecclesia Dei\" vyhlásil, že důsledkem vědomé spolupráce s bratrstvem je exkomunikace. V roce 2009 papež Benedikt XVI. exkomunikaci biskupů FSSPX zrušil.\n\n\n"}
{"id": "81941", "url": "https://cs.wikipedia.org/wiki?curid=81941", "title": "Křečov", "text": "Křečov\n\nKřečov je vesnice v severní části okresu Plzeň-sever, část obce Štichovice. Ve vsi žije okolo 22 obyvatel, její katastrální území je 361,59 ha a PSČ všech adres je 331 41. Křečov je součástí Mikroregionu Dolní Střela. V roce 2011 zde trvale žilo 28 obyvatel.\n\nVes leží 7 km jihovýchodně od Manětína v mírně kopcovitém terénu na svahu hřebenu mezi dvěma pravostrannými přítoky řeky Střely: Křečovským potokem a Chladnou. Jižně od vsi prochází silnice II/201.\n\nVes je poprvé písemně připomínána v 1. polovině 14. století, kdy ji od Jetřicha z Brda získala komenda johanitů v Manětíně. Ve 14. a 15. století byl ve vsi vladycký statek, který byl za husitských válek vypleněn a opuštěn. Roku 1420 získal od krále Zikmunda celé manětínské panství Bohuslav ze Švamberka. V druhé polovině 15. století je Křečov v držení Jana z Rokycan. Roku 1587 byl Křečov koupen Jeronýmem Hrobčickým z Manětína. Za třicetileté války bylo z 8 usedlostí 6 zničeno.\nDominantou vsi je kostel svatého Petra a Pavla, který byl poprvé postaven v polovině 14. století. V průběhu náboženských válek byl pobořen, v letech 1550–67 opraven, ale za třicetileté války znovu zničen. Poslední přestavba byla provedena v letech 1680–83 nákladem Karla Maxmiliána Lažanského. Kostel tehdy získal předsíň přistavěnou k severní straně a věž s cibulovou bání přistavěnou k západnímu průčelí. V kostele je oltářní obraz od manětínského děkana a malíře samouka J. F. Händla. Kostel je obklopen hřbitovem.\n\nNáves rozkládající se v drobné údolní nivě pod kostelem je obklopena několika zemědělskými usedlostmi. Na návsi stojí také pozdně barokní fara čp. 1, poblíž ní je velká patrová škola. V hasičské zbrojnici je uložena ruční kolová stříkačka z roku 1899. V usedlosti č. 6 je dochované roubené omítnuté obytné stavení.\n\n\nKřečov sousedí na severu za řekou Střelou se Strážištěm, na severovýchodě s Mladoticemi, na jihovýchodě s Ondřejovem a na západě s Vladměřicemi. Na sever od vsi začíná přírodní park Horní Střela.\n"}
{"id": "81948", "url": "https://cs.wikipedia.org/wiki?curid=81948", "title": "Metafora", "text": "Metafora\n\nMetafora ( , \"metafora\"; – doslova „přenesení“, v dnes archaické češtině se označovala jako \"přenáška\") je jazyková a rétorická literární konstrukce spočívající v přenášení významu na základě vnější (strukturální) podobnosti. Je druhem tropu, tedy přenášení významu původního pojmenování na jiný předmět. Je součástí běžné funkce a užívání jazyka, ale zvláštní význam má\nzejména v poezii.\n\nMetafory mohou využívat různých druhů podobnosti:\n\nOd metafory se odlišuje metonymie, což je přenášení významu na základě jiné souvislosti než podobnosti, například přenášení významu podle původu nebo příčinnosti (například z autora na dílo, z činnosti na firmu atd.), přenášení z jednoho jevu na jiný vyskytující se typicky v jeho blízkosti (udeřil hrom), z nádoby na její obsah.\n\n"}
{"id": "81949", "url": "https://cs.wikipedia.org/wiki?curid=81949", "title": "Václav Bláha", "text": "Václav Bláha\n\nVáclav Bláha (4. května 1901 Křečov – 22. března 1959 Příbram) byl český hudební skladatel a trumpetista.\n\nChodil jen do obecné školy, sám se naučil hrát na trubku a byl samoukem i v kompozici. Působil v kavárenských souborech, kinoorchestrech, v lidových a vojenských kapelách, které jej nejvýrazněji profilovaly. V polovině 30. let 20. století nastoupil na místo 2. trumpetisty v orchestru R. A. Dvorského, což bylo jeho nejvýznamnější působiště. V nakladatelství R. A. Dvorského také do roku 1948 vydal většinu svých písní na gramofonových nahrávkách i tiskem. Po skončení 2. světové války krátce vedl vlastní soubor.\n\nZatímco jako interpret se nevyhýbal moderní populární hudbě, jako skladatel se věnoval především hudbě lidové, a to i jako autor textů. Svoji úspěšnou kariéru skladatele odstartoval roku 1933 polkou \"Moje zlatá Anny\". Polky patřily mezi jeho nejznámější skladby, např. \"Jetelíček u vody\", \"Dokolečka, dokola\" a \"Včera jsem tě čekala\", uspěl i s valčíky \"Červená sukýnka\", \"Hvězdička\" a \"Tuláček\", z dalších známých lze jmenovat pochodovou píseň \"Děvče jako růže\" a sousedskou \"Babička vzpomíná\", ohlas měly i jeho pochody, tanga, mazurky aj. V druhé polovině 40. let se pokoušel psát budovatelské a masové písně, v 50. letech začal tvořit pro děti, známou se stala píseň \"Tancovala žížala\".\n\nOd roku 1951 vydával v Orbisu a ve Státním nakladatelství krásné literatury, hudby a umění v Praze, kde vyšly jeho \"Dětské písně pro zpěv a klavír\" na slova Miloše Veselého.\n\n"}
{"id": "81959", "url": "https://cs.wikipedia.org/wiki?curid=81959", "title": "Paranormální jev", "text": "Paranormální jev\n\nParanormálním jevem se nazývají skutečnosti, pro které není známo racionální vysvětlení. Paranormální jevy jsou často pro svou mohutnou iracionální složku kontroverzním tématem.\n\nExistují různé pokusy o vysvětlení paranormálních jevů, například: \n\nVýzkumem paranormálních jevů se ve světě zabývá celá řada nadšenců, hlavně z řad esoteriků. Například TAPS (The Atlantic Paranormal Society) či IPA (Indian Paranormal Society). I v České republice můžeme takové najít. Mezi populární v České republice patří tým VTPJ (Vyšetřovací Tým Paranormálních Jevů) a PGT (Paranormal GHOST team). Z esotericky zaměřených skupin to je například EPRV777 léčitele Jaroslava Drábka. Z objektivněji zaměřených jde o spolek Paranormal tým z.s. založený Ondřejem Bezouškou.\n\nDne 1. října 2012 vyhlásili belgičtí skeptici ve spolupráci s evropskou skeptickou společností ECSO soutěž “” o jeden milion euro. Finanční odměnu zde mohla získat osoba, která prokáže za kontrolovaných podmínek paranormální schopnosti, resp. takové, které jsou podle současných vědeckých poznatků krajně nepravděpodobné. V Belgii, Holandsku, Německu, Polsku i jinde byla o této akci široce informována veřejnost v rozhlase i v tisku, a první přihlášky k testování byly zaregistrovány velmi brzy. Tento projekt byl mimořádný kromě historicky nejvyšší vypsané odměny hlavně tím, že se jednalo o první celoevropskou akci zaměřenou na hledání paranormálního jevu. Česká republika se do projektu zapojila 1. ledna 2013 prostřednictvím Českého klubu skeptiků Sisyfos (člena Rady vědeckých společností České republiky) ve spolupráci s mentalistou Jakubem Kroulíkem. \n\nMožnost otestovat své paranormální schopnosti v rámci národního pretestu českým zájemcům končila po půl roce. Důvodem dřívějšího konce nabídky o národní pretest bylo, aby v případě úspěchu národního kandidáta bylo dost času pro přípravu a realizaci finálního testu v Bruselu.\n\nV České republice se národní výzvy pořádané Českým klubem skeptiků Sisyfos nakonec zúčastnili dva lidé. Pokusili se prokázat schopnost mimosmyslově vnímat, neuspěl však ani jeden. V dalších evropských zemích během jednoho roku trvání akce proběhly desítky testů různých paranormálních schopností v oblastech jako je jasnovidnost, telepatie, telekineze, materializace, proutkařství, senzibilských schopností, psychotroniky apod. Výsledek žádného z testovaných účastníků dosud nepřekročil stanovený pravděpodobnostní poměr, tudíž žádný z nich dosud neuspěl.\n\nPřestože v Evropě výzva trvala celý rok a v České republice půl roku, objevilo se i u nás mnoho zájemců, kteří nakonec z různých důvodů připravované testy nepodstoupili. Projekt Paranormální výzva Českého klubu skeptiků Sisyfos proto od prvního ledna 2014 plynule navazuje na - \"Evropskou milionovou cenu\".\n\nČeský klub skeptiků Sisyfos nabízí od 1. 5. 2014 ve spolupráci s dobrovolnými donátory v čele s Václavem Dejčmarem finanční odměnu té osobě, která za kontrolovaných podmínek prokáže své paranormální schopnosti. Na rozdíl od Randiho  se může k Paranormální výzvě kdokoliv dobrovolně připojit a nabídnout navýšení finanční odměny.\n\nAktuální seznam donátorů je k nahlédnutí oficiálním webu Paranormální výzvy.\n\nVeškeré experimenty Paranormální výzvy se pečlivě dokumentují a videa z experimentů jsou veřejně přístupná youtube.\n"}
{"id": "81961", "url": "https://cs.wikipedia.org/wiki?curid=81961", "title": "Seznam ohrožených živočichů v Česku", "text": "Seznam ohrožených živočichů v Česku\n\nSeznam ohrožených zvířat v Česku uvádí ohrožené druhy chráněné v Česku zákonem o ochraně přírody a krajiny podle vyhlášky 395/1992 Sb. a změnové vyhlášky 175/2006 Sb. Ve skutečnosti je v Česku ohrožených druhů mnohem víc, hlavně mezi bezobratlými. Např. v Červeném seznamu bezobratlých druhů České republiky je uvedeno 6 436 druhů.\n\nNěkteré druhy uvedené v tomto seznamu už mohly svůj status změnit, například vyhynuly.\n"}
{"id": "81962", "url": "https://cs.wikipedia.org/wiki?curid=81962", "title": "A/D převodník", "text": "A/D převodník\n\nAnalogově digitální převodník (zkratky A/D, v angličtině i ADC) je elektronická součástka určená pro převod spojitého (neboli analogového) signálu na signál diskrétní (digitální). Důvodem tohoto převodu je umožnění zpracování původně analogového signálu na číslicových počítačích. Mezi nimi v současnosti převažují digitální signální procesory DSP, které jsou právě na zpracování takových signálů specializované. V digitální podobě se také dají signály daleko kvalitněji zaznamenávat a přenášet.\nOpačný převod z digitálního signálu na analogový zajišťuje D/A převodník.\n\nPřevod spojitého signálu na diskrétní se skládá ze dvou fází. Nejprve se provede vzorkování signálu, a potom následuje kvantování.\n\nÚsek spojitého signálu se sice dá donekonečna zvětšovat a pozorovat tak jeho nekonečně malé detaily, ale protože počítače mají pouze konečnou kapacitu paměti a ani nejsou nekonečně rychlé, musíme se u reálného vzorkování při A/D převodu omezit pouze na nezbytně nutné množství vzorků, které budeme dále zpracovávat.\nVzorkování se provede tím způsobem, že rozdělíme vodorovnou osu signálu (v našem příkladu je na této ose čas) na rovnoměrné úseky a z každého úseku odebereme jeden vzorek (na obrázku jsou tyto vzorky znázorněny červenými kolečky). Je přitom zřejmé, že tak z původního signálu ztratíme mnoho detailů, protože namísto spojité čáry, kterou lze donekonečna zvětšovat dostáváme pouze množinu diskrétních bodů s intervalem odpovídajícím použité vzorkovací frekvenci.\n\nChyba vzorkování může ovšem být ještě daleko horší. Pokud se totiž v původním spojitém signálu vyskytuje frekvence vyšší než je polovina vzorkovací frekvence (nazývaná též Nyquistova frekvence), dojde, jak praví Shannonův teorém, k úplnému a nenávratnému zkreslení signálu díky jevu nazývajícímu se aliasing. Aliasingu se dá zabránit jedině takzvaným antialiasing filtrem, což je dolní propust zařazená před převodníkem. Ta nedovolí frekvencím vyšším než je Nyquistova frekvence vstoupit do převodníku.\n\nNapříklad u záznamu hudby na CD je použita vzorkovací frekvence 44,1 kHz, takže na CD mohou být zachyceny frekvence zhruba do 22 kHz. Vzhledem k tomu, že rozsah frekvencí slyšitelný lidským uchem se uvádí jako 20 Hz – 16 kHz, je tak na CD možno zaznamenat slyšitelné spektrum v celé šíři.\n\nV telekomunikacích se používá vzorkování 8 kHz (standardní telefonní pásmo je od 0,3 do 3,4 kHz), takže nejvyšší přenesená frekvence je 4 kHz, a to je pro přenos hlasu dostačující.\n\nVzhledem k tomu, že počítače a další zařízení dále zpracovávající digitální signál umí vyjádřit čísla pouze s omezenou přesností, je potřeba navzorkované hodnoty upravit i na svislé ose. Protože se hodnota vzorku dá vyjádřit pouze po určitých kvantech, nazýváme tuto fázi A/D převodu kvantování.\nNa obrázku může veličina na svislé ose například nabývat pouze celočíselných hodnot. Aby bylo možné určit, které hodnoty má po kvantování nabývat určitý vzorek, je třeba rozdělit prostor kolem jednotlivých hodnot na toleranční pásy (jeden takový pás je naznačen kolem hodnoty 0). Kterémukoliv vzorku, který padne do daného tolerančního pásu, je při kvantování přiřazena daná hodnota. Kvantované hodnoty jsou na obrázku naznačeny zelenými kolečky.\nJak je vidět, kvantované hodnoty se ve většině případů liší od skutečných navzorkovaných hodnot. Velikost kvantizační chyby je vzdálenost mezi kvantovanými a původními navzorkovanými body, na obrázku ji vyjadřují délky pomyslných úseček mezi červenými a zelenými kolečky. Velikost této chyby se pohybuje v intervalu +1/2 až -1/2 kvantizační úrovně.\n\nProtože se digitální signál zpravidla zpracovává na zařízeních pracujících ve dvojkové číselné soustavě, bývají počty kvantizačních úrovní A/D převodníků zpravidla rovny N-té mocnině čísla 2, přičemž nakvantovaný signál pak lze vyjádřit v N bitech.\n\nPokud bychom vynesli velikosti chyb od jednotlivých vzorků do grafu, získali bychom náhodný signál, kterému se říká kvantizační šum. Velikost šumu je zvykem vyjadřovat jako poměrné číslo v decibelech, a sice jako poměr užitečného signálu ku šumu. Protože číslo ve jmenovateli zlomku – kvantizační chyba je u všech lineárních převodníků stejná (interval +1/2 až -1/2 kvantizační úrovně), závisí velikost kvantizačního šumu jen na čitateli zlomku, tedy na velikosti užitečného signálu, což je maximální počet kvantizačních úrovní daného převodníku.\n\nNapříklad u 16 bitového kvantování použitého u záznamu hudby na CD je odstup signálu od šumu 16 . 6,02 = 96,32 dB\n\nDíky diskretizaci původního spojitého signálu ve dvou osách nemůže ve většině případů signál zpětně převedený z digitální podoby do analogové přesně odpovídat původnímu signálu. Černá čára na obrázku znázorňuje zpětným D/A převodem zrekonstruovaný analogový signál, zatímco modrá čára je původní analogový signál, ze kterého byl A/D převodníkem získán signál digitální (zelená kolečka).\n\nParalelní A/D převodník je nejrychlejším typem A/D převodníku, protože převod probíhá v jednom časovém okamžiku. Kvantování vstupního signálu se vyjadřuje v komparátorech, které porovnávají vstupní napětí s odstupňovaným referenčním napětím (vytváří se v odporové síti). Převodník s rozlišitelností n-bitů obsahuje 2-1 komparátorů. Vzorkování vstupního signálu se uskutečňuje zápisem stavu výstupů komparátorů do klopných obvodů (příchodem hodinového impulsu). Dekodér je kombinační obvod, který převádí informaci o výstupech komparátorů na určitý kód.\n\nSnaha o obvodové zjednodušení paralelních převodníků při zachování relativně krátké doby převodu vedla k převodníku s postupnou komparací. První komparační převodník A/D-1 obsahující 15 komparátorů provádí převod vyšších čtyř bitů výstupního slova. Výstupní napětí A/D-1 se převede na analogový signál a odečte se od vstupního napětí v rozdílovém zesilovači. Zbytkové napětí, které je menší než 1/16 vstupního rozsahu, se zesílí (16x) a poté se digitalizuje druhým komparačním převodníkem. Výstup druhého převodníku je nižší část výstupního slova. Výhodou je, že obsahuje menší počet komparátorů při zachování vysoké četnosti převodu.\n\nJsou to v podstatě automatické kompenzátory napětí. Porovnávají vstupní napětí s hodnotou zpětnovazebního napětí, získaného pomocí D/A převodníku z výstupního číslicového slova. Tento výstup se mění tak dlouho, dokud není rozdíl obou napětí minimální, a poté se analogové číslicový převod ukončí. Podle toho, jakým způsobem se řídí změna výstupního slova, rozdělujeme kompenzační převodníky na čítací, sledovací a s postupnou aproximací. Kompenzační převodníky patří k nejpoužívanějším, protože jsou konstrukčně jednoduché a relativně rychlé.\n\nNa začátku cyklu se spuštěním signálu start vynuluje čítač. Na vstupu je připojeno napětí, na výstupu komparátoru je log1 a do čítače začnou přes hradlo AND procházet impulsy z generátoru, obsah čítače se s krokem LSB zvyšuje, z výstupu čítače jde také signál do zpětnovazební větve, ve které je zapojen číslicově analogový převodník. Napětí na výstupu D/A převodníku se postupně zvyšuje. Dosáhne-li toto napětí hodnoty vstupního napětí, překlopí se komparátor do stavu L, tím se uzavře hradlo, přeruší se impuls v generátoru, čítání se zastaví a do paměti se zapíše platné výstupní slovo. Další čítací impuls se provede signálem start.\n\nMá stejný princip jako čítací, pouze je použit obousměrný čítač, který může čítat vpřed i vzad. Napěťový komparátor řídí směr čítání, takže číslicový výstup sleduje změny vstupního napětí. Patří mezi často používané převodníky. U čítacího a sledovacího převodníku se v každém taktu generátoru hodinových impulsů mění slova vždy o hodnotu LSB.\n\nPři použití postupné aproximace se zkusmo nastaví jednotlivé váhové bity. Začíná se bitem MSB a končí bitem LSB. Na začátku cyklu převodu se nastaví hodnota převodu výstupu aproximačního registru na 10000000, čemuž odpovídá výstup zpětnovazebního D/A převodníku UREF/2. Toto napětí se porovnává v komparátoru s vstupním napětím. Je-li UVST větší než UREF/2, ponechá se MSB nastaven na 1, v opačném případě se vrátí na 0. V druhém kroku se zkusmo nastaví na 1 další váhový bit. Na výstupu tedy bude 11000000 nebo 01000000, podle výsledku předchozího kroku. Opět se porovná zpětnovazební a vstupní napětí a aktuální bit se nastaví na 1 nebo se vrátí na 0, takto se postupuje až k LSB. U tohoto převodníku je doba převodu nižší než u čítacího převodníku a je nezávislá na vstupním napětí. Změna vstupního napětí během převodu způsobí chybu, a proto na rozdíl od čítacího převodníku musí být vstup opatřen vzorkovacím obvodem. Převodníky se vyrábí 8bitové a 16bitové.\n\nZákladem těchto převodníků je integrátor, tzn. výstupem převodníku je číslo odpovídající průměrné hodnotě vstupního napětí za určitou dobu. Vliv průměrování vyžaduje zapojit na vstup vzorkovací obvod. Použití integrátoru také potlačuje šumová napětí vyšších frekvencí. Podle funkce rozlišujeme integrační A/D převodníky s mezipřevodem na frekvenci a s mezipřevodem na časový interval.\n\nTento typ převodníku se často používá v multimetrech. Vlastní převod probíhá ve dvou taktech. Na začátku měřícího cyklu je integrační kondenzátor vybitý a čítač vynulovaný. V prvním taktu je na vstup integrátoru přivedeno vstupní napětí a čítač čítá impulsy krystalového generátoru. Absolutní hodnota napětí na integrátoru se zvyšuje se strmostí danou velikostí vstupního napětí. Tento děj probíhá tak dlouho, dokud nedojde k zaplnění čítače (přetečení). V okamžiku přetečení čítače (všechny výstupy jsou ve stavu L) je zahájen druhý takt, přepne se přepínač a na vstup integrátoru se připojí referenční napětí opačné polarity, než je vstupní napětí. Absolutní hodnota výstupního napětí integrátoru se zmenšuje. Jakmile dosáhne nulové hodnoty, překlopí komparátor a tím se ukončí převod. Výhodou převodníku s dvojitou integrací je, že je eliminován vliv časové nestability RC prvků integrátoru a kmitočtu oscilátoru. Důležitá je přesnost a stabilita referenčního napětí.\n\nUmožňují dosáhnout velmi vysoké linearity převodu při vysokém rozlišení, až 24 bitů. Rychlost převodu je ale nižší. Lze digitalizovat v pásmu do desítek kHz– nízkofrekvenční pásmo. Převodník se skládá ze sigma-delta modulátoru a číslicového filtru. Základními obvody modulátoru jsou dolní propust (integrátor), napěťový komparátor a klopný obvod typu D, překlápěný hodinovým signálem s frekvencí f0. Dále je zde zpětnovazební větev s jednobitovým D/A převodníkem, což je vlastně přepínač dvouhodnotového signálu UREF. Tento signál se odečítá od vstupního napětí v rozdílovém zesilovači. U převodníku vzniká kvantizační šum, který je rovnoměrně rozložen v pásmu spektra frekvencí od 0 do f0/2, jestliže u číslicového filtru vzorkujeme frekvencí f0/K, kde K se nazývá koeficient nevzorkování (bývá 10 – 10), sníží se efektivní výkon kvantizačního šumu a dojde ke zvýšení efektivního počtu převodníku. Sigma-delta převodníky se hodí pro měření stejnosměrných nebo pomalu se měnících napětí.\n\n\n"}
{"id": "81963", "url": "https://cs.wikipedia.org/wiki?curid=81963", "title": "Mořic Pícha", "text": "Mořic Pícha\n\nMořic Pícha (18. dubna 1869 Šebetov – 13. listopadu 1956 Hradec Králové) byl český duchovní, 22. biskup královéhradecký a církevní právník.\n\nPo teologických studiích v Římě byl 25. února 1893 v Lateránské bazilice vysvěcen na kněze. Nejdříve působil na Karlovarsku. Od roku 1897 byl ceremoniářem pražských arcibiskupů, z nichž Lev Skrbenský ho jmenoval svým osobním tajemníkem. V roce 1912 se stal metropolitním kanovníkem u sv. Víta. V dalších letech pracoval jako kancléř arcibiskupské konzistoře, generální a kapitulní vikář, zkušební komisař při rigorózech na bohoslovecké fakultě. Rovněž byl činný při manželském církevním soudu, ve správě arcibiskupského semináře, Arnoštovy koleje, Haléře sv. Vojtěcha nebo Piova spolku.\n\nMořic Pícha byl také ředitelem Díla šíření víry a redaktorem jeho věstníku. Za své zásluhy byl jmenován apoštolským protonotářem (1921) a při pouti do Říma 1923 u příležitosti třicátého výročí jeho svěcení ho papež Pius XI. přijal v soukromé audienci. Pícha byl uznávaný právník, proto se podílel na přípravách a později i uskutečňování modu vivendi, který byl uzavřen mezi československou vládou a Apoštolským stolcem v roce 1928. Byl členem Řádu sv. Lazara Jeruzalémského.\n\nPo vynucené rezignaci arcibiskupa Kordače v červenci 1931 byl krátce kapitulním vikářem pražské arcidiecéze a dne 22. října 1931 byl jmenován královéhradeckým biskupem; konsekrován byl o měsíc později v katedrále sv. Víta. Dne 5. prosince téhož roku přijel do Hradce Králové, kde při slavnostním uvítání řekl: „\"Přicházím v důvěře v Boha a jeho pomoc, spoléhaje na vaši spolupráci a na své vlastní síly. Jsem již ve věku pokročilejším, zato mám větší zkušenosti a více vědomostí, které mi dávají naději, že budu jich moci plně využiti ve svém novém úřadě. Přináším dobrou vůli a snahu a přeji si jen vaší lásky. Bude-li mezi námi panovat mír, pochopení a vzájemná láska, bude Hradec opravdovým hradem míru a pokoje\"“.\n\nTento apoštolský program pak shrnul i následujícího dne při své intronizaci. Biskup Pícha sledoval vývoj charitativní i misionářské činnosti, pečoval o opravy chrámů a jiných církevních historicko-uměleckých památek. Byl krajně nedůvěřivý k jakýmkoli inovacím v církvi. Diecézi vedl pevnou rukou a jakoukoli neposlušnost nebo morální selhání podřízených neváhal přísně trestat. Za svoji přínost si dokonce vysloužil přezdívku „Ivan Hrozný“.\n\nV době 2. světové války byl s ostatními biskupy a ordináři nucen k projevům loajality vůči Velkoněmecké říši (zaslal například blahopřejný dopis Emanuelu Moravcovi). Na konci války ho K. H. Frank, který se pokoušel o separátní mír se západními mocnostmi, použil jako prostředníka ke kontaktům s Apoštolským stolcem. Díky této vynucené spolupráci s nacisty se stal terčem diskreditační kampaně po roce 1945.\n\nPo roce 1948 se společně snažil o dohodu církve se státem, poté co se tato možnost ukázala jako beznadějná, připojil se Pícha k odporu ostatních biskupů. Dne 15. června 1949 spolupodepsal pastýřský list \"Hlas československých biskupů a ordinářů věřícím v hodině velké zkoušky\" a v neděli 19. června jej veřejně přečetl. V dubnu 1950 předčasně vysvětil 19 seminaristů a 30. dubna 1950 tajně vysvětil na biskupa tehdejšího vicerektora diecézního semináře Karla Otčenáška.\n\nOd 3. května 1950 byl v domácím vězení a postupně začal spolupracovat s komunistickým režimem. 12. března 1951 složil slib věrnosti republice, který byl podmínkou pro výkon jakékoliv duchovenské činnosti. Jeho izolace byla zrušena a biskup směl opět přijímat návštěvy. Vztah biskupa Píchy ke státu po složení slibu lze označit jednoznačně za loajální. Navzdory všem pozdějším legendám s komunistickým režimem skutečně spolupracoval, i když zřejmě ne s nadšením a z přesvědčení. Naopak o biskupech, kteří slib nesložili, se vyjadřoval před zmocněncem nelichotivě.\n\nJeho pastýřské listy po složení slibu byly již natolik prokomunistické, že je někteří kněží odmítali číst, dílem pro jejich obsah, dílem z přesvědčení, že nemůže být jejich skutečným autorem. Biskup za to nejdříve několik z nich suspendoval pro neposlušnost, vyvolalo to však natolik veliké pobouření v jejich farnostech, že to bylo nepříjemné i SÚC, jehož úředníci další suspendace biskupovi rozmluvili.\n\nZemřel na rakovinné onemocnění ve večerních hodinách 12. listopadu 1956 ve vojenské nemocnici v Hradci Králové. V neděli 18. listopadu byla jeho rakev vystavena v katedrále sv. Ducha a o den později se konal pohřeb. V pondělí večer byl Mořic Pícha pohřben v Chrasti u Chrudimi.\n\n\n"}
{"id": "81969", "url": "https://cs.wikipedia.org/wiki?curid=81969", "title": "Indira Gándhíová", "text": "Indira Gándhíová\n\nIndira Priyadaršiní Gándhíová, nepřechýleně Indira Priyadaršiní Gándhí (इन्दिरा प्रियदर्शिनी गान्धी) (19. listopadu 1917 – 31. října 1984) byla indická politička.\n\nIndira Gándhíová byla dvakrát indickou ministerskou předsedkyní. Poprvé od 19. ledna 1966 do 24. března 1977 a podruhé od 14. ledna 1980 až do roku 1984, kdy byla zavražděna.\n\nIndira Gandhíová se narodila v roce 1917 v malém indickém městečku. Jejím otcem byl indický politik Džaváharlál Néhrú. Vystudovala nejprve bengálskou, poté Oxfordskou univerzitu (Somerville College) a roku 1942 se vdala za jednoho z funkcionářů strany, Feroze Gándhího. Pod otcovou patronací se Indira zapojila do politického života a zastávala významné funkce ve straně, až se roku 1964 stala ministryní informací indické vlády. O dva roky později, na jaře 1966, byla zvolena předsedkyní strany, díky čemuž se téměř automaticky stala také ministerskou předsedkyní. Již v následujícím roce však došlo k vnitrostranické krizi a Indira se musela funkce vzdát. Až indické vítězství ve válce s Pákistánem a reorganizace strany jí přinesly na jaře 1972 přesvědčivé volební vítězství, kterým dokázala své schopnosti političky. Úspěšně překonala několik volebních porážek, vícekrát byla svými protivníky zatčena a uvězněna, vždy se však dokázala po několika měsících či letech opět vrátit do čela země.\n\nZa její vlády pokračovala Indie úspěšně v takzvané politice neangažovanosti, jejíž základy položil Néhrú. Jeho dcera však daleko více inklinovala ke spolupráci s Moskvou, což bylo dáno mimo jiné i čínsko-indickými spory. Populační exploze v zemi vedly premiérku k úvahám o zvýšení mezinárodní prestiže. Prostředkem k tomu se stala nejen podpora proindických hnutí v okolních zemích, ale i koketování s atomovou zbraní a kosmickým výzkumem. Neřešené domácí problémy, ať nacionální nebo náboženské, však byly rubem úspěšné zahraniční politiky. Pokusy Sikhů o získání nezávislosti Paňdžábu byly potlačovány armádou, secesionistickým záměrům mělo být definitivně zabráněno dobytím nejvýznamnější svatyně Sikhů, Zlatého chrámu, což vedlo v červnu 1984 k masakru v Amritsaru.\n\nDne 31. října 1984 byla zastřelena příslušníky své sikhské ochranky Beantem Singhem a Satwantem Singhem. Důvodem k atentátu byla Operace Modrá Hvězda vedená indickou armádou proti sikhským separatistům, kteří obsadili Zlatý chrám v Amritsaru.\n\nZa dalších sedm let se stal obětí atentátu i její nejstarší syn a nástupce ve funkci indického premiéra Rádžív Gándhí, čímž skončila vláda rodiny Néhrúů v Indii.\n\nJejí jméno nese mírová Cena Indiry Gándhíové udělovaná od roku 1986.\n\n"}
{"id": "81970", "url": "https://cs.wikipedia.org/wiki?curid=81970", "title": "First-person shooter", "text": "First-person shooter\n\nFirst-person shooter (zkráceně FPS; ) je podžánr stříleček charakteristický simulací vlastního pohledu herní postavy, neboli postavy za kterou hráč jedná v samotné hře. Zkratka znamená v češtině \"střílečka z pohledu první osoby\". Tento pojem se používá i k odlišení od akčních her zobrazovaných z pohledu třetí osoby (tzv. third-person shooter (TPS) – \"střílečka z pohledu třetí osoby\").\n\nPro znázorňované násilí a snahu o maximální vizuální realismus, zastoupený ve většině her tohoto žánru, stává se tento žánr kontroverzním odvětvím herního průmyslu.\n\nDříve se také používal, dnes už zastaralý výraz \"doomovka\", užívaný zejména komunitou počítačových hráčů a videoherními periodiky v\nČeské republice, označení \"doom klon\" mělo pak význam celosvětový (oba výrazy odkazují na legendární počítačovou hru \"Doom\" z roku 1993).\n\nJako jedna z prvních her, která založila žánr her FPS na PC je \"Wolfenstein 3D\" od společnosti id Software, která je již považována za kultovní a průkopnickou.\n\nPrvní jejich hra \"Wolfenstein 3D\", byla poměrně jednoduchá, vaše postava byla agentem, který se musí zachránit z nacistické pevnosti. Na výběr bylo několik zbraní jako nůž, pistole, samopal a vícehlavňový kulomet gatling. Nepřátelé byli prostí vojáci s různou vyzbrojí, občas nějaký ten pes nebo boss v závěrečné úrovni s kulometem.\n\nNásledující hrou je dnes již také klasika – \"Doom\". Ta posílila žánr FPS her a přidala jim ještě hru více hráčů – multiplayer. Tato hra již byla náročnější – běžela na strojích Intel 80386 s 4MB paměti – a měla více úrovní.\n\nDalším mezníkem byl \"Quake\", který byl již velmi revoluční – byl kompletně 3D a neobsahoval žádné sprity (animovaná textura, místo postav nebo objektů), později podporoval i 3D akceleraci grafiky. Hra byla cíleně vytvořena jako otevřená, přídavky a mapy se daly vytvořit pomocí nástrojů. \"Quake\" používal pro skriptování vlastní programovací jazyk Quake C.\n\nNa všech těchto hrách vytvořila komunita hráčů různé vlastní přídavky a samozřejmě některé společnosti si koupily licenci na herní 3D engine a vytvořily vlastní hru na tomto engine. Nejznámější jsou \"Hexen\" a \"Heretic\" což je obdoba \"Doom\"u ve fantasy prostředí.\n\nKonkurenčními projekty byly hry Duke Nukem 3D, Unreal a Half-Life. Tyto projekty odstartovaly vznik silného konkurenčního prostředí, které existuje dodnes. \"Duke Nukem 3D\" byl založen na starším typu engine s 3D konstrukcí map ale se zastaralou grafikou a dalšími omezeními. Sázel zejména na zábavnost, výbornou hratelnost a interaktivní prvky. Hra \"Unreal\" používá svůj vlastní engine, který je dosud vyvíjen a patří mezi nejlicencovanější, spolu s enginem \"Doom 3\" a \"Quake 3\" od společnosti ID Software. \"Unreal\" a jeho engine zaujal velice pěknou grafikou, výbornou hudbou, atmosférou a pokročilou inteligencí (AI – umělá inteligence), kterou programoval autor populárních botů pro \"Quake 2\". Jako jedna z prvních her obsahovala určité interaktivní prvky – nešlo jen o pouhé střílení. Half-Life byl založen na rozšířeném engine Quake, jež umožňoval jako jedna s FPS her interaktivitu nejen s prostředím ale i s osobami. Hra se stala velice populární díky poutavému příběhu, vysoké hratelnosti a díky velkým možnostem rozšíření která pro hru vyšla. Jedním z nejznámějších rozšíření je \"Counter-Strike\", které původně vyšlo jako doplněk zdarma, ale od verze 1.6 je vydavatelem šířen pouze jako samostatná komerční hra nebo doplněk ke hře \"Half-Life\".\n\n"}
{"id": "81972", "url": "https://cs.wikipedia.org/wiki?curid=81972", "title": "Josef Doubrava", "text": "Josef Doubrava\n\nJosef Doubrava (29. dubna 1852 Mníšek pod Brdy – 20. února 1921 Hradec Králové) byl český katolický duchovní, který se stal 20. královéhradeckým biskupem.\n\nPo teologických studiích v Římě a vysvěcení na kněze (1876) působil jako kaplan v Petrovicích u Sedlčan, v roce 1877 byl administrátorem v Dublovicích. V roce 1880 se stal adjunktem pražské teologické fakulty, v roce 1883 vicerektorem a později rektorem arcibiskupského semináře. V témže roce získal doktorát teologie a byl činný jako profesor církevního práva. Byl znamenitým znalcem svého oboru, z něhož uveřejnil řadu důležitých článků a studií v odborných časopisech. V devadesátých letech byl kanovníkem u sv. Víta, předsedou manželského soudu, ale i předsedou Archeologického sboru muzea království českého a jednatelem Křesťanské akademie. Dne 9. února 1903 byl jmenován královéhradeckým biskupem a potvrzení svého úřadu získal od papeže Lva XIII. 22. června téhož roku. Biskupské svěcení přijal 29. června a vzápětí se ujal správy diecéze. Za zmínku stojí, že od prosince 1918 působil i jako apoštolský administrátor pražské arcidiecéze. Zemřel ve svém sídle 20. února 1921 a byl pohřben na pouchovském hřbitově. V dolní modré polovině znaku je zlatý kříž, na levém rameni kříže zlatá hvězda.\n\n\n"}
{"id": "81976", "url": "https://cs.wikipedia.org/wiki?curid=81976", "title": "Pepa Nos", "text": "Pepa Nos\n\nPepa Nos, vlastním jménem Josef Nos (* 16. května 1949 Šumperk), je český písničkář, autor knih, příležitostný herec vedlejších rolí a učitel jógy. Jako písničkář vystupuje především v malých klubech a ve školách, příležitostně i na festivalech. Jeho písničky se jen zřídka objevují v rozhlase nebo v televizi. Je autorem více než 300 písní, ve většině případů vlastních textů i hudby. Je také zakladatelem a pořadatelem festivalu Krylonoce.\n\nDětství prožil ve Vidnavě, je potomkem lidového řezbáře. Vystudoval gymnázium v Jeseníku. V roce 1967 byl přijat na Vysokou školu strojní a textilní v Liberci, ale po měsíci ze školy odešel. Od roku 1968 studoval nejprve rok na jazykové škole v Ostravě, pak pět let angličtinu a francouzštinu na Karlově univerzitě v Praze.\n\nOd roku 1974 veřejně vystupuje. Roku 1976 na podnět olomouckého kulturního inspektora Tylšara dostal půlroční zákaz činnosti od Středočeské krajské agentury za to, že si při vystoupení zul boty, tedy „svlékal se“. V roce 1982 mu bylo zakázáno se „zpíváním živit“ a zároveň proti němu bylo zahájeno trestní řízení (nedovolené podnikání, příživnictví, rozkrádání majetku v socialistickém vlastnictví), pod záminkou duševní poruchy mu byl odebrán řidičský průkaz. Roku 1982 se začal živit jako lektor angličtiny. Roku 1984 byl na základě vykonstruovaných obvinění z hospodářské kriminality odsouzen na dva roky s podmínkou na pět let. V roce 1985 byl zproštěn obvinění.\n\nByl veden jako kandidát tajné spolupráce s krycím jménem Trubadúr. V rámci spolupráce byl vyslýchán roku 1978 na StB, tajnou policii zajímaly především informace o Vlastimilu Třešňákovi a o poměrech mezi organizátory \"nezávislých\" kulturních akcí. \n\nPořádal komorní festival \"Nosova koliba\" na své chalupě ve Vlčkové na Zlínsku. Od roku 2000 pořádá festival Krylonoce na počest Karla Kryla. Dlouhodobě se angažuje v ekologických aktivitách. Od roku 1984 působí jako učitel jógy; každoročně vede kurzy jógy v Chorvatsku. Mluví plynule polsky, anglicky a francouzsky.\n\nPepa Nos skládá a hraje od svých 16 let, jeho první písničkou, jakmile se naučil první tři akordy, byla \"Proč Amor do mě vstřelil šíp?\". V osmdesátých letech byl spjat s písničkářským sdružením Šafrán.\n\nZpívá převážně vlastní písničky. Mezi nejznámější Nosovy písničky patří \"Agent sí aj ej\" a \"Země je kulatá\". Písnička \"Nedej se!\" dala název a příležitostnou část znělky pořadu České televize, vysílanému od počátku roku 2000 dosud. Do jeho repertoáru však patří i přeložené texty jiných autorů (\"Časy se mění\", \"The Times They Are Changing\" od Boba Dylana) nebo zhudebněné básně (\"Když…\" Rudyarda Kiplinga v přebásnění Otokara Fischera, od Františka Gellnera \"Babička Málková\", \"To je teď celá moudrost moje\", \"Noc byla. Usnout nemoh‘ jsem…\", od Jaroslava Durycha \"Básníku, básniku\"). Písničku \"Můj zpěv\" složil pro svoji dceru Lucii.\n\nHraje na kytaru, foukací harmoniku, občas i na klavír. Texty zasahují od filosofických, duchovních a společensko-kritických témat až k pohrávání si s jazykem a situacemi. Často improvizuje, texty i provedení jednotlivých písniček se postupně vyvíjejí a sotvakdy jsou na dvou různých koncertech stejné. Na svých produkcích nejsoustavněji spolupracoval s basistou Jardou Kovářem a houslistou Slávkem Formanem, doprovázeli jej však i mnozí další muzikanti.\n\nJeho výchovné koncerty a besedy na školách, na něž se v posledních letech často nechává zvát, vyvolávají velmi rozporuplné reakce. Nezřídka bývají označovány jeho projevy za trapné, ale mezi žáky se najdou i vděční příznivci.\n\nMá osobitý styl, který recenzent Jan Sobotka nazval „neurotickým pidlikáním, sahajícím až kamsi k západoafrickým griotům“. Josef Vančura zmiňuje jeho „neuvěřitelné, absurdní frázování a grimasy“, ale i „písničky plné poetismu a něhy s překvapivě krásnými melodiemi, zpívané prostě, bez pitvoření“. Petr Korál zmiňuje „typicky nosovské hlasové vylomeniny“ a „obligátní legrácky, v nichž někdy sklouzává až za hranici vtipnosti a vkusu“, a že Nos „občas dokáže vysypat ze skladatelského rukávu tak silnou melodii, až se z toho tají dech“ a o „neuvěřitelně „vážných“ písničkách někdy bezmála existenciálního charakteru“. Vít Beat Nose charakterizuje slovy „divně mumlající mužík s vizáží jurodivého skřítka“, který „je ve své kritice nešetrný a nevyvážený, téměř dokonale kontroverzní, (…) důsledně antikomunistický, moralizující a kulturně elitistický“ a hlavním problémem jehož agitek je „přílišná doslovnost a nešťastná zaťatost“. Markéta Havelková ho charakterizuje: „Sarkasta a moralista, který se šklebí a pitvoří. Vydává nejrůznější zvuky napodobující nástroje. Ale zároveň dovede pak překvapit jako docela vážný autor poetických a melancholických písniček.“ a „jeho kritika je někdy už trochu vyšumělá.“ Podle nadporučíka Kotála Nos „ve svých písních napadá současné zřízení ČSSR a zesměšňuje různá opatření stranických orgánů. Texty jeho písní jsou vesměs dvojsmyslné, plné invektiv…“ Jiří Černý už v roce 1974 napsal: „Doslova mě zvedl Josef Nos, nejdřív podobností s Dlouhým Bidlem z Bratrstva kočičí pracky, potom nevídaným rozkročeným posedem a zlostně náruživým stylem hry na kytaru a nakonec svými výsměšnými popěvky proti měšťáctví, zápecnictví a unylosti. To už není talent, to je kus hotového stylu, navazujícího na nejlepší české předchůdce, ale přece ojedinělého…“ Vytýká mu „jednostrunnost, rýmovnický infantilismus na hranici humpoláctví, nevybíravost zbraní při útocích na posluchačské bránice“.\n\nPoliticky se angažuje v protikomunistických aktivitách, veřejně sympatizoval například s Petrem Cibulkou a Vladimírem Hučínem. V roce 2002 jej Cibulkova strana Pravý blok prezentovala jako svého kandidáta na prezidenta republiky. V roce 2002 kandidoval do Poslanecké sněmovny PČR jako jediný kandidát za Balbínovu poetickou stranu ve Středočeském kraji. V roce 2010 kandidoval do Poslanecké sněmovny PČR za stranu Moravané v Moravskoslezském kraji. Do krajských voleb v roce 2012 vedl kandidátku strany Volte Pravý Blok ve Středočeském kraji. Ve volbách do Evropského parlamentu v roce 2014 kandidoval jako nestraník na 4. místě kandidátky strany Pravý blok, ale neuspěl.\n\nVe volbách do Senátu PČR v roce 2018 kandidoval jako nestraník za hnutí SPD v obvodu č. 38 – Mladá Boleslav. Se ziskem 4,47 % hlasů skončil na posledním 7. místě.\n\nVeřejně prezentuje své extrémně kritické postoje a názory na homosexualitu, liberální politiku, islám, Evropskou unii; např. v rozhovoru pro server Parlamentní listy prohlásil, že „buzeranti jsou nenormální, co si budeme povídat“. Ve svých glosách pravidelně slovně napadá a vulgárními výrazy označuje každého, kdo nesdílí jeho názor. \n\nVe volbách do Evropského parlamentu v květnu 2019 kandidoval jako nestraník na 15. místě kandidátky hnutí SPD, ale nebyl zvolen.\n\nPepa Nos se opakovaně soudil s vydavateli novin, které o něm zveřejnily informaci, že podepsal spolupráci se Státní bezpečností a hned nato se údajně jako agent znehodnotil tím, že to na koncertě veřejně oznámil před písničkou \"Agent sí aj ej\". Informace se objevila 11. února 2004 v \"Mladé frontě DNES\". Autoři uvedli, že ji vyslechli ústně od Vladimíra Justa, a ten se 18. listopadu 2005 Nosovi veřejně omluvil. Přesto i poté některé noviny informaci opakovaly. Dne 4. října 2006 vyhrál spor s Lidovými novinami a 30. listopadu 2006 vyhrál spor s \"Mladou frontou DNES\".\n\nDne 13. listopadu 2007 u Vrchního soudu v Praze bylo proti Nosovi použito svědectví Vlastimila Třešňáka a neúplný výstřižek dobového článku z \"Obrany lidu\". Nahrávku dvacetiminutové Třešňákovy výpovědi Nos na svém webu nabízel na CD s názvem \"Křivá, shnilá třešeň proti rovnému nosu\", zároveň ji umístil na webu k volnému stažení jako soubor ve formátu MP3. Dne 27. května 2008 Vrchní soud v Praze potvrdil rozsudek nižší instance a uložil žalované straně zaplatit Nosovi odškodné a náklady soudního řízení; \"MF DNES\" musela zveřejnit omluvu.\n\nTaké Jiří Pallas, někdejší organizátor sdružení Šafrán, na svém blogu od května do srpna 2008 zveřejňoval texty, v nichž Vladimír Just, Vladimír Merta i Vlastimil Třešňák zpochybňují Nosův charakter a vysvětlují svůj pohled na případ, a opis záznamu Státní bezpečnosti, podle nějž 24. dubna 1978 „dosud neprověřený pramen Trubadúr“ na schůzce s pracovníkem StB vypovídal o svém setkání s Třešňákem dne 20. dubna 1978 a sdělil citlivé údaje z Třešňákova osobního života.\n\nJe ženatý, má dceru Lucii, která také koncertuje a dvěma písničkami hostuje na albu \"Rok 2000\" (1999).\n\n\n\n\n"}
{"id": "81977", "url": "https://cs.wikipedia.org/wiki?curid=81977", "title": "Lena", "text": "Lena\n\nLena ( , nebo což znamená velká řeka) je řeka na východní Sibiři v Rusku (Irkutská oblast, Sacha). Délka řeky činí 4480 km. Odvodňuje území o rozloze 2,49 milionů km². Patří mezi největší ruské veletoky a do první desítky nejdelších světových řek. Ruské jméno řeky vzniklo pravděpodobně zkomolením eveneckého názvu \"Elu-ene\", což doslova znamená \"velká řeka\".\n\nŘeka se dělí na tři hlavní úseky\nPramení v západních svazích pohoří Bajkalský hřbet, pouhých 7 km od Bajkalského jezera nedaleko osady Kačug v nadmořské výšce 1640 m. Odsud teče úzkým hluboce zaříznutým údolím rychlým spádem. Prudké skalnaté svahy nad břehy se tyčí do výšky až 300 m. Šířka údolí se mění od 1 až 2 km do 10 km. Místy se údolí zužuje na 200 m a nazývá se čelisti (). Nejznámějším takovým místem je Pjanyj byk 237 km pod Kirenskem, při ústí Kirengy.\nOd soutoku s Vitimem se řeka rozšiřuje a na březích nad ní vystupují velké skály, vysoké až 300 metrů. K dalšímu výraznému rozšíření pak dochází pod ústím Oljokmy. Šířka koryta dosahuje 1 km a údolí 30 km, přičemž podél řeky se nachází úval s množstvím nevelkých jezer. Mezi ústím Oljokmy a Podkrovskem se dolina zužuje a lemují ji svislé silně členěné vápencové skály často podivuhodných tvarů (např. Lenské sloupy). Až k Jakutsku řeka protéká mírnou pahorkatinou. Na středním toku přijímá zprava Vitim, Velký Patom, Oljokmu s Čarou a Aldan a zleva Ňuju.\n\nZa Jakutskem pod ústím Aldanu vtéká do Středojakutské nížiny. Dolina se opět rozšiřuje na 20 až 25 km a říční úval dosahuje šířky 7 až 15 km a obsahuje mnoho jezer a bažin. Koryto je rozvětvené a možnosti lodní dopravy nestálé. Hloubka řeky dosahuje 16 až 20 m. V části dolního toku u vesnice Bulun, kde řeka protéká mezi Charaulaskými horami a Čekanovského krjažem se dolina zužuje na 2 km a právě zde přijímá významný přítok Viljuj. Vlévá se u Tiksi do moře Laptěvů.\n\nPři ústí do moře Laptěvů vytváří rozsáhlou deltu o rozloze přibližně 30 000 km², která je členěna na téměř 150 ramen. Hlavní rameno je Trofimovské, které do moře odvádí 70 % vody. Pro vodní dopravu je nejvýznamnější Bykovské rameno o délce 106 km, které spojuje řeku se zátokou Tiksi. Další významné je také Oleňocké rameno. Nachází se zde přírodní rezervace Delta Leny.\n\nPřítoky Leny jsou například řeky Kirenga, Aldan, Motorčuna, Džardžan nebo Viljuj.\n\nVětší část povodí se nachází v oblastech všeobecného rozšíření věčně zmrzlé půdy a je pokryta tajgou. Menší část severně od 71. rovnoběžky se nachází v pásmu lesotundry a tundry. Horní tok a značná část pravých přítoků se nachází v horských oblastech Přibajkalí, Zabajkalí a Aldanské vysočiny. Levá část povodí se nachází ve Středosibiřské vysočině a nejníže položená je střední část povodí.\n\nHlavním zdrojem vody je tající sníh, který tvoří 50% a deště. Na podzemní vodu připadá 1 až 2% Charakteristické jsou vysoké změny vodního stavu, které činí na středním 10 až 15 m a na dolním toku až 18 m. V létě dochází k dešťovým povodním. V zimě je vodní stav nejnižší. Podle vodnosti zaujímá 2. místo mezi ruskými řekami po Jeniseji. Průměrný roční průtok v ústí činí 17 000 m³/s, největší 200 000 m³/s a nejmenší 366 m³/s. Nárůst průtoku směrem k ústí zachycuje tabulka:\n\nStřední roční odtok do moře činí přibližně 540 km³, v čemž je obsaženo přibližně 12 Mt pevných částic a 41 Mt rozpuštěných látek. Kalnost nepřesahuje 50 až 60 g/m³. Mineralizace vody dosahuje 80 až 100 mg/l při vysokém stavu vody a 160 až 500 mg při nízkém stavu vody. Nejvyšší teploty dosahuje voda v červenci na horním toku 19 °С a na dolním toku 14 °С. Řeka je volná od ledu na jihu 5 až 6 měsíců v roce a na severu 4 až 5 měsíců. Zamrzá obvykle přibližně 10 dní po zamrznutí přítoků. Na horním toku zamrzá od konce října a na dolním někdy už od konce září. Rozmrzání se táhne do poloviny května na horním toku a do začátku června na dolním toku. Při jarním tání se tvoří ledové zátarasy a prudce se zvyšuje úroveň hladiny. Pro řeky v povodí Leny jsou typická náledí.\n\nVodní doprava je možná od ústí do Usť-Kutu a dál do Žigalova pro lodě s malým ponorem. Do 20. století byla vodní doprava možná až do Kačugu, ale vzhledem ke klimatickým změnám výrazně poklesl průtok na jejím horním toku, osobní doprava tak začíná právě od Žigalova a nákladní až od Usť-Kutě, důležité křižovatky řeky s Bajkalsko-amurskou magistrálou. Provozuje se přibližně 160 dní v roce na horním toku a 120 dní v roce na dolním toku. Hlavní přístavy jsou Bulun, Žigansk, Jakutsk, Oljokminsk, Leněk, Vitim, Kirensk, Osetrovo (Usť-Kut) a Žigalovo. Dnes je největším centrem město Jakutsk, nacházející se zhruba uprostřed jejího toku. Z přítoků je vodní doprava možná na Kirenze, Viljuji, Vitimu, Oljokmě a Aldanu. V létě je na řece provozována pravidelná turistická doprava. Řeky v povodí Leny se vyznačují velkými zásobami vodní energie. Na Viljuji byla vybudována Viljujská vodní elektrárna a na Mamakanu Mamakanská vodní elektrárna. V povodí jsou naleziště zlata (Bodajbinské naleziště v povodí Vitimu a Aldanské naleziště), diamantů (v povodí Viljuje), uhlí (Lenské a Jihojakutské naleziště), zemního plynu, železné rudy, slídy, soli aj. Průmyslový rybolov je rozvinut na dolním toku a převážnou část úlovku tvoří síh muksun, coregonus sardinella, nelma obecná, síh omul, hlavatka sibiřská a mník jednovousý. Na horním toku se loví lenok sibiřský, lipan severní, jelec proudník, štika obecná, okoun říční.\n\nPoprvé se Rusové k Leně dostali koncem roku 1622 během legendární výpravy Děmida Pjandy. Rusové sice o řece věděli již dříve, od zajatých Evenků, ale až tehdy ji spatřili na vlastní oči. V roce 1632 bylo založeno Usť-kutské zimoviště a v roce 1632 Jakutský ostroh. V roce 1639 založil J. P. Chabarov v opevněné osadě Usť-Kut na dolním toku řeky solivar, později byl ale vyhnán dále na východ. Vědecký výzkum řeky a jejich přítoků byl zahájen účastníky 2. kamčatské expedice (1733-43). Další expedice se výzkumem oblasti zabývaly ve 20. letech 19. století (pod vedením P. F. Anžua), v letech 1873-75 (pod vedením A. L. Čekanovského) a v letech 1885-86 (pod vedením E. V. Tollja). V roce 1897 začaly pracovat vodní měřící stanice v Kirensku a Usť-Kuti a v roce 1899 v Jakutsku a Vitimu. V letech 1910 až 1915 prováděla Lenská část Správy vodních cest Amurského povodí kartografické práce. Z názvu řeky odvodil svůj pseudonym Vladimir Iljič Lenin, když jméno začal používat po potlačení stávky ve zlatých dolech ve městě Bodajbo v roce 1912. Expedice F. A. Matisena v letech 1919 až 1920 a N. I. Jevgenova v roce 1921 popsaly řeku od Jakutsku k ústí.\n\n\n"}
{"id": "81981", "url": "https://cs.wikipedia.org/wiki?curid=81981", "title": "Nový hrad", "text": "Nový hrad\n\nNový hrad či Nový Hrad je označení těchto objektů:\n\n"}
{"id": "81986", "url": "https://cs.wikipedia.org/wiki?curid=81986", "title": "Eugeniusz Iwanicki", "text": "Eugeniusz Iwanicki\n\nEugeniusz Iwanicki [eugeňiuš ivaňicki] (* 18. září 1933 Domaradzkie u Nieświeża, v Polsku, nyní v Bělorusku) je polský spisovatel, satirik. \n\nStudoval Lékařskou akademii v Lodži a ruskou filologii ve Varšavě, ale ani jednu školu nedokončil. Pracoval postupně ve vězeňské nemocnici v Sieradzi, v hygienické stanici v Łasku a polepšovně v Ignacewi jako hygienik. Přitom psal do různých periodik. Později pracoval v redakcích tisku, mj. v lodžském oddělení Trybuny Ludu.\n\nV letech 1940-1946 byl spolu s matkou a později i otcem (po jeho návratu ze Soloveckých ostrovů) ve vyhnanství v severním Kazachstánu, což ovlivnilo i jeho pozdější tvorbu. Ve vyhnanství zapomněl polsky, jazyk se musel učit znovu po návratu do Polska po válce, kdy se celá rodina usadila ve městě Łask nedaleko Lodže. Kromě povídek a básní píše také aforismy.\n\nPublikoval pod řadou pseudonymů: dr Jan Skromny, Eugeniusz Łaski, EUGI, Gene Vanick, Jakub i Jarosław Łascy, Jarosław Łaski, Michał Sószczewicz, Paweł Mokros.\n\n\n"}
{"id": "81989", "url": "https://cs.wikipedia.org/wiki?curid=81989", "title": "Franská říše", "text": "Franská říše\n\nFranská říše, respektive Království Franků (latinsky \"Regnum Francorum\" či \"Regne Franc\", latinsky \"Francia\"), Franská nebo Francká říše nebyl ani jeden názvem oficiálním, bylo státním útvarem rozkládajícím se na území dnešní Francie, Německa, Nizozemska, Belgie a Švýcarska. Na jeho počátku stáli: Merovech, Childerich I. a Chlodvík I., králové germánských Franků, jejichž moc stoupla zároveň s úpadkem moci římské říše. Chlodvík I. během své vlády (481-511) ovládl ostatní franské kmeny a rozšířil svou říši i o severní Galii. Franská říše, dočasně rozdělena mezi jeho čtyři syny, ovládla téměř celou Galii. Chlothar I. (511-561) říši sice opět sjednotil, po jeho smrti si ji však opět rozdělili čtyři synové, kteří zahájili bratrovražedné boje, jež královskou moc oslabovaly. S úpadkem moci franských králů rostla moc šlechty a majordomů, kteří na sebe strhávali stále více kompetencí.\n\nV poslední čtvrtině 7. století byl nejsilnějším majordomem Pipin II., jenž porazil roku 687 vojsko neustrijského krále a jeho majordoma. Pipin II. Merovejcům sice královský titul ponechal, faktickou mocí však disponoval on a jeho následníci. Jeho syn Karel Martel vítězstvím nad muslimy v bitvě u Tours roku 732 prokázal svou sílu, jež se hodila papeži proti Langobardům. Sbližování s římskou kurií pokračovalo také za jeho syna Pipina III., kterého nakonec papež korunoval franským králem.\n\nRoku 800 využil papež dynastické krize v byzantské říši a korunoval Pipinova syna Karla Velikého císařem. Karel Veliký se tak měl stát vládcem a ochráncem všech západních křesťanů. Karlova vláda přinesla také správní reorganizaci říše, růst vzdělanosti a kulturní rozkvět (tzv. karolinská renesance). Po smrti Karlova nástupce Ludvíka Pobožného následovaly tři roky rozbrojů jeho tří synů, jež byly ukončeny roku 843 verdunskou smlouvou, jež znamenala definitivní rozdělení franské říše.\n\nFrankové se v římských písemných pramenech objevují poprvé v polovině 3. století v souvislosti s útoky germánských kmenů na římskou hranici. Od počátku 4. století Frankové pronikali také do římského vojska, postupem času se někteří dostali i do funkce konzula a v 2. polovině 4. století se dokonce Frankové Magnentius a Silvanus pokusili uzurpovat císařský titul. Římané nebyli stále více schopni franský vojenský nápor zvládat, a proto se s nimi snažili vyjednávat a jakožto foederati je začlenit do svých služeb – výměnou za vojenskou pomoc se Frankové mohli usazovat na území římské říše a sami si vládnout. Moc římské říše nejen v této oblasti proto postupně slábla.\n\nFranský král Childerich I. (asi 440-481) z rodu Merovejců byl sice zároveň správcem římské provincie Belgia secunda se sídlem v Tournai, svou moc však posiloval na úkor slábnoucí západořímské říše, jež se roku 476 rozpadla. Není zcela jasné, zdali Frankové začali šířit svou moc do severní Galie právě pod vedením Childericha nebo až za vlády jeho syna Chlodvíka (asi 481-511), teprve Chlodvíkovy výboje však daly vzniknout franské říši. Roku 486 Chlodvík zvítězil nad Syagriem u Soissons a postupně rozšířil svou moc nad celou severní Galií natolik, že nakonec přenesl své sídlo do Paříže. Roku 491 podnikl tažení proti Durynkům, v tomto případě však Chlodvík došel jen dočasných úspěchů. Úspěšnější byla jeho další expanze na jih. Roku 493 se oženil s burgundskou princeznou Chlotildou. Převrat v Burgundsku a zavraždění Chlotildiných rodičů se staly Chlodvíkovi záminkou k sérii vpádů do Burgundska, kterými si vynutil platbu tributu. Tribut mu museli platit také Vizigóti.\nChlodvík posiloval svou moc nejen co do rozsahu říše, nýbrž také v rámci franského kmenového svazu. Odstranil především vůdce ripuárských Franků Sigiberta Chromého a postupně sjednotil, byť za cenu krveprolití a občanských válek, franské kmeny. Poprvé se tak mezi Franky objevila myšlenka jednotné franské identity. Chlodvík si ponechal jakožto syn správce římské provincie mnohé římské zvyky, rovněž organizace vojska a státní správy se v mnohém podobala spíše římskému než germánskému vzoru. Konsolidace proběhla také v právní oblasti, když Chlodvík nechal ke konci své vlády kodifikovat franské právní zvyklosti do zákoníku \"Lex Salica\".\n\nÚdajně pod vlivem své manželky Chlotildy a pod dojmem z vítězství nad Alamany se nechal Chlodvík pokřtít. Zprvu byl snad ariánem podobně jako ostatní germánští vůdcové, kteří ariánství považovali za svou národní verzi křesťanství. Toho chtěl využít Theodorich Veliký, jenž chtěl vytvořit velkou germánskou ariánskou říši. Chlodvík si toto hledisko uvědomoval a rozhodl se uniknout Theodorichovu vlivu přijetím katolictví roku 486, v čemž jej podpořil i byzantský císař Anastasios I. Proces christianizace byl ovšem velmi dlouhý, neboť kontakt venkova s křesťanskými duchovními zůstával i přes Chlodvíkovu podporu církvi slabý. Rychleji pak probíhalo pokřesťanštění v galorománských oblastech.\n\nPo Chlodvíkově smrti v listopadu 511 si franskou říši rozdělili jeho čtyři synové: Chlothar (511-561), Childebert (511-558), Chlodomer (511-524) a Theuderich (511-534). Navázali na dobyvačnou politiku svého otce a upevnili franskou vládu v Akvitánii. Roku 531 se Chlothar a Childebert dokonce pokusili překročit Pyreneje a napadnout vizigótskou říši, nesetkali se však s úspěchem, a proto se jejich další výboje soustředily na východ – roku 534 začlenili do své říše Burgundsko, roku 536 si podmanili Ostrogóty v Provence a poté začali s výboji i do Itálie, kde však byly jejich úspěchy jen dočasné kvůli problémům se zásobováním.\n\nDo roku 536 tedy franští králové zabrali celou římskou Galii kromě Bretaně a Septimánie a dále navazovali na zbytky římské správy. Jiná byla situace na severovýchodní straně Rýna. Frankové si sice podmanili Durynky, ti však roku 555 spolu se Sasy povstali. Frankové vzpouru potlačili a vytvořili z území Durynků a Sasů nárazníkové státy.\n\nZe čtyř Chlodvíkových synů nakonec zůstal jen Chlothar I., který po smrti svých bratrů na čas opět sjednotil franskou říši pod svou vládou. Po Chlotharově smrti roku 561 se však říše opět rozdělila mezi jeho čtyři syny: Chilperich I. (561-584, Neustrie), Charibert I. (561-567, Akvitánie), Guntram (561-592, Burgundsko) a Sigibert I. (561-575, Austrasie). Tentokrát ovšem mezi bratry vznikly spory, jež přerostly v intrikaření a bratrovražedné války. Tyto boje ovšem královskou moc oslabovaly, jelikož franští velmožové a galořímská nobilita využívala těchto sporů k posílení své vlastní moci; Grundovald se dokonce pokusil o svržení merovejské dynastie. Ke stabilizaci poměrů došlo až na počátku 7. století, moc majordomů (královských správců) však umenšena nebyla.\n\nSpráva rozsáhlé říše nebyla jednoduchá. Vzhledem ke komunikačním obtížím objížděli sami králové se svou družinou zemi, od svého sídelního města se však příliš nevzdalovali. V regionech byla státní moc vykonávána ve třech liniích: duchovní a soudní správu vykonávali biskupové, civilní správu hrabata a vojenskou správu vévodové. V jednotlivých regionech se tyto tři složky navzájem kontrolovaly.\n\nVětšina obyvatel žila na vesnici. Na jihu franské říše (v galorománské kulturní oblasti) pokračovala tradice řemesel z doby římské (zejména sklářství, hrnčířství, šperkařství, výroba mečů). Výrobky sice již svou kvalitou nedosahovaly úrovně, jakou měly za vlády Římanů, přesto si našly odbyt po celé franské říši a vyvážely se dokonce i do Anglie a Skandinávie. Pokračoval také obchod se Středomořím (z Palestiny se dováželo víno, z Egypta papyrus). Kulturní inspiraci pak Frankové nezřídka čerpali od Byzantinců.\n\nZa vlády Chlodvíkových následovníků pokročila christianizace země. V Galii mělo křesťanství tradici již od doby římské a Martina z Tours přijali Frankové za svého národního světce. Svou tradici mělo v této oblasti také mnišství, význam klášterů však postupně klesal. Nový impuls pro christianizaci i rozvoj klášterů představoval příchod sv. Kolumbána (540-615) s jeho dvanácti druhy z Irska (asi roku 585), které prožívalo rozkvět mnišství a klášterní vzdělanosti. Kolumbán se zaměřil na horní vrstvy společnosti a nadchnul pro mnišský ideál nemálo aristokratů. Jeho úspěchy se však staly trnem v oku biskupům, a když pak kritizoval morálku Merovejců, musel zemi opustit. Kláštery ovšem ve své činnosti dále pokračovaly a přispívaly nejen k pokřesťanšťování obyvatelstva, ale také k šíření vzdělanosti.\n\nNa počátku 7. století došlo za vlády Dagoberta I. (629-639) k poslednímu vzestupu královské moci, kdy franské říši vládl jediný král. Roku 631 však zaznamenal vojenský neúspěch při tažení proti slovanským Venedům a Sámově říši. Brzy na to proti Dagobertovi povstala šlechta vedená bývalým austrasijským majordomem Pipinem I. Odpor šlechty byl překonán až za cenu vážných ústupků. Po Dagobertově smrti vládli slabí králové a moc na sebe stále více strhávala šlechta a majordomové.\n\nPo zavraždění krále Childericha II. roku 675 v zemi zavládl chaos. V nastalé bitvě u Laonu se utkal austrasijský majordomus Pipin II. s neustrijsko-burgundským majordomem Ebroinem, který sice zvítězil, již roku 681 byl však zavražděn. Pipin II. se vzchopil, po vítězství nad neustrijským merovejským králem Theoderichem III. a jeho majordomem v bitvě u Tertry roku 687 franské království sjednotil, přijal titul „princeps Francorum“, a merovejskému králi ponechal jen reprezentativní funkci.\nPipin se oženil kolem roku 670 s Planktrudou, přičemž toto manželství mu přineslo nejen dva syny Droga a Grimoalda, ale také velký pozemkový majetek, který mu zajistil další upevnění jeho moci. Oba synové však umřeli ještě před svým otcem a záhy skonal někdy po roce 714 i sám Pipin. Přestože oba synové měli děti, na post majordoma se prosadil Karel Martel, syn Pipina a jeho konkubíny Chalpaidy. V té době (a přinejmenším ještě zhruba dalších sto let) se nemanželský původ nebral jako nevýhoda a Karel donutil ke kapitulaci Pipinovu manželku Plektrudu, která se snažila získat post majordoma pro své vnuky. Karel od ní získal část královského pokladu a aby si svoji vládu natrvalo pojistil, nechal povraždit Drogovy syny. Během své vlády se často spojoval s biskupy, kteří mu pomáhali v boji proti staré franské rodové šlechtě. Část statků (některé získané zabavením klášterního majetku) rozdal svým vazalům, jeho rod totiž stále nebyl plně legitimním vládcem říše, korunu měli v držení Merovejci.\n\nKarel Martel se zapsal do historie zejména vojenskými úspěchy. Od roku 721 napadali Arabové franskou Akvitánii, Karel tedy vyslyšel prosby o pomoc tamějšího vévody Euda a po několika šarvátkách definitivně porazil Araby roku 732 v bitvě u Poitiers. Získal však také území v dnešním Německu. Dobyl Frísko a vpadl také do Saska, trvalým problémem ale zůstávalo Bavorsko. Přestože jej ovládl, a dokonce se oženil s příbuznou tamějších vládců Swanahildou, získalo Bavorsko od roku 737 opět nezávislost. Roku 738 byli nakonec Arabové poraženi v bitvě u Narbonnu a vytlačeni za Pyreneje. Za vlády Karla Martela došlo ke sblížení s papežskou kurií, když Karel vypomohl papeži Řehoři III. v boji proti Langobardům.\n\nPo jeho smrti se říše rozdělila mezi jeho dva syny Karlomana a Pipina III. Karloman však po několika letech upřednostnil mnišský způsob života a předal roku 747 svou část říše Pipinovi a svého syna mu předal do opatrovnictví. Jediným vládcem Franků se tak stal Pipin III. zvaný Krátký. Pipin opět připojil roku 748 k říši Bavorsko a v tomtéž roce oslavil i další úspěch – narodil se mu vytoužený syn a následník trůnu Karel. Tato událost probudila v Pipinovi přání trvale zajistit vládu v říši pro svoji dynastii. Již od roku 749 spolupracoval s papežem Zachariášem na převratu, který by již definitivně odstranil merovejské panovníky a na jejich místo dosadil Pipinův rod. Tehdejší merovejský král Childerich III. i jeho syn putovali do kláštera a papež přikázal korunovat novým franským králem Pipina.\n\nRoku 751 tedy zvolili franští magnáti králem Pipina a ten byl v Soissons pomazán podle starozákonní tradice, čímž se mu dostalo také křesťanského posvěcení. Pipin pak nadále spolupracoval s papežskou kurií, roku 754 zastavil Langobardy, kteří opět ohrožovali Ravennský exarchát, na jehož území se nacházel Řím a tedy i papež. O dva roky později daroval Pipin svojí donací území bývalého Ravennského exarchátu papeži, čímž vznikl Papežský stát trvající až do roku 1870. Ochráncem papežů se tak od nynějška stal namísto byzantského císaře franský král. Pipin se nadále snažil upevňovat svou pozici v Německu boji s částečně stále ještě pohanskými Frísy, ale také s Bavory a Sasy, kteří nadále odmítali přijmout franskou nadvládu. Pipin měl dva syny, Karla a Karlomana a před svou smrtí je roku 768 prohlásil se souhlasem franských velmožů za své následovníky a rovné dědice.\n\nNejvětšího rozmachu dosáhla Franská říše za Pipinova syna Karla Velikého (vládl 768–814). Hlavní náplní Karlova panování byly výboje, za nichž se franský stát nebývale rozšířil. Přes třicet let vedli franští bojovníci urputné boje na východě za Rýnem s germánskými Sasy. Na území dnešního Maďarska se králi podařilo úplně zničit říši Avarů. Podnikl také výpravu proti Slovanům v našich zemích a přiměl je odvádět poplatky (805). Na jihu zvětšil svoji říši o severní Itálii a pronikl až na Pyrenejský poloostrov. Karlova první španělská výprava však skončila tragicky. Zadní voj franského vojska byl tehdy přepaden a všichni vojáci pobiti. Hrdinně zahynul i jeho velitel Roland. O tři století později sepsal neznámý autor nádherný hrdinský epos \"Píseň o Rolandovi\". V něm oslavil hrdinu, který do posledního dechu bojuje za svého krále. Franská říše Karlovců se postupně stala rozhodující mocností v západní Evropě a protiváhou byzantské říše na východě. Tomu odpovídal císařský titul jejího panovníka. Roku 800 korunoval papež Lev III. během vánočních bohoslužeb v Římě Karla Velikého císařem. Tak byla na západě obnovena římská říše, která se ovšem vůbec nepodobala starověkému otrokářskému impériu. Nový význam dala její existenci církev. Středověký římský císař se měl stát vládcem a ochráncem všech západních křesťanů. Tato představa byla zcela neuskutečnitelná. Přesto panovala po celý středověk.\n\nKarel se i po císařské korunovaci snažil být především vládcem Franků. Rozlehlou říši rozdělil jako kdysi Merovejci na hrabství, která spravovala hrabata, vybíraná panovníkem. V pohraničí byly místo hrabství zřizovány marky v čele s markrabími. Marky byly obsazovány vojáky, kteří měli za úkol bránit říši před útoky zvenčí. Středisky správy byly falce, královské dvorce s palácem, rozmístěné v různých částech země. K nim příslušely statky. Kontrolu nad celým územím prováděl král, který se svojí družinou objížděl zemi. Říše neměla hlavní město, v němž by trvale sídlil. Při tehdejší malé úrodnosti totiž početný královský dvůr rychle spotřeboval zásoby potravin i pícnin z širokého okolí. Panovník byl proto nucen cestovat po statcích, na nichž mu poddaní vždy přichystali dostatek obživy a čerstvé koně pro něho osobně i jeho družinu. Karel ovšem nejraději pobýval v Cáchách, kde si nechal postavit výstavný císařský palác. Z rozlehlého objektu se jako jediná dochovala pouze osmiboká kaple (\"Oktogon\"), před níž byl císař pohřben. Nese výrazné znaky byzantského slohu.\n\nDvůr Karla Velikého se stal významným střediskem kultury, jaké bychom v tehdejší Evropě – s výjimkou Byzance – marně hledali. Po pádu římské říše se kulturní vývoj na západě ubíral složitými cestami. Barbarské národy neuměly číst ani psát a vědění starověkého Říma upadalo pozvolna v zapomnění. Určitého vzdělání se dostávalo pouze kněžím a mnichům, kteří potřebovali číst církevní spisy, především Bibli, aby ji mohli vykládat věřícím. Teprve ve Franské říši za panování Karla Velikého a mnohdy právě z jeho popudu došlo k rozkvětu vzdělanosti, výtvarného umění a stavitelství. Tato snaha po obnově kulturního života bývá nazývána \"karolinskou renesancí\" (znovuzrození, ve smyslu obnovení antické kultury). Karolinská doba však nevzkřísila ducha antické vzdělanosti, spíše se jím jen inspirovala a snažila se ho napodobit. Dala však pevné základy dalšímu vývoji kultury a umění, který později dospěl k vytvoření románského slohu.\n\nNovými nositeli kultury se staly především kláštery. V jejich písařských dílnách (skriptoriích) se opisovaly staré rukopisy a zdobily se malbami. Jednalo se především o biblické texty, ale také o spisy antických autorů. Ty byly využívány především pro zlepšení znalostí spisovné latiny – jazyka církve. Svým obsahem byla antická díla chápání středověkých křesťanů již značně vzdálená. Díky těmto opisům se však řada z nich dochovala do pozdější doby.\n\nKarel Veliký se od počátku své vlády snažil, aby duchovní získali dobré vzdělání. Podporoval proto zakládání škol při klášterech a biskupstvích. Ke svému dvoru povolal mnohé učence z Anglie, Itálie a Španělska. Ti pak působili na církevních školách i v Karlově družině. Patřil do ní například všestranně vzdělaný anglosaský mnich Alkuin z Yorku, Karlův přítel, nebo historik Langobardů Pavel Jáhen. Právě Alkuin z Yorku nepochybně podnítil vznik řady významných děl v oblasti umělecké, literární i stavební. Do okruhu rádců Karla Velikého patřil také učenec a básník Einhard (Ajnhart).\n\nVynikající úrovně dosáhly vzácné rukopisné knihy, které byly zhotovovány v palácové dílně v Cáchách. Karel jim osobně věnoval velkou péči. Byly to hlavně Bible a evangeliáře (výňatky z evangelií). Tyto skvostné nákladné knihy vytvářeli nejlepší umělci a zdobili je malbami, především miniaturami (drobnými obrázky). Také jejich vazby byly malými uměleckými díly. Nejstarší dochovaný rukopis z palácové dílny si objednal Karel Veliký se svou manželkou Hildegardou. Je psán zlatým a stříbrným písmem na purpurovém pergamenu.\n\nPro karolinskou renesanci je typický nejen rozvoj učenosti mnichů, ale i rozšíření základní znalosti čtení a psaní. Týkalo se to však pouze úzkého okruhu lidí z císařova okolí. Karel vydával svá nařízení písemně, neboť to usnadňovalo správu říše. Proto vyžadoval, aby jeho úředníci a dvořané uměli číst a psát. Sám se naučil psát až v dospělém věku.\nVe franských klášterech bylo v době Karla Velikého vytvořeno nové písmo, které se nazývá karolinská minuskula. Bylo velmi jednoduché, praktické a rychle se rozšířilo. Z karolinské minuskuly vznikla později malá písmena abecedy, kterou používáme dnes i my – nazývá se latinka. Velká písmena (majuskule) byla převzata z antických nápisů.\n\nFranská říše dospěla za vlády Karla Velikého ke svému vrcholu, ale její rychlý vzestup už v sobě skrýval zárodky úpadku. Nebylo v silách ani nejschopnějšího z panovníků, aby dokázal prostředky běžnými v té době udržet tak ohromnou říši pod jedinou vládou. Výboje, které přinášely bohatství a rozšiřovaly moc krále, skončily. Bohatí a vlivní šlechtici o mocného vládce nestáli, a tak využívali každé příležitosti k odboji proti němu.\n\nKarlův syn a nástupce císař Ludvík zvaný Zbožný (vládl 814–840) rozhodně energickým vládcem nebyl. Aby předešel sporům o trůn, rozhodl, že říše bude napříště rozdělena mezi jeho syny. Bez úspěchu pak usiloval o to, aby nejstaršímu z nich, Lotharovi, připadla s císařským titulem i vláda nad bratry. Rozbroje mezi Ludvíkovými syny vypukly ještě za otcova života a po jeho smrti vyvrcholily rozdělením franského státu, které bylo roku 843 potvrzeno smlouvou uzavřenou ve Verdunu. Nejmladší Ludvíkův syn Karel zvaný Holý získal západofranskou říši, jež dala základ středověkému francouzskému království. Francie se stala přímou pokračovatelkou Franské říše a památku na germánské Franky si dodnes nese ve svém názvu. Ludvíkovi zvanému Němec připadla východofranská říše, budoucí Německo. Lotharovi zůstal jen nesourodý pás území mezi oběma říšemi včetně Itálie, na němž se nikdy nevytvořil jednotný státní útvar (tzv. Středofranská říše), a císařský titul, ovšem bez pravomoci nad mladšími bratry a jejich državami. Severní část Lotharovy země, nazvaná podle jeho stejnojmenného syna Lotharingia (Lotrinsko), se brzy stala předmětem častých územních sporů mezi Francií a Německem.\n\nKarlovští vládci následujících generací byli většinou jen slabými panovníky. Později přestali usilovat o císařskou korunovaci a titul římského císaře v západní Evropě opět zanikl.\n\n"}
{"id": "81992", "url": "https://cs.wikipedia.org/wiki?curid=81992", "title": "Odyssea", "text": "Odyssea\n\nOdyssea nebo odysea je dlouhá, bludná pouť či pestré životní osudy. \n\nv literatuře:\n\nv kinematografii:\n\nv hudbě:\n\nv kosmonautice:\n"}
{"id": "81996", "url": "https://cs.wikipedia.org/wiki?curid=81996", "title": "Nová synagoga (Josefov)", "text": "Nová synagoga (Josefov)\n\nNová synagoga (zvaná též Nová škola) v Praze byla založena koncem 16. století rabi Isaakem Wechslerem jako soukromá modlitebna. Stála v bývalé Josefské ulici, dnešní Široké. Syn Isaaka Wechslera Jakob Rafe věnoval synagoze před rokem 1595 svitky tóry a textilie. Při velkém požáru Starého Města v roce 1689 byla zničena a v roce 1703 obnovena jako soukromá modlitebna rodiny Duschenesů. V roce 1754 opět vyhořela. Poté byla znovu postavena na náklady Davida Kuha v pozdně barokním slohu, severním průčelím se čtyřmi půlkruhovými okny a vchodem do ulice, avšak s vnitřní orientací východ-západ. Její podoba se dochovala na slavném Langweilově modelu Prahy. V roce 1898 při asanaci Josefova byla zbořena stejně jako židovská rituální lázeň ve vedlejším domě.\n\nSynagoga měla rokokové průčelí.\n"}
{"id": "82000", "url": "https://cs.wikipedia.org/wiki?curid=82000", "title": "Hrací karta", "text": "Hrací karta\n\nHrací karta je list papíru s obrázkem, který se používá při hře karetních her. Hrací karty se používají v \"sadách\". Každá karta v sadě má svoji barvu a hodnotu.\nDo Evropy přes Itálii a Španělsko karetní hry přinesli zřejmě Saracéni pod označením \"naibbe\". Písemný zdroj o popularitě hry se objevuje v roce 1376, kdy vyhláškou 23. května město Florencie hru zakazuje pod hrozbou přísného potrestání. Později hru v karty přísně odsuzovala i katolická církev.\n\nNejstarším typem karetního listu na evropském kontinentu jsou karty italské. Svého času byly rozšířené po celé Evropě, ale postupně své výsadní postavení ztrácely a dnes se s nimi setkáme jen v Itálii a několika málo přilehlých oblastech (jih Rakouska).\n\nVýznamné postavení na českém trhu s kartami měla tradičně vídeňská firma Piatnik založená v roce 1824. Ta koupila v roce 1898 též karetní firmu Ritter&Cie v Praze. Tzv. český (pražský) vzor karet tiskla jak firma Ritter&Cie, tak také další výrobci v Rakousko-Uhersku (např. ve Vídni a v Terstu). Nejstarší známá hra pražského typu pochází zhruba z roku 1800.\n\nPro střední Evropu jsou typické karty německého typu, které tvoří mariášovou sadu. Typickou verzi \"Vilém Tell\" (nebo \"doppeldeutsche\") namaloval kolem roku 1835 maďarský malíř József Schneider a v upravené podobě je začala produkovat vídeňská firma Ferdinanda Piatnika kolem roku 1848.\n\nPo druhé světové válce firma ztratila znárodňováním svoji pobočku v Praze. Hrací karty byly poté vyráběny národním podnikem Obchodní Tiskárny Praha. V roce 1993 došlo k založení dceřiné společnosti „Piatnik Praha s.r.o.“, která pokračuje v tradiční vyrobě hracích karet v Česku. Ve výrobě karet s klasickými motivy nyní pokračuje více společností.\n\nKaždá karetní hra vyžaduje určitou karetní sadu, především pokud jde o počet karet v sadě a uspořádání hodnot. Přestože na celém světě existuje celá řada karetních listů, většina z nich je svázána jen s určitou zemí či lokalitou. Karetních sad, které dosáhly celosvětové proslulosti, je jen několik a v zásadě všechny vycházejí ze stejného schématu (4 barvy a 8-14 hodnot s určenou hierarchií). Karetní sady lze v zásadě rozdělit podle jejich původu nebo podle počtu a hierarchie listů v sadě, přičemž oba způsoby rozdělení se překrývají.\n\nPodle původu jsou nejrozšířenější karty francouzského typu, z nichž se vytvářejí whistové, rummy a kanastové sady. Žolík byl poprvé do těchto karet přidán ve Spojených státech, nejstarší zmínka je o něm z roku 1875. Druhé v pořadí jsou v tomto směru karty španělského typu, se kterými se dodnes setkáme v zemích, které byly pod španělským či portugalským vlivem. Od francouzských se liší názvy hodnot a barev, ale uspořádání je v zásadě stejné.\n\nUspořádání italských karet je opět podobné jako u francouzského typu. To se ovšem týká jen klasických karetních her. Italská symbolika se udržela a je dodnes používána na tarotových kartách sloužících k předpovídání osudu - tzv. tarot. Tarotové karty přibírají do sady několik dalších speciálních figur.\n\nV Česku se karty německého typu zpravidla označují jako \"mariášky\" nebo \"na prší\". Setkáme se s nimi v Česku, Německu, Rakousku, Maďarsku, Polsku na Slovensku a místně i v některých dalších zemích. V nejtypičtější výtvarné verzi \"Vilém Tell\" jsou na esech vyobrazeny alegorie ročních období a na kartách svršků a spodků postavy z dramatu Friedricha Schillera Vilém Tell (včetně Tella samotného, který je namalován na kartě žaludského svrška) - v původní Schneiderově verzi byly pojmenovány jako postavy z maďarské historie, ty ale nebyly schváleny z důvodů cenzury a proto byly pro distribuci změněny. Na ostatních kartách jsou zobrazeny různé přírodní a historické motivy.\n\nČeský (nebo pražský) vzor připomíná německý jižní či salcburský typ. Například spodci a svršci drží meče či hole a v případě zelené barvy hudební nástroje, karty také kromě desítky neobsahují číselné indexy, stejně jako v případě salcburského typu. Karty ovšem stejně jako u německého severního typu mají na žaludovém esu zvíře a neobsahují šestky, skládají se tak pouze ze 32 karet. Obrázky připomínají jedny z nejstarších německých karet Heinricha Hauka ze 16. století a dalších pozdějších umělců.\n\nBěžná hrací karta je nejčastěji obdélný list tuhého papíru s oblými rohy o výšce asi 10 cm a zhruba poloviční šířce, přičemž rubová strana bývá u všech karet stejná, na lícní straně se nacházejí obrázky a symboly, podle nichž se určuje barva a hodnota karty. Nicméně mnohé karetní sady se v některých ohledech odlišují:\n\nKarty bývají nejčastěji rozděleny do 4 barev a 8-14 hodnot. Barvu karty označují speciální symboly, hodnota karty je vyjádřena vyobrazením, počtem symbolů a číslem nebo písmenem - hodnoty se ještě rozdělují na čísla a figury.\n\nKromě běžných karetních sad existuje celá řada jiných společenských her, která využívá speciálních karetních sad. Na rozdíl od běžných hracích karet je zpravidla lze využít pouze k jediné konkrétní hře. Některé takové hry se hrají pouze s hracími kartami, jiné využívají i další pomůcky, jako hrací desku, žetony, figurky atd.\n\nVedle toho existují i karty, které ke hraní neslouží vůbec - jsou to především věštecké karty (tarot) a sběratelské karty.\n\n"}
{"id": "82001", "url": "https://cs.wikipedia.org/wiki?curid=82001", "title": "Egerova synagoga", "text": "Egerova synagoga\n\nEgerova synagoga v Praze byla založena koncem 17. století v pozdně barokním stylu. Jednalo se o soukromou modlitebnu rodiny Egerů, odtud její název. Byla zbourána při asanaci Josefova.\n"}
{"id": "82002", "url": "https://cs.wikipedia.org/wiki?curid=82002", "title": "Popperova synagoga (Josefov)", "text": "Popperova synagoga (Josefov)\n\nPopperova synagoga v Praze byla založena před rokem 1702 jako soukromá modlitebna. \n\nByla vystavěna v pozdně barokním slohu. Stávala na severním okraji Starého židovského hřbitova, poškozena požárem na konci 17. století. Ohořelé zdi zbourány při asanaci Josefova.\n\n\n"}
{"id": "82003", "url": "https://cs.wikipedia.org/wiki?curid=82003", "title": "Doubí (přírodní památka)", "text": "Doubí (přírodní památka)\n\nPřírodní památka Doubí se nachází severně od centra Plzně, na katastru Bolevec. Rozkládá se na pravém (východním) břehu bezejmenného přítoku Boleveckého potoka, ve svahu nad údolím Merán. Severní okraj chráněného území lemuje zeď továrny Škoda JS, bývalé \"Střílny\".\n\nPřírodní památka byla vyhlášena k ochraně zbytku borové doubravy s typickou květenou a s až dvousetletými duby. Žijí zde vzácné druhy hmyzu, vázané na staré a přestárlé listnaté porosty, a to zejména na odumírající a mrtvé dubové dřevo. Jedná se o jeden z nejcennějších lesních celků v okolí Plzně a také z entomologického hlediska jde o jednu z nejkvalitnějších lokalit na území města.\n\nPřírodní památka leží na tektonickém zlomu v permokarbonských usazeninách (pískovce, slepence), pokryv tvoří oligotrofní hnědé lesní půdy. Ve svahu se nacházejí četné skalní výchozy, jež jsou také předmětem ochrany. Zvláště zajímavá je pískovcová konkrece s dutinou uprostřed, zvaná \"Pupek\".\n\nStromový pokryv tvoří z větší části acidofilní borové doubravy, místy také kulturní smrčiny a smíšené porosty borovice lesní a dubu zimního (dub zimní, dub letní, borovice lesní, jedle, lípa, bříza, jalovec, jeřáb, líska, krušina, hloh. Mezi nepůvodní druhy patří borovice vejmutovka, borovice černá, borovice limba, modřín, javor klen, dub červený, buk, habr, jasan. V bylinném patře se objevují běžné lesní druhy, zvláště je třeba jmenovat konvalinku vonnou, zeměžluč, kokořík mnohokvětý či hruštičku zelenokvětou.\n\nVýznam lokality tkví ve výskytu vzácného hmyzu, zejména se jedná o rody tesaříkovitých a střevlíkovitých brouků. Přírodní památka Doubí je jednou z mála lokalit v Čechách, kde žije tesařík Acimerus schaefferi z čeledi Cerambycidae. V současnosti však není jeho výskyt potvrzen, v rezervaci může přežívat jen slabá populace. Kromě tohoto druhu byl v chráněném území zjištěn tesařík Pedostrangalia revestita z téže čeledi či hnojník Aphodius zenkeri z čeledi Svarabaeidae. Z dalších obyvatel je třeba uvést čolka obecného, ještěrku obecnou, slepýše křehkého či datla černého.\n\n\n"}
{"id": "82005", "url": "https://cs.wikipedia.org/wiki?curid=82005", "title": "Poříčí (Praha)", "text": "Poříčí (Praha)\n\nPoříčí byla zaniklá osada na břehu Vltavy, dnes součást pražského Nového Města. Rozkládala se přibližně na území, jež by se dalo vymezit dnešními ulicemi Na Poříčí a Revoluční třídou, na východě Těšnovem a na severu břehem Vltavy.\n\nPřesná doba vzniku osady není známa. Mlýny na Poříčí a kostel sv. Klimenta jsou připomněny již v nadační listině Boleslava II. z konce 10. století. Usazují se zde němečtí kupci. Přes osadu, jež byla zřejmě až do konce 13. století ryze německá, vedla důležitá obchodní cesta zvaná \"Vicus Teutonicum\".\n\nKníže Soběslav II. osadě uděluje na konci 12. století ochranné privilegium, uznávající částečně její samosprávu. Její součástí je i svobodná volba faráře německou obcí a také možnost vlastních soudů, kdy přísahy mohou být prováděny ve vlastním kostele. Tím je románský kostel sv. Petra, který zde vzniká v první polovině 12. století, dokončen je zřejmě ve 3. polovině 12. století.\n\nAsi kolem roku 1200 ke kostelu uvedl moravský markrabě Vladislav Jindřich řád německých rytířů, který tu založil svůj špitál a také své sídlo. Po smrti svého manžela, Přemysla Otakara I., se zde Konstancie Uherská rozhodla založit klášter cisterciaček a kvůli tomu vykoupila kostel, špitál a okolní polnosti od řádu německých rytířů, který přesídlil k nedalekému kostelu sv. Benedikta. Nakonec ale klášter cisterciaček založila u Tišnova. Sv. Petra i s dalšími majetky odkoupenými od německých rytířů darovala špitálu sv. Františka, který téhož roku založila její dcera Anežka.\n\nZ původního špitálního bratrstva se postupně stal nový český církevní řád křížovníků. Byl dále podporován Anežkou a jeho vznik potvrdil i papež Innocenc IV. (v roce 1250) a zároveň pražskému biskupovi Mikulášovi nařídil udělit novému řádu jeho znaky. Slavnostní udělení se konalo 17. června 1252 právě u Sv. Petra. Toho roku byl také postaven nedaleko kostela nový řádový dům a to již ve slohu gotickém. Nový řád ale vzápětí začal se stavbou nového ústředí u staroměstského konce tehdejšího Juditina mostu, kam postupně přesunul své sídlo. Sv. Petra s okolím si ale nechal a dále zde provozoval špitál i zajišťoval bohoslužby.\n\nRoku 1280 zaplavila velká povodeň velkou část osady včetně kostela. Odnesla také zásoby obilí, v kostele uskladněné. To způsobilo hladomor a vzápětí přicházely i různé epidemie. U kostela byl vykopán velký hromadný hrob, z kterého se postupně vyvínul hřbitov. Později se také začalo s opravou kostela.\n\nV roce 1348 přišel další zásadní zlom v historii osady – Karel IV. založil a vyměřil Nové Město pražské. Velká část osady se stala jeho součástí a samostatná historie osady tak skončila.\n"}
{"id": "82006", "url": "https://cs.wikipedia.org/wiki?curid=82006", "title": "Jeruzalémská synagoga", "text": "Jeruzalémská synagoga\n\nJeruzalémská synagoga, též Jubilejní synagoga (hebrejsky בית כנסת היובל בפראג), je největší a jedna z nejmladších synagog v Praze. Nachází se v Jeruzalémské ulici na Novém Městě a byla postavena v letech 1905 až 1906 v maurském a secesním slohu, jako náhrada za Cikánovu, Velkodvorskou a Novou synagogu, které byly zbořeny během asanace pražského židovského ghetta.\n\nPro synagogu se používají dva názvy, a to Jubilejní a Jeruzalémská. První a zároveň původní označení, Jubilejní synagoga císaře Františka Josefa I., budova získala na počest 50. výročí nástupu Františka Josefa I. na trůn. Druhý název, který se ujal více, vychází z názvu ulice, v níž se synagoga nachází. V minulosti se též používal název Velká synagoga.\n\nPo rozhodnutí o asanaci židovského ghetta vznikl v roce 1896 Israelitischer Synagogenverein in Prag (Israelitský synagogální spolek v Praze), neboť bylo třeba postavit novou synagogu, jako náhradu ze Cikánovu, Velkodvorskou a Novou synagogu, které měly být zbourány. V roce 1899 zakoupil spolek starý dům v Jeruzalémské ulici na Novém Městě, jakožto pozemek pro novou stavbu. První projekt na stavbu v novorománském duchu byl předložen ještě tentýž rok architektem Aloisem Richterem, druhý návrh od stavitele Josefa Linharta, v novogotickém slohu, roku 1901 a konečně v roce 1903 předložil zkušený vídeňský architekt mnoha synagog v Rakousko-Uhersku, Wilhelm Stiassny, návrh v maurském slohu, který byl roku následujícího schválen a tak se mohlo započít se stavbou.\n\nK jedné z nejkurióznějších překážek ve výstavbě synagogy patří námitka vznesená pražským obecním starším Václavem Březnovským na IX. schůzi sboru obecních starších královského hlavního města Prahy, konané 3. září 1900, že \"Zpěv z jednoho kostela bude rušiti zpěv v druhém chrámu“. Stavba byla na náklady spolku zbudována stavitelem Aloisem Richterem mezi 26. červnem 1905 a 16. zářím 1906, kdy byla na svátek Simchat Tóra slavnostně zasvěcena. O rok později přešla z majetku spolku, který oficiálně zanikl, na pražskou židovskou obec.\n\nDo začátku druhé světové války sloužila Jeruzalémská k bohoslužbám neologického charakteru. V r. 1931 v ní proběhlo první synagogální kázání v češtině a převládajícím jazykem kongregantů se od té odby stala čeština. Ještě v dubnu 1941 se v synagoze pořádala poslední židovská svatba. Nařízením zastupujícího říšského protektora Reinharda Heydricha byla synagoga v září 1941 uzavřena pro bohoslužebné účely a následně sloužila jako skladiště konfiskovaného židovského majetku (díky tomu byla do značné míry uchráněna devastace). Původní synagogální nábytek byl ze synagogy vystěhován nejprve do Španělské synagogy a poté pravděpodobně zničen. Bezprostředně po válce byla její činnost obnovena. Bohoslužby se zde pravidelně konají dodnes.\n\nV rámci nedávné rekonstrukce byla objevena a obnovena původní výzdoba, sestávající z bohatě malovaných ornamentů ve stylu vídeňské secese. Při průzkumu nástěnných maleb byl v lednu 2003 pod mramorovou deskou vlevo od svatostánku objeven ukrytý pergamenový svitek – „Závěrečná listina“ z roku 1906, který obsahuje vylíčení historie stavby, údaje o stavebnících a stavitelích a seznam firem a řemeslníků, kteří se na podíleli na stavbě a výzdobě.\n\nJeruzalémská synagoga je posledním místem na světě, kde se doposud dochovaly v rámci liturgie melodie od slavného vídeňského skladatele Salomona Sulzera, např. Lecha dodi. Jako jeden z posledních klasických předválečných synagogálních kantorů zde mezi lety 1963 - 1994 působil doktor Moše Blum.\n\nSynagoga je příkladem secesní stylizace tzv. maurského slohu. Půdorys stavby tvoří trojlodí bazilikálního typu se dvěma příčnými křídly. Průčelí zdobí mohutný islámský oblouk s rosetovým oknem s Davidovou hvězdou a hebrejským nápisem okolo: , což znamená „Toto je brána Hospodinova, skrze ni vcházejí spravedliví“ (Žalm 118:20). Štít průčelí vrcholí mramorovými deskami Desatera a dvěma věžičkami. Střední arkádu vstupního portiku lemuje biblický verš v hebrejštině: , což je v češtině „Což nemáme my všichni jednoho Otce? Což nás nestvořil jediný Bůh?“ (Malachiáš 2:10). Tentýž verš se původně nacházel na obou krajních arkádách portika v češtině a v němčině. Za nacistické okupace byl nejprve stržen německý nápis a český byl rozdělen tak, aby pokrýval pravou i levou arkádu. Od r. 1941 byl stržen i český nápis. Jak český, tak německý nápis byly během rekonstrukce v roce 2019 obnoveny. \n\nDlouhý vnitřní prostor synagogy je rozdělen dvěma řadami sedmi islámských oblouků, nesoucích ženskou galerii. Předprseň galerie je zdobena biblickými citáty v hebrejštině. Nalevo od vstupu v hlavní lodi je umístěna nápisová deska, která sem byla přenesena z Cikánovy synagogy. Přízemí hlavní lodi i galerie jsou osvětleny velkými okny s vitrážemi. Bylo otázkou cti věnovat Spolku finanční dar, proto i některá okna mají nápisy v němčině či češtině, že byla věnována tou či onou rodinou. Vysoký svatostánek (aron ha-kodeš) je ozdoben reliéfem vinného keře a deskami Desatera.\n\nNa západní empoře jsou umístěny rozměrné varhany a interiér doplňují četné tepané lustry.\n\nVe vestibulu se nachází pamětní deska císaře Františka Josefa I. je to jeden z mála císařových památníků který se v Českých zemích zachoval i po vzniku republiky a nikdy nebyl zničen.\n\nKromě hlavního vchodu se do synagogy vchází bočním vchodem, který vede na schodiště k ženské galerii, která dnes slouží jako prostor pro stálou expozici „Židovské památky a jejich rekonstrukce po roce 1989“ a další výstavy. Tam se také nachází vstup do malé modlitebny, ve které se dnes konají bohoslužby. Dnes se v synagoze konají bohoslužby v ortodoxním ritu.\n\nHmotově, půdorysně i svým členěním vychází stavba z o něco starší synagogy Polnische Schul, jež Stiassny vystavěl roku 1893 ve Vídni. Ta však byla zničena r. 1938 během tzv. Křišťálové noci.\n\n\n\n"}
{"id": "82007", "url": "https://cs.wikipedia.org/wiki?curid=82007", "title": "Novogirejevo (stanice metra v Moskvě)", "text": "Novogirejevo (stanice metra v Moskvě)\n\nNovogirejevo () je stanice moskevského metra.\n\nStanice se nachází na Kalininsko-Solncevské lince. Podzemní, mělce založená konstruovaná velká hala s dvěma kolejemi a ostrovním nástupištěm podpěrnými sloupy, stěny jsou obloženy šedým mramorem. Název stanice pochází podle stejnojmenné čtvrti. Má dva výstupy, ty jsou vyvedeny z obou konců nástupiště a ukončeny v podpovrchových vestibulech. K dispozici mají cestující také i výtah. Eskalátor zde byl umístěn pouze jeden, v západním výstupu. Novogirejevo bylo otevřeno již 30. prosince 1979, jako součást prvního úseku linky Kalininskaja, podle průzkumu z roku 1999 ho použije denně 110 000 lidí.\n\n"}
{"id": "82011", "url": "https://cs.wikipedia.org/wiki?curid=82011", "title": "Demokratická unie", "text": "Demokratická unie\n\nDemokratická unie (zkratka DEU) byla malá pravicová strana, existující v 90. letech v Česku. Označení Demokratická unie však bylo v období před založením této strany používáno jako možný název pro projekt integrace (především) menších pravicových stran.\n\nJejí předsedkyní byla nejprve Alena Hromádková, po ní později Ratibor Majzlík. Strana získala 1 senátní křeslo v roce 1996, ve sněmovních volbách 1996 získala 2,8 % a v roce 1998 již pouze 1,44 %. V senátních a krajských volbách v letech 1998 a 2000 kandidovala s Čtyřkoalicí. 27. října 2001 byla integrována do US-DEU.\n\nČást bývalých členů DEU, včetně jejího bývalého předsedy Ratibora Majzlíka, se později od US-DEU odtrhla a založila stranu Demokratická unie České republiky (DEU ČR). Z právního hlediska však mezi oběma stranami návaznost neexistuje. Demokratická unie České republiky se později distancovala i od Ratibora Majzlíka.\n\n"}
{"id": "82018", "url": "https://cs.wikipedia.org/wiki?curid=82018", "title": "Seznam německých filosofů", "text": "Seznam německých filosofů\n\nToto je seznam německých filosofů.\n\n\n\n\n\n\n\n\n\n\n\n\n\n\n\n\n\n\n"}
{"id": "82025", "url": "https://cs.wikipedia.org/wiki?curid=82025", "title": "Arno Anzenbacher", "text": "Arno Anzenbacher\n\nArno Anzenbacher (* 14. února 1940 Bregenz) je rakouský filosof a teolog.\n\nV letech 1958–1964 studoval filosofii a katolickou teologii v Innsbrucku a ve švýcarském Fribourgu. Roku 1965 získal doktorát z filosofie (profesor Józef Bocheński) a roku 1971 u profesora Ericha Heintela se habilitoval na univerzitě ve Vídni. V následujících letech (1972-81) působil na filosofické a katolické teologické fakultě Vídeňské univerzity, od roku 1981 byl univerzitním profesorem křesťanské antropologie a sociální etiky na Katolické teologické fakultě Univerzity v Mohuči. Tamtéž je v současné době emeritním profesorem.\n\n\n"}
{"id": "82030", "url": "https://cs.wikipedia.org/wiki?curid=82030", "title": "Symfonický metal", "text": "Symfonický metal\n\nSymfonický metal, někdy také přezdívaný \"dítě heavy metalu a opery\", je hudební styl, který vychází z metalových stylů (death metal, heavy metal, black metal a doom metal). Hudba je tvořena zakomponováním nástrojů a hlasů používaných ve vážné hudbě (housle, klavír, dechy, pěvecké sbory). Tyto zvuky mohou být vytvořeny uměle nebo skutečným hudebním tělesem. Symphonic metal hraje mnoho kapel, většinou se jedná o projekty hudebníků či skupin, případně to jsou jen experimenty. Mezi nejvýznamnější interprety patří Tarja Turunen, Nightwish, Within Temptation.\n\nPrvopočátky tohoto hudebního stylu se objevují někdy v polovině 90. let 20. století.\nV té době začaly po boku trashmetalových a deathmetalových velikánů vznikat kapely, které začaly hrát nový a na svou dobu velice neobvyklý hudební styl doom metal (Paradise Lost, Anathema nebo velice temná, až smrtící doomová kapela My Dying Bride; v jejích skladbách znějící housle přinášejí velice tesknou atmosféru).\n\nU doom metalu se podobně jako předtím v art rocku začalo hojně používat netradičních „klasických“ hudebních nástrojů a technik. Celkové tempo hudby se zpomalilo, skladby nabraly baladický charakter, začaly se objevovat i ženské vokály. Tento hudební styl sám o sobě nevydržel na scéně moc dlouho. V druhé polovině 90. let 20. století byl postupně vytlačován black metalem, power metalem, hardcorem a jinými styly, které získávaly větší popularitu, a postupně se na něj začalo zapomínat.\n\nDoom metal dal základy pro vznik gothic metalu a symphonic metalu. První kapelou, která začala hrát symphonic metal, byli nejspíše Therion (Švédsko), kteří jako první zapojili symfonický orchestr jako plnohodnotnou součást svého hudebního stylu a odklonili se tak od své předchozí tvorby. V roce 1996 vydali své nejvíce experimentální album Theli, jehož hlavní hudební složkou jsou klávesy a sborový zpěv.\n\n\n\n\n\n\n"}
{"id": "82032", "url": "https://cs.wikipedia.org/wiki?curid=82032", "title": "Alojs Andricki", "text": "Alojs Andricki\n\nBl. Alojs Andricki (2. července 1914, Radwor − 3. února 1943, Dachau) byl lužickosrbský římskokatolický kněz a oběť nacismu.\n\nAlojs Andricki se narodil jako jedno ze šesti dětí svých rodičů. Navštěvoval školu v rodném Radwore a posléze v Budyšíně. Tam se také stal členem lužickosrbského gymnasijního spolku Włada. V roce 1934 ukončil svá středoškolská studia maturitou s vyznamenáním.\n\nV letech 1934 až 1937 studoval teologii a filosofii v Paderbornu. V době svých studií působil jako mluvčí lužickosrbského studentstva a redaktor časopisu „Serbski student“. Dne 30. července 1939 byl vysvěcen na kněze. Posléze působil v Drážďanech.\n\n21. ledna 1941 byl zatčen za kritiku NSDAP a nacistického režimu v Německu. 23. května 1941 byl odsouzen a v říjnu 1941 transportován do koncentračního tábora v Dachau. Tam v roce 1942 vážně onemocněl a 3. února 1943 byl zabit injekcí jedu.\n\nPo 2. světové válce se stal Alojs Andricki symbolem lužickosrbské odporu proti nacismu. V roce 1946 mu byl v jeho rodném Radworu umístěn pamětní kříž, avšak ze strany východoněmeckého komunistického režimu nebyla snaha o připomínání jména tohoto katolického kněze.\n\nV roce 1984 mu byl lužickosrbskou katolickou mládeží postaven další pamětní kříž a taktéž roku 1984 byla na jeho rodný dům v Radworu umístěna pamětní deska. Katolická mateřská školka v Radworu nese jméno \"Dom Alojsa Andrickeho\" a jsou po něm taktéž pojmenovány ulice v Drážďanech a Budyšíně.\n\nV roce 1998 v Římě započal proces jeho blahořečení a 13. června 2011 byl prohlášen za blahoslaveného.\n\n"}
{"id": "82037", "url": "https://cs.wikipedia.org/wiki?curid=82037", "title": "Marcus Aurelius", "text": "Marcus Aurelius\n\nMarcus Aurelius Antoninus Augustus (26. dubna 121 – 17. března 180), byl římským císařem v letech 161 až 180, přičemž náležel k tzv. adoptivním císařům. Patřil rovněž mezi význačné představitele pozdní fáze vývoje filozofie stoicismu, kvůli čemuž bývá nazýván „filosof na trůně“. Navzdory jeho vysoké mravní integritě a výjimečným osobním schopnostem skončilo za jeho vlády dlouhotrvající období míru a prosperity římské říše, jejíž stabilita byla stále více nahlodávána jak zahraničními hrozbami, tak vnitřními problémy.\n\nKrátce po svém nástupu na trůn byl Marcus nucen čelit útoku parthské říše na východních hranicích. Vedením války pověřil svého bratra a spoluvládce Lucia Vera, jehož podřízení si do roku 166 Parthy podrobili a ovládli Mezopotámii. Zhruba v téže době však barbarské kmeny obývající Germánii napadly a prolomily dunajskou hranici, oslabenou odesláním části zdejších sil do boje s Parthy. Tím byl zahájen dlouhý a náročný konflikt, známý jako markomanské války, jenž vyplnil většinu zbývajících let Markova vládnutí. Kromě vážných vnějších výzev se císař musel potýkat také s katastrofálními následky antoninovského moru, zavlečeného do římské říše vojáky vracejícími se z Orientu, a s neklidem vyvolaným spontánním pronásledováním křesťanů, k němuž docházelo v různých částech impéria. Roku 175 se zdárně vypořádal se vzpourou ve východních provinciích, vedenou Avidiem Cassiem. Nicméně ještě než stačil Germány zcela potlačit, v roce 180 Marcus zemřel, čímž moc nad říší přešla na jeho syna Commoda.\n\nBěhem vojenských tažení v letech 170 až 180 vytvořil řecky psané dílo \"Hovory k sobě\" (\"Ta eis heauton\"), které je dodnes pokládáno za literární klenot, oslavující pojetí vlády jako služby a povinnosti, a je vysoce ceněno pro svůj znamenitý a vytříbený styl.\n\nMarcus Aurelius se narodil 26. dubna 121 v Římě jako syn praetora Annia Vera a Domitie Lucilly, pocházející z bohatého a vznešeného italského rodu. Markovo jméno původně znělo Marcus Annius Verus, případně Marcus Annius Catilius Severus. Jeho praděd z otcovy strany přesídlil za Neronovy vlády z Hispánie do Říma, kde se domohl úřadu praetora a posléze se stal členem senátu. Jeho syn Marcus Annius Verus, Markův děd, zastával celkem třikrát konsulát, což byla výjimečná pocta, jíž za principátu dosáhlo jen několik málo jedinců, a působil i jako městský prefekt. Po předčasné smrti otce vyrůstal Marcus v domě svého děda, jenž ho adoptoval. V raném věku se začal zabývat studiem filosofie a řecké a latinské rétoriky, čemuž se věnoval s nevšedním nadšením. Na jeho vzdělávání dohlížela řada vynikajících soudobých učenců a myslitelů, včetně Heroda Attika, Alexandra z Kotiaeia, Aelia Aristeida a Marka Cornelia Frontona. S posledně zmiňovaným udržoval Marcus čilou korespondenci, jejíž část se dochovala až do dnešních dnů. V těchto dopisech se budoucí císař projevuje jako inteligentní, vážně založený a pilný člověk.\n\nDůstojnost jeho rodiny a výtečné povahové rysy mladého Marka záhy upoutaly pozornost císaře Hadriana, který ho pro jeho pravdymilovnost nazýval \"Verissimus\" („nejpravdivější“) a již jako osmiletého ho nechal přijmout do kněžského sboru Saliů. V roce 136 si Hadrianus zvolil Lucia Aelia Caesara za svého nástupce a ve stejném roce byl Marcus zasnouben s Ceionií Fabií, dcerou Aelia Caesara. Zasnoubení bylo však anulováno poté, co na počátku roku 138 Aelius Caesar zemřel. V únoru téhož roku ustavil Hadrianus svým adoptivním synem a následníkem předního senátora Tita Aurelia Antonina, později známého pod jménem Antoninus Pius, jehož manželka Faustina starší byla Markovou tetou. Podle podmínek ujednání s Hadrianem musel Antoninus na oplátku adoptovat Lucia Vera, syna zesnulého Lucia Aelia Caesara, a svého tehdy sedmnáctiletého synovce Marka. Když Hadrianus v červenci 138 skonal, odebral se Marcus do císařského paláce za svým adoptivním otcem.\n\nPřed tím, než se Marcus chopil vlády, uplynulo téměř dvacet tři let Antoninova panování, během nichž prošel patřičnou průpravou umožňující mu náležité obeznámení s nároky, jež na něho měla klást císařská hodnost. Marcus získal bezvadné znalosti o fungování správních struktur římské říše v rámci působení v různých veřejných úřadech. V souvislosti s tím vzrůstal jeho vliv na chod státu a v letech 140, 145 a 161 se opakovaně účastnil rozhodování ve funkci konzula. V roce 147 obdržel prokonsulské imperium spolu s tribunskou mocí (\"tribunitia potestas\"), které představovaly formální základ principových pravomocí. Jelikož Marcus měl výborný cit pro výběr vhodných uchazečů a kandidátů na různé úřední posty, spoléhal se Antoninus ve všech otázkách obsazení administrativy na jeho mínění. V první knize Hovorů k sobě líčí Marcus svého adoptivního otce Antonina jako příklad vzorného vládce a zároveň vyjadřuje míru respektu, jíž vůči němu pociťoval:\n\nVzájemné úzké pouto mezi Markem a Antoninem bylo ještě prohloubeno upevněním příbuzenského svazku, k čemuž v roce 145 posloužila svatba Marka s Antoninovou dcerou Faustinou mladší. Ta porodila Markovi celkem třináct dětí, z nichž většina zemřela v mladém věku.\n\n7. března 161 Antoninus Pius zemřel, načež se Marcus pod nově přijatým jménem Marcus Aurelius Antoninus ujal vlády nad říší. Proti jeho nástupu se nezvedla žádná opozice, nevyskytly se ani žádné projevy nesouhlasu, protože všeobecně požíval úctu a vážnost svých spoluobčanů pro výjimečně ctnostný způsob života. Bezprostředně po svém povýšení prokázal oddanost Hadrianovým záměrům, když ustanovil Lucia Vera svým spoluvládcem. Poprvé v dějinách měla tudíž římská říše ve svém čele dva jedince. Tento systém sdílené vlády byl jakousi reminiscencí republikánského principu kolegiality. Nicméně, i přes formálně rovnocenné postavení i pravomoc obou císařů, mladší a pravděpodobně méně oblíbený Verus byl svému bratrovi v jistém smyslu podřízen. Marcus předčil Vera svou autoritou (\"auctoritas\") a kromě toho si pro sebe vyhradil úřad nejvyššího velekněze (\"pontifex maximus\"). K utvrzení tohoto uspořádání oženil Marcus v roce 164 Vera se svojí dcerou Lucillou. Císařové byli záhy nuceni vypořádávat se s nepříznivou zahraničněpolitickou situací, jelikož dosud převážně mírové poměry na hranicích impéria byly ohroženy útoky Parthů a následnými vpády barbarů. Marcus vyslal proto Vera na Východ, aby tam velel vojenským operacím, zatímco sám se chopil faktického řízení státu.\n\nV roce 161 odrazili místní legáti nájezdy barbarů do severní Británie a Raetie, avšak mnohem závažnější nebezpečí pro římskou říši vzniklo v Orientu. V posledních letech Antoninovy vlády výrazně vzrostlo napětí mezi Římany a Parthy. Předmětem sporu byla kontrola nad Arménií, královstvím fungujícím jako nárazníkový stát mezi oběma mocnostmi, jež usilovaly dosadit na zdejší trůn monarchu poslušného jejich zájmům. Parthský král Vologaisés IV., konající už za Antoninova života rozsáhlé válečné přípravy, hodlal využít mocenských změn v Římě a s tím spojené nejistoty ve svůj prospěch a neprodleně udeřil. Nedlouho po Antoninově skonu přepadl Arménii a pronikl do Sýrie, přičemž se mu podařilo přemoci dvě římská vojska. Poté, co byl poražen římský místodržitel v Kappadokii, odebral se Verus v čele legií na Východ.\n\nJeště před vlastním vyplutím se Verus zdržel z důvodu nemoci ve městě Canusium a teprve na přelomu let 162 a 163 dorazil do Antiochie, odkud řídil reorganizaci demoralizovaného vojska a koordinoval zásobování. Ve skutečnosti postrádal zkušenosti s velením a lehkomyslně projevoval zájem spíše o rozmařilý a nevázaný život než o vážné věci. Marcus ho prozíravě obklopil nejzdatnějšími římskými generály, pod jejichž vedením přešli Římané v roce 163 do protiútoku. Nejprve vypudili Parthy z Arménie a ustavili zdejším vládcem prořímského prince Sohaema. Nato zahájili ofenzívu v Mezopotámii, obsadili Osroénu a v roce 165 dobyli a zpustošili parthská hlavní města Seleukii a Ktésifón. V dalším roce Římané postoupili až do Médie. Vzhledem k přesvědčivým římským úspěchům se parthský král rozhodl ukončit konflikt a přenechat Arménii Římanům. Po návratu z výpravy oslavil Verus spolu s Markem a ostatními členy rodiny výjimečný triumf, třebaže největší podíl na vítězství příslušel vojevůdci Avidiu Cassiovi.\n\nVracející se římští vojáci se v Mezopotámii nakazili nemocí, jež se rozšířila do celé římské říše a zhruba v letech 165 až 180 měla velmi devastující účinek na stav populace všech provincií. Tato epidemie byla později označena jako antoninovský mor. Podobně jako u většiny ostatních starověkých epidemií, ani v tomto případě nelze s jistotou určit, o jakou chorobu se doopravdy jednalo. Podle převládajícího mínění mělo jít buď o neštovice, anebo o spalničky. Podle historika Cassia Diona propukla tato nemoc s novou intenzitou zhruba kolem roku 177. Jenom v samotném Římě jí tehdy denně padlo za oběť 2000 lidí, když čtvrtina všech nakažených této chorobě podlehla. Celkový počet mrtvých byl odhadován na pět milionů. Vysoká úmrtnost mezi vojáky podlamovala sílu legií, současně se snížilo množství vybraných daní, což mělo negativní dopad na státní hospodaření.\n\nV čínských pramenech se objevuje zpráva o římských vyslancích, kteří měli v roce 166 dorazit do Číny. Tito muži s sebou přinesli dary a prohlašovali se za vyslance jistého Andogni (Antoninus), jehož lze ztotožnit s Markem Aureliem, případně s Antoninem Piem. Nelze ovšem vyloučit, že nešlo o skutečné vyslance, nýbrž o obyčejné římské obchodníky.\n\nOd počátku šedesátých let 2. století se zvyšovala intensita nájezdů Germánů a jiných barbarů směřujících do Galie a za Dunaj. Tento pohyb barbarů na jih a západ byl zřejmě vyvolán tlakem kmenů sídlících dále na východě. První nepřátelská invase, vpád Chattů do Horní Germánie, byla odražena již v roce 162. Nejspíše koncem roku 166, nebo na počátku roku 167 překročilo 6000 Langobardů a Obiů Dunaj a vstoupilo do Panonie. Barbaři byli brzy poraženi, načež zdejší římský místodržitel zahájil vyjednávání se zástupci několika okolních kmenů. S pomocí markomanského krále Ballomara se sice podařilo dohodnout mír mezi Římany a jejich barbarskými sousedy, nicméně situace na hranicích zůstávala nadále neklidná. Někdy v téže době byla Dácie přepadena Vandaly a sarmatskými Jazygy.\n\nNeblahý vývoj na severních hranicích zhoršovaný šířícím se morem přiměl Marka k horlivému konání obětí, jimiž chtěl usmířit rozhněvané bohy. Na jaře 168 vyrazili oba císařové z Říma na dunajskou frontu. Svůj hlavní stan umístili do severoitalského města Aquileia, z něhož organizovali obranu římského teritoria. Zároveň prováděli inspekci vojsk a dali odvést dvě nové legie, \"legio II Italica\" a \"legio III Italica\". Přítomnost Marka a Vera v Panonii a Noriku pomohla stabilisovat tamní poměry, avšak kvůli řádění moru mezi legionáři se na radu dvorního lékaře Galéna rozhodli k návratu do Říma. Při zpáteční cestě Verus patrně v důsledku mrtvice v lednu nebo únoru 169 zemřel, takže od tohoto okamžiku musel Marcus trávit většinu času na taženích proti nepřátelům. Svoji ovdovělou dceru Lucillu provdal i přes její odpor za Tiberia Claudia Pompeiana, mimořádně schopného důstojníka syrského původu.\nV roce 170 ztroskotal první vážnější římský pokus o protiofensivu, když bylo 20 000 Římanů poraženo poblíž města Carnuntum germánskou koalicí v čele s Ballomarem. Markomani a Kvádové pak vyrazili na jih, zatímco ostatní barbaři vyplenili Noricum. Ballomarem vedení Germáni zdolali Alpy, vydrancovali město Opitergium (dnešní Oderzo) a jejich nápor vyvrcholil obležením Aquileie. Poprvé od porážky Kimbrů a Teutonů na konci 2. století př. n. l. se tak nepřátelským silám podařilo stanout na italské půdě, což vážně otřáslo sebedůvěrou obyvatelstva poloostrova. Mezitím Kostobokové, příchozí z oblasti Karpat, využili slabosti Římanů, zpustošili Moesii, Thrákii a Makedonii a dorazili až do Eleusíny, nedaleko Athén. Také jiné části říše byly svírány loupeživými nájezdy a povstáními. Na jihozápadě přemohli Maurové posádky pohraničních kastelů v Mauretánii a po dvě léta sužovali svými útoky Hispánie. Dokonce ještě Ammianus Marcellinus, přední dějepisec pozdní antiky, připomínal ve svém díle události markomanských válek, jevící se s odstupem času jako předzvěst mnohem hrozivějších barbarských útoků v následujících staletích.\n\nNedostatek lidských sil, zapříčiněný morem, a finanční těžkosti přiměly Římany k přijetí mimořádných opatření. Do legií byli rekrutováni otroci, stejně jako gladiátoři, díky čemuž mohli být útočníci pozvolna zatlačeni zpět za Dunaj. S některými kmeny byly navázány diplomatické kontakty, v rámci nichž bylo dojednáno spojenectví. Různé germánské pomocné oddíly se tudíž zapojily do konfliktu na straně Římanů. Marcus se snažil izolovat nejvzpurnější kmeny a vést s nimi boj odděleně, čímž mohli Římané snáze využít svoji drtivou početní a logistickou převahu. Tato strategie se ale ukázala být velice nákladná a zdlouhavá, neboť si vyžádala enormní množství zdrojů. K jejímu uskutečnění bylo navíc zapotřebí značných vojenských sborů, pro něž musely být vystavěny nové pevnosti, jako byla třeba Castra Regina (Regensburg). Taktéž byly učiněny nepříliš úspěšné kroky k usazení určitých skupin barbarů na římském území.\n\nPoté, co Římané obnovili kontrolu nad Norikem, přemístil Marcus své hlavní sídlo do Carnunta. Příležitostně řídil vojenské operace také z táborů v Sirmiu (Sremska Mitrovica) a ve Vindoboně (Vídeň). V roce 172 podnikli Římané výpravu proti Markomanům a v dalších dvou letech si podrobili Kvády. Obdobně Marcus naložil s Jazygy, jež přinutil vydat tisíce římských zajatců. Poznámky v Historii Augustě o Markově úmyslu zřídit na levém břehu Dunaje dvě nové provincie, pojmenované \"Marcomannia\" a \"Sarmatia\" (zahrnující přibližně nynější Moravu, Slovensko a východní Maďarsko), dnešní historikové, vzhledem k absenci shodných tvrzení v jiných pramenech, zpochybňují a považují za kontroversní. Třebaže pohoří na severním okraji těchto teritorií mohla tvořit lépe hájitelnou hranici, než jakou představoval Dunaj, říše, vyčerpaná dlouhotrvajícími válečnými střety, nedisponovala prostředky nezbytnými k výstavbě těchto provincií. Ať už byly Markovy záměry jakékoli, usurpace Avidia Cassia mu zabránila v jejich uskutečnění. Od roku 177 pokračovali Římané ve válečných operacích proti Markomanům a Kvádům na středním Dunaji, v nichž vytrvali do samotného závěru Markova života.\n\nMarcus se vyznačoval velkou svědomitostí při plnění svých administrativních povinností. Obtížné úkoly neváhal svěřovat nejkompetentnějším mužům, aniž by se obával, že ho svými schopnostmi zastíní. Mimořádnou pozorností zahrnul sociálně nejslabší příslušníky římské společnosti: otroky, ženy a děti, jimž se snažil ulehčit jejich tíživou situaci. Více než polovina dochovaných zákonodárných a jiných aktů, vydaných za Marka, se zaměřovala na zlepšení právního postavení těchto skupin obyvatelstva. Tyto akty často sloužily k odstranění nadměrné tvrdosti a nepřesností v občanském právu. Stejnou tendenci projevoval i při uplatňování soudní pravomoci, jíž vykonával se vzornou pečlivostí a bezpříkladnou obětavostí. Podle Historie Augusty nechal zvýšit počet dnů vyhrazených k projednávání soudních sporů. Ve své soudní činnosti nepolevoval ani poté, co vytáhl do boje s Germány, o čemž se zmiňuje Cassius Dio. Účastníci řízení museli dokonce kvůli projednání přicestovat za císařem do jeho vojenského tábora. Určitý úpadek signalizoval počátek aplikace kategorií \"honestiores\" („vážení“) a \"humiliores\" („nižší“), jejichž prostřednictvím bylo v odvětví trestního práva zohledňován společenský stav při rozhodování o míře potrestání. Soudní správa Itálie byla přenechána úředníkům, nazývaným \"iuridici\", kteří vystupovali jménem císaře. Touto praxí, napomáhající centralisaci vlády, navazoval Marcus na někdejší Hadrianovo soudní členění Itálie, od něhož bylo upuštěno za Antonina.\nV úvodní fázi Markova panování byla římská říše zasažena řadou katastrof, mezi nimiž patřily k nejzávažnějším ničivé rozvodnění Tiberu a především antoninovský mor, zanesený do římské říše vojáky vracejícími se z Východu. Epidemie pozvolna postihla takřka celé území impéria, včetně hustě obydleného hlavního města. V době vypuknutí války s Germány byla Itálie zle sužována hladem. Následky těchto neštěstí Marcus usiloval zmírnit rozdílením obilí všem italským městům a zaváděním různých sanitačních opatření bránících šíření nemoci. Přírodní pohromy, epidemie a vysoké válečné náklady neúměrně zatěžovaly císařskou pokladnu. Ačkoli Marcus ulevoval státním výdajům svojí příkladnou osobní zdrženlivostí a střídmostí, musel se uchýlit k mírnému snížení obsahu drahých kovů v mincích, čímž nevyhnutelně přiživil inflaci. Aby získal dodatečné peněžní prostředky, omezil závody a gladiátorské zápasy v Cirku. Osobně přispěl k uhrazení financování vojenských operací, když nechal na Foru vydražit četné cenné předměty, uložené v císařském paláci. Vítězným legionářům odmítl udělit zvláštní odměnu, jíž se dožadovali, a upozorňoval je, že každá taková platba by musela být zajištěna na úkor jejich rodičů a příbuzných.\n\nZa Markova vládnutí bylo vybudováno jen nevelké množství význačných monumentů, v čemž se zřetelně odlišil od mnoha svých předchůdců. Na počest Antonina byl vybudován sloup na Martově poli, jehož ústředním motivem byla apoteosa zemřelého císaře a jeho manželky Faustiny starší. Podstavec tohoto sloupu je nyní vystaven ve Vatikánských museích. Markovy a Verovy válečné úspěchy byly v Římě oslaveny celkem třemi vítěznými oblouky. Samotnému Markovi byly určeny dva z nich, žádný se ovšem nedochoval do dnešních dnů. Pouze některé pravoúhlé reliéfy byly využity při tvorbě Konstantinova oblouku. Zřejmě nejvěhlasnější stavbou připomínající Markův principát se stal sloup, jenž se tyčí na náměstí Piazza Colonna. Na tomto díle jsou vyobrazena Markova tažení proti Markomanům a Sarmatům v letech 172 až 175. Na jednom z vlysů je zachycena událost, známá jako „zázračný déšť v zemi Kvádů“, při níž podle římského líčení vyslyšel bůh císařovy modlitby a sesláním bouře odvrátil nebezpečí, hrozící obklíčeným římským vojákům. Nejslavnější zpodobnění Marka Aurelia představuje jeho bronzová jezdecká socha, v období renesance vystavená Michelangelem na náměstí Piazza del Campidoglio na římském Kapitolu. V současnosti se zde nachází replika, zatímco originál je umístěn v Kapitolských museích. Tato socha je znázorněna i na italské versi padesáticentové euromince.\n\nPřestože byl Marcus významný myslitel a filosof, byl rovněž, alespoň navenek, hluboce nábožensky založený člověk. Státní kult byl za jeho panování náležitě uctíván, zároveň však byla tolerována i odlišná božstva, takže různorodost náboženství nepůsobila žádné rozpory mezi vládou a obyvatelstvem. Z tohoto pravidla existovala pouze jediná výjimka reprezentovaná křesťanstvím. Marcus zaujímal vůči křesťanům stejné stanovisko, jaké prosazoval už Traianus: pokud upustili od veřejného vyznávání své víry, neměla jim být státní mocí činěna žádná újma. Naproti tomu v soukromém životě mohlo být křesťanství nerušeně praktikováno. Církev nebyla tudíž nijak výrazně omezována, díky čemuž došlo v průběhu 2. století k enormnímu rozmachu jejího vlivu. Kritické vnější i vnitřní okolnosti, v nichž se říše ocitla v šedesátých letech, způsobily, že dosavadní praxe nebyla respektována, čímž byla narušena osobní bezpečnost křesťanů. V této neradostné době byla vydávána nařízení vybízející Římany, aby přispěli k usmíření bohů pravidelným prováděním žertev. Taktéž vzrůstaly represe proti těm, kteří se zdráhali obětovat, což postihovalo obzvláště křesťany.\n\nV letech 166 až 168 byli křesťané, především ve východní části impéria, vystaveni hněvu ostatního obyvatelstva, vyvolaného pravděpodobně šířením epidemie. Nepřátelství vzniklo zcela živelně bez jakékoli iniciativy ze strany státu. Další pronásledování křesťanů se konalo v Galii v roce 177. Za jeho prapříčinu lze považovat tehdejší rozkolísanost veřejných financí. K doplnění stavu legií byly hojně užívány odvody gladiátorů a jejich najímání za účelem pořádání her se tedy stávalo stále nákladnějším a problematičtějším. Nárůst výdajů spojených s konáním gladiátorských soubojů, jejichž uhrazením byli pověřeni vykonavatelé městské správy v provinciích, záhy překročil únosnou mez. Vzniklé obtíže přiměly císaře k vydání usnesení, podle něhož směli být odsouzení zločinci prodáváni do arén jako gladiátoři. Část městské populace v Lugdunu (Lyon) hodlala tohoto nařízení využít k zásahu proti tamním křesťanům, jimž v případě, že by se nezřekli své víry, hrozilo odsouzení místními úřady. Svoji roli při volbě křesťanů zřejmě sehrálo i nepřátelství vůči cizincům, protože mezi pozdějšími mučedníky bylo zastoupeno mnoho osob s řecky znějícími jmény.\n\nPříslušný prokurátor vznesl do Říma dotaz ohledně postupu v záležitosti souzení křesťanů. Na základě císařova reskriptu, odkazujícího na Traianem vydané ustanovení, měl být popraven každý, kdo se veřejně přiznal k víře v Krista odmítáním konání obětí. Křesťané byli poté v lugdunské aréně nelítostně zabíjeni pro pobavení obecenstva. Třebaže Marcus se osobně nezapojil do těchto protikřesťanských aktivit, nijak jim ani nebránil. Po lugdunském masakru nejsou již z období Markova panování zaznamenány žádné jiné zprávy týkající se stíhání křesťanů. Po bližším obeznámení se s touto událostí císař patrně rozhodl o adekvátních opatřeních, jimiž zamezil obdobným ukrutnostem. Zhruba do poloviny 3. století znamenaly podstatnější hrozbu pro trvalejší existenci církve spíše vnitřní rozpory mezi jednotlivými křesťanskými směry.\n\nV roce 175 se vzbouřil syrský místodržitel Avidius Cassius. Příčiny této usurpace nejsou zcela objasněny, avšak Cassius Dio a stejně tak Historia Augusta uvádějí, že císařovna Faustina znepokojená nedobrým zdravotním stavem svého manžela navázala s Cassiem kontakt. Faustina se nejspíše strachovala o další trvání dynastie, poněvadž její jediný žijící syn Commodus byl dosud příliš mladý. Možná se ale obávala ztráty své posice v případě, že by se po Markově smrti stal císařem někdo jiný než Commodus. Vzpoura mohla být též vyprovokována zvěstmi o Markově úmrtí. Avidius Cassius, jenž se výborně osvědčil jako velitel v parthské válce, se na Východě těšil značné popularitě. Ačkoli později seznal, že císař je naživu, místo aby se Markovi podrobil, přikročil ke konfrontaci. Vzhledem k početní přesile dunajských legií nebyly ale Cassiovy vyhlídky příliš nadějné. Cassius byl proto vlastními lidmi zavražděn dříve, než se občanská válka mohla naplno rozhořet.\n\nJeště na Dunaji dostihl Marka Commodus přivolaný z Říma. Císař vzápětí uzavřel mír se Jazygy a neprodleně se vypravil na východ, aby se vypořádal s tamější neklidnou situací a obnovil pořádek v provinciích. Přitom si počínal velice ohleduplně, neboť promíjel městům i jednotlivcům účast na Cassiově vzpouře. Kromě toho prokázal svoji moudrost a shovívavost, když velkoryse přesvědčil senát, aby omilostnil všechny členy usurpátorovy rodiny. Aniž by ji četl, nechal spálit Cassiovu korespondenci, která mohla kompromitovat leckteré senátory. Během cesty zemřela v zimě 175 v jižní Kappadokii Markova choť Faustina, jejíž pověst utrpěla znatelné šrámy. V antických pramenech je obviňována z užívání jedů a vraždění lidí, stejně jako z provozování neřestného života udržováním styků s gladiátory, námořníky i muži vyššího postavení. Marcus jí ovšem bezvýhradně důvěřoval a vytrvale ji hájil. Faustina ho doprovázela na četných taženích, čímž si od něho vysloužila titul Matka táborů (\"Mater castrorum\"). Po její smrti jí zasvětil chrám a místo, kde zemřela, nechal přejmenovat na Faustinopolis. Jakmile dokončil konsolidaci východních provincií, vyrazil Marcus zpět do Říma, přičemž učinil krátkou zastávku v Athénách a podpořil místní filosofické školy.\n\nKoncem prosince 176 oslavil Marcus společně se svým synem Commodem v Římě triumf nad Germány a Sarmaty. 1. ledna následujícího roku obdařil Commoda titulem augustus a ustavil ho svým spoluvládcem. Marcus tak dal zřetelně najevo, že jeho syn po něm nastoupí na trůn, avšak toto jeho rozhodnutí bylo mnohými historiky hodnoceno jako závažné pochybení. Úmyslně totiž odmítl pokračovat v tradici předávání vlády nad říší adopcí nejzdatnějšího jedince, přestože mu muselo být známo Commodovo neuspokojivé chování, diskvalifikující ho z výkonu císařské moci. Marcus se nepochybně zaobíral oběma těmito hledisky a nakonec je zohlednil ve svém výsledném rozhodnutí. Ostatní adoptivní císaři nezanechali žádné vlastní mužské dědice, které by mohli učinit svými nástupci. Nárok Commoda, jemuž byl již v pěti letech jako předpokládanému pretendentu trůnu udělen titul caesara, nebyl proto dosavadní praxí adopcí nijak zpochybněn, ačkoli po formální stránce nebyla císařská hodnost dědičná. S přihlédnutím k vývoji událostí lze soudit, že konečným impulsem ke Commodově povýšení se stala usurpace Avidia Cassia, naznačující, že císařovo nevalné zdraví, případně jeho úmrtí by mohly vyvolat občanskou válku, pokud by otázka následnictví nebyla včas upravena. V dané situaci se tedy nejjistějším a nejméně zpochybnitelným řešením jevila být volba Commoda.\n\nMarcus si sice všiml problematických povahových rysů svého syna, zřejmě ale setrval v naději, že v průběhu dospívání doroste Commodus do své budoucí role. Pokud by dal přednost některým svým vzdálenějším příbuzným nebo jiným osobám, nový panovník by patrně v zájmu zajištění své moci usiloval o Commodův život. Od poloviny roku 175 až do března 180 doprovázel Commodus, potvrzený už jako nástupce, svého otce na jeho cestách a válečných taženích. Přesto způsob a délka Commodovy přípravy na císařskou funkci zůstaly nesrovnatelné s možnostmi, jakými disponoval jeho otec. Commodus začal brzy po své intronisaci vystupovat jako gladiátor, přičemž se vydával za Herkula. Určití historikové tuto stylisaci nepovažují za natolik scestnou, jak se na první pohled může jevit, jelikož Herkules byl považován za symbol neúnavného jedince, jenž ve shodě se stoickými zásadami očisťuje svět od útrap.\n\nV srpnu 178 zamířili Marcus a Commodus zpět k Dunaji. Během této výpravy podlehl císař 17. března 180 blíže neznámé chorobě. Někteří badatelé považují za příčinu smrti antoninovský mor, jiní se domnívají, že trpěl nádorovým onemocněním. Obvykle se jako místo Markova úmrtí udává Vindobona, ovšem Tertullianus podotýká, že zemřel v Sirmiu. Po vypuknutí nemoci a v předtuše blížící se smrti si Marcus nechal předvolat Commoda, jehož upomínal, aby vytrval v tažení proti barbarům až do završení vítězství. Nicméně Commodus se zřejmě ze strachu z nákazy spěchal rychle vzdálit z otcovy blízkosti. Protože si Marcus přál urychlit svůj konec, odmítal přijímat potravu a pití. Podle dochovaného podání se krátce před svým skonem obrátil k truchlícím přátelům se slovy: \"„Proč pláčete nade mnou a nesnažíte se raději zabránit moru, který kosí lidi hromadně?“\" Jeho ostatky byly pochovány v Římě v Hadriánově mausoleu, známém dnes jako Andělský hrad.\n\nFilosofické postoje Markových učitelů výrazně ovlivnily jeho příklon ke stoicismu, avšak nejdůležitější role v procesu utváření Markovy filosofické orientace příslušela Epiktétovi, jehož dílo Rozpravy (\"Diatribai\") si velice oblíbil. Hlubšího poznání Markových filosofických myšlenek, přesvědčení a zásad, jimiž se řídil, lze dosáhnout studiem toho nejcennějšího, co po sobě zanechal, jeho díla \"Hovory k sobě\" (\"Ta eis heauton\"). Není jasné, zda zamýšlel obeznámit lidstvo s tímto spisem, neboť se jedná o kusé a místy rozvláčné osobní poznámky a úvahy, jimiž se zabýval při vedení vojenských výprav a řízení administrativních záležitostí. Zdá se spíše, že je napsal proto, aby si jejich čtením dodal odvahy ke snášení tíživé odpovědnosti, jež pro něho představovalo břímě vládnutí. Marcus si v něm neustále vytyčoval obtížně dosažitelné principy chování, rozvažoval nad všedností, nekultivovaností a pomíjivostí hmotného světa. Zabýval se také úlohou člověka ve světě a zvláště sebe samého. Nevěřil v žádný jiný svět a cítil se beznadějně připoután ke svým povinnostem a službě. Vytrvale se proměňující vesmír, jehož součástí měla být lidská duše, ztělesňoval podle Marka celek řízený rozumem. Díky tomu mohl člověk i ve stavu bezbrannosti a osamocenosti obstát tváří v tvář chaosu a marnosti za předpokladu, že byl nezkažený a ctnostný. Pro Markovo chápání bytí byl prvořadý soulad myšlení a konání resp. jednota slov a činů, což se odráželo i v jeho vnímání posuzování a realizování vládnutí, které spolu měly být úzce sdruženy:\n\nVelký důraz kladl na smysl pro pravdu a pro realitu, čehož si na něm cenil Hadrianus:\n\nHovory k sobě byly jakousi formou duševního cvičení, zaměřeného na zachování a rozvíjení způsobu života a vědomí odpovídajícímu zásadám stoicismu, stejně jako na kontrolu emocí. To se projevuje i v Markově postoji k lidem:\n\nÚvahy v duchu stoy mu měly napomoci rovněž k tomu, aby přestál rozmanitá protivenství, odolal ranám osudu a vypořádal se s vlastní nedokonalostí:\n\nMarcus nepociťoval pražádný strach ze smrti, jíž chápal jako vysvobození:\n\nHovory k sobě byly po mnoho generací pokládány za jednu z největších knih všech dob. Markovu dílu byla přesto občas vytýkána nedostatečná originalita filosofického přínosu, jelikož ideje uvedené v této knize byly v podstatě odvozeny z mravních východisek stoicismu, převzatých od Epiktéta. Při tom byla obvykle opomíjena skutečnost, že Marcus neusiloval o původnost svých zápisků, protože je sepisoval sám pro sebe. V některých drobných aspektech se Marcus odchýlil od stoické filosofie a v určitých směrech se přiblížil platónismu, jenž se pozvolna vyvíjel v novoplatónismus. Nicméně neodklonil se natolik, aby připustil jakoukoli formu posmrtné existence.\n\nK Markově věhlasu, přetrvávajícímu po všechny historické epochy, nepochybně silně přispěla jeho proslulost filosofa na trůně, aplikujícího filosofické zásady při procesu realisování vlády. Různé doklady Markových politických úvah lze seznat v Hovorech k sobě. Mnohé z nich se jeví nadčasové a dosud nepřekonané.\n\nSvoboda a spravedlnost, především ve smyslu stejných práv pro všechny, náležely k Markovým časně osvojeným a ustavičně prosazovaným, stěžejním politickým principům. Před pokušením zneužívat absolutní moc, jemuž byl ve svém postavení nevyhnutelně vystaven, ho ochraňovalo jeho filosofické založení a výstrahy, jimiž sám sebe zahrnoval.\n\nMarcus si byl příliš vědom omezených možností svého konání a chatrnosti utopických modelů společnosti:\n\nBylo mu jasné, že politické jednání musí zohledňovat smýšlení lidí a proto upřednostňoval občanskou svobodu také ve vyjadřování názoru. Záleželo mu na rozumně uplatňovaném a veřejnému prospěchu zasvěceném užívání moci, s níž nakládal přiměřeně, přičemž zohledňoval dobré porozumění věci a nalezení řešení problému:\n\nNa dobrém výkonu soudnictví, jež pro něho bylo činností, při níž pociťoval nejvyšší míru zodpovědnosti, spočíval podle Marka základ veškerého společenského pořádku:\n\nSvému bytí přiřazoval Marcus i určitý kosmopolitní rozměr.\n\nMarkovým životem a vládnutím se zaobírá celá řada pramenů, avšak většina z nich přináší spíše neuspokojivá a neúplná fakta, neboť v Markově období nepůsobil žádný významný historik. Hlavní literární pramen představuje jeho biografie v díle \"Historia Augusta,\" doplněná o sdělení týkající se Marka v životopisech Hadriana, Antonina, Vera a Avidia Cassia. Diskuse o kvalitě a spolehlivosti tohoto souboru biografií římských císařů se vedly více než sto let. S velkou pravděpodobností byl vytvořen jediným autorem píšícím koncem 4. století. Vzhledem k časovému odstupu vzniku díla od popisovaných jevů a k značně rozličné hodnověrnosti prací, z nichž autor vycházel, se důvěryhodnost uváděných informací velice různí. Třebaže Historie Augusta mnohdy přináší velmi přesné údaje, obsahuje také množství smyšlenek a výmyslů.\n\nCassius Dio, píšící zřejmě ve třicátých letech 3. století, zhotovil rozsáhlé dějiny Říma, jež se ale dochovaly jen v notně zestručněné podobě. Aurelius Victor a Eutropius, dějepisci žijící ve 4. století, ve svých dílech příležitostně přinášejí určité informace osvětlující momenty Markova panování. Užitečné jsou i spisy Markova učitele a řečníka Frontona. Velká důležitost přísluší i literatuře církevních autorů, jako byl Tertullianus, Eusebios nebo Orosius. Poznatky z papyrů, nápisů, mincí, právních aktů společně s výsledky archeologického bádání a výklady architektonických monumentů dále poskytují vodítka pro bližší pochopení událostí doby Markova vládnutí.\n\nMarkovo počínání jako panovníka, stejně jako jeho dochované filosofické úvahy mu vynesly respekt a obdiv v očích současníků i později narozených. Taktéž křesťané, přestože byli za jeho vlády vystaveni pronásledování, považovali Marka za dobrého císaře. Tertullianus ho dokonce označil za přítele křesťanství. Všeobecná úcta prokazovaná Markovi širokými vrstvami římského obyvatelstva ještě zesílila vlivem vzrůstajících zmatků po skončení jeho panování. Okamžik jeho smrti se zdál být určitým zlomem a počátkem úpadku, jak to ostatně vyjádřil soudobý historik Cassius Dio. Rokem 180 je proto leckdy vymezován závěr epochy Pax Romana. Markova reputace zůstala i v dalších staletích zcela bez úhony, ačkoli ho ani zdaleka nelze označit za „dokonalého“ člověka, jelikož projevoval příliš velkou toleranci k chybám druhých. Jako Markovo největší selhání bude patrně vždy vnímán výběr Commoda, jeho jediného přeživšího syna, nástupcem. Kvůli tomu je často podrobován kritice, podle níž odklonem od adoptivního principu odevzdávání moci přerušil dlouhou a přínosnou éru římských dějin. Není ovšem možné přehlížet skutečnost, že kdyby neučinil Commoda augustem, pravděpodobně by tím svému synovi přivodil záhubu. Navzdory tomu lze jen stěží z Marka sejmout odpovědnost za to, že v důsledku jeho rozhodnutí se Římu dostalo jednoho z nejzhýralejších a nejukrutnějších císařů.\n\nV novověku byl Marcus vystaven nové pozornosti a zájmu filosofů, myslitelů a literátů, kteří znovu pozvedli jeho proslulost. Za osvícenství se \"Hovory k sobě\" staly módní četbou řady vzdělanců, zvláště Voltaire jimi byl uchvácen. Markova moudrost, lidskost a smysl pro povinnost z něho činily vzor spravedlivého krále. Historik Edward Gibbon se ve svém stěžejním díle \"History of the Decline and Fall of the Roman Empire\" přiklonil k postoji Cassia Diona, když formuloval názor, že Markovou smrtí skončil zlatý věk Říma. Od novověku až do současnosti se četné význačné osobnosti, mezi něž náleželi monarchové, politici i spisovatelé, prohlašovaly za příznivce tohoto římského císaře. Paradoxně sám Marcus pociťoval vůči posmrtné slávě naprostou lhostejnost:\n\n\n\n"}
{"id": "82038", "url": "https://cs.wikipedia.org/wiki?curid=82038", "title": "Gabriel Chevallier", "text": "Gabriel Chevallier\n\nGabriel Chevallier (3. května 1895, Lyon – 6. dubna 1969, Cannes) byl francouzský spisovatel.\n\nNavštěvoval několik středních škol, nějaký čas pobyl též v církevním semináři. V šestnácti letech začal studovat malířství, po vypuknutí 1. světové války byl odveden. Po roce utrpěl na frontě zranění a vrátil se do zázemí. Vystřídal nejrůznější zaměstnání a od roku 1925 se začal věnovat psaní. Brzy si získal čtenářskou oblibu, především svou schopností nahlédnout do mentality francouzských středních vrstev a smyslem pro jemný humor.\n\n"}
{"id": "82044", "url": "https://cs.wikipedia.org/wiki?curid=82044", "title": "Újezd nad Lesy", "text": "Újezd nad Lesy\n\nÚjezd nad Lesy () je katastrální území u východní hranice hlavního města Prahy, které je zároveň územím městské části Praha 21. Městská část vznikla 24. listopadu 1990 a až do 31. prosince 2001 měla oficiální název Praha-Újezd nad Lesy.\n\nMěstská část vykonává rozšířenou přenesenou působnost státní správy též pro městské části Klánovice, Koloděje a Běchovice.\n\nVes \"Oujezd\" (v některých zdrojích psáno \"Viesd\") je poprvé zmiňována roku 1309, kdy ji tehdejší majitel Vítek ze Švábenic předal zderazskému klášteru. Ve stejném století, v roce 1395, jej koupil držitel nedalekých Kolodějí, člen pražského měšťanského rodu Rotlevů, kutnohorský královský mincmistr, Martin Rotlev. Na začátku 15. století přešel do vlastnictví Doroty a Alžběty z Valdštejna. Po bitvě na Bílé hoře koupil celý kraj od Kostelce nad Černými lesy až po Oujezd kníže Karel I. z Lichtenštejna.\n\nVes Oujezd byla v závěru třicetileté války (1645) vypálena švédskými vojsky. Po této tragické události zůstal celý kraj 140 let neobydlen, a to až do roku 1783, kdy se zde za držby Aloise I. Josefa z Lichtenštejna usadilo deset německých rodin. I tak zůstala osada velmi malá, a proto byla administrativně připojena ke Kolodějům.\n\nRoku 1806 zde byl srovnán se zemí kostel sv. Bartoloměje a materiál z něj byl použit na stavbu kostela Povýšení sv. Kříže v Kolodějích. Do Koloděj při tom byl z Újezda převezen obraz sv. Bartoloměje a tři zvony. Jeden z nich, pocházející z roku 1486, je v kolodějském kostele dosud.\n\nZačátkem 20. století se Újezd rozrůstá, v roce 1914 už má 80 domů. Impulzem ke stěhování obyvatel do lesa Vidrholec (tehdy psáno Fidrholec) bylo zejména roku 1883 zřízení zastávky na železniční trati z Prahy. Nedaleké nádraží původně neslo název Jirna, po vzniku republiky v roce 1918 je doložen název Jirny-Koloděje, po osamostatnění Klánovic Jirny-Klánovice.\n\nSamostatná obec Újezd vznikla 14. srpna 1921. Ve stejném roce se od něj odpojily Koloděje, naopak se k němu připojila osada Blatov (se třemi rybníky – Chobotem, Slavětínem a Nohavičkou).\n\nVe 20. a 30. letech 20. století zesílil příliv nových obyvatel. Podél státní silnice z Prahy do Kolína vyrostlo množství rodinných domů, proběhla výstavba kanalizace, chodníků, koupaliště nebo hasičské zbrojnice. Do roku 1938 byla postavena Masarykova škola, obecní dům, knihovna, pošta a četnická stanice. Rozvinul se zde bohatý společenský a kulturní život, působily tady dva divadelní soubory. Roku 1940 byl založen nový hřbitov při cestě do Sibřiny.\n\nV roce 1953 byla k Újezdu připojena obec Nová Sibřina. V průběhu let se často měnila příslušnost Újezda k okresům – postupně patřil pod Žižkov, Říčany, Prahu-sever a Prahu-východ.\n\nDne 1. července 1974 byl Újezd, stejně jako sousední Běchovice, Klánovice a Koloděje, přičleněn k hlavnímu městu a stal se součástí obvodu Praha 9. V osmdesátých letech bylo vystavěno na konci obce směrem ke Kolínu panelové sídliště, a tak velmi významně stoupl počet obyvatel. Význam Újezda nad Lesy postupně rostl s úpravami územního členění Prahy v letech 1990, 1994 a 2001. Dne 1. července 2001 byl vytvořen samostatný správní obvod Praha 21, který vykonává přenesenou působnost státní správy pro Klánovice, Běchovice a Koloděje. Od počátku roku 2002 došlo k přejmenování městské části Praha-Újezd nad Lesy na současný název Praha 21.\n\nJako většina městských částí na periferii Prahy je ovlivněna mohutnou a často neregulovanou výstavbou rodinných domů. Na posledních volných plochách v centru obce byly vystavěny diskontní prodejny a nové byty.\n\nVadou na kráse Újezda byla hluboká jáma, která téměř 10 let zůstávala v centru obce (na křižovatce ulic Starokolínská a Staroújezdská) po demolici budovy tělocvičny Sokola s restaurací, místními obyvateli byla zvaná „Karel“. V posledních letech zde vyrostla polyfunkční budova s restaurací a kavárnou, sídlí zde také knihovna.\n\nVystavěn byl také skatepark.\n\n\n"}
{"id": "82050", "url": "https://cs.wikipedia.org/wiki?curid=82050", "title": "Digitální signálový procesor", "text": "Digitální signálový procesor\n\nDigitální signálový procesor nebo také digitální signální procesor (zkratka DSP) je mikroprocesor, jehož návrh je optimalizován pro algoritmy používané při zpracování digitálně reprezentovaných signálů. Hlavním nárokem na systém bývá průběžné zpracování velkého množství dat „protékajících“ procesorem.\n\nJedním ze základních důvodů k vytvoření DSP byl fakt, že klasické analogové obvody sloužící pro zpracování signálu bývají náročné z hlediska návrhu, nastavení, provedení a reprodukovatelnosti, přičemž jakmile jsou vyrobeny, nelze jejich funkci téměř modifikovat. Ve srovnání s tím cena „digitálního“ křemíku stále klesá a výkon roste.\nNa obrázku je typické blokové schéma zařízení využívajícího DSP. Analogový signál je nejprve převeden A/D převodníkem na digitální a v této podobě je průběžně zpracováván digitálním signálovým procesorem. Zpracovaný digitální signál je D/A převodníkem zpět převeden na analogový. V mnoha zařízeních prochází signál tímto řetězcem v reálném čase, ale na některých signálech je potřeba provést tak složité a výpočetně náročné algoritmy, že to ani velmi rychlý DSP procesor v reálném čase nestihne a digitalizovaná data musí být nejprve zaznamenána do paměti a odtamtud teprve postupně zpracovávána.\n\nV některých zařízeních je ovšem použita jen polovina tohoto typického řetězce nebo jsou sice použity obě poloviny, ale v samostatných oddělených řetězcích zpracovávaných samostatnými procesory. Užití části řetězce nastává například v CD přehrávači, kdy je signál z kompaktního disku čten v digitální podobě, zpracován digitálním signálovým procesorem a nakonec převeden na analogový. Příkladem odděleného zpracování je mobilní telefon, ve kterém se obvykle zpracovává vysílaný a přijímaný signál odděleně v samostatných procesorech.\n\nTypický digitální signálový procesor je vystavěn na harvardské architektuře. Tato architektura má oproti von Neumannovu modelu počítače oddělenou paměť pro program od paměti pro data. V praxi to znamená, že data a kód programu využívají vlastní sběrnice, což zvyšuje propustnost systému.\n\nDalšího zrychlení výpočtů se dosahuje pomocí specializovaných výpočetních jednotek procesoru, které dokážou pracovat paralelně. Typický DSP má kromě aritmeticko-logické jednotky (ALU) navíc rychlou násobičku, která dokáže operaci násobení s přičítáním A ← A + B.k. Tato operace je základní operací většiny algoritmů digitálního zpracování signálu. DSP zpravidla obsahuje dvě nebo více nezávislých adresních jednotek, tzv. DAG (Data Address Generator), adresujících data v lineárních nebo kruhových bufferech. Typický DSP tak umožňuje během jednoho taktu provést jeden krok skalárního násobení dvou vektorů (vynásobení hodnot ze dvou bufferů, přičtení do akumulátoru, posun na další index v bufferech). Procesor s klasickou architekturou by na stejnou operaci potřeboval několik taktů (např. 1. načtení hodnoty z prvního bufferu, 2. vynásobení hodnotou z druhého bufferu, 3. přičtení výsledku do akumulátoru, 4. posun adresy prvního bufferu, 5. posun adresy druhého bufferu).\n\nOproti univerzálním procesorům mohou (ale nemusí) být v DSP zjednodušeny některé funkce, například nemusí být možné adresovat paměť po bajtech. Taková zjednodušení mohou vést k problémům s přenositelností kódu psaného ve vyšších programovacích jazycích, nebo k větší spotřebě paměti a strojového času při jiných úlohách, než je zpracování signálu.\n\nZákladním dělením digitálních signálových procesorů je dělení podle použité aritmetiky. Existují DSP pracující:\n\nProcesory s celočíselnou aritmetikou jsou sice levné, ale algoritmy výpočtů stále narážejí na nutnost převádět reálná čísla na celá a mezivýsledky výpočtů se musí neustále upravovat tzv. normalizacemi. Proto je vývoj algoritmů v těchto typech procesorů výrazně náročnější. Hodí se proto zejména pro masovou produkci výrobků, kde nevadí poněkud vyšší cena vývoje, ale důležitá je zejména cena samotné součástky.\n\nProcesory s plovoucí řádovou čárkou jsou sice složitější a dražší, ale vývoj softwaru je pro ně výrazně jednodušší. Nevýhodou zde může být rovněž vyšší spotřeba energie.\n\nProcesory s pevnou řádovou čárkou mohou sice být určitým kompromisem, ale prakticky je nelze jasně odlišit od procesorů pracujících v celočíselné aritmetice.\n\nDalším kritériem pro dělení digitálních signálových procesorů je šířka jejich datové sběrnice. Ta bývá od 16 bitů výše.\n\nDalší dělení může být na jednojádrové nebo vícejádrové DSP.\n\nAlgoritmy zpracování digitálních signálů jsou často velmi složité a často se celé nebo alespoň jejich podstatné části v různých aplikacích opakují. Proto je často výhodné vyvíjet specializované procesory obsahující již potřebné algoritmy. Firmy zabývající se vývojem DSP se proto dělí na firmy vyvíjející hardware procesorů a firmy vyvíjející algoritmy. Hardwarový návrh DSP je pak často prodáván jako tzv. DSP core (jádro). Toto jádro je použito k výrobě specializovaných integrovaných obvodů, které ho doplňují o další potřebné součástky – například A/D a D/A převodníky a paměť ROM obsahující patřičné algoritmy.\nNapříklad typický DSP pro mobilní telefony obsahuje 2–4 samostatná DSP jádra a veškeré algoritmy potřebné pro zpracování hovorového signálu na GSM a naopak.\n\nČasto se můžeme setkat také s tím, že některá větší hradlová pole obsahují funkční bloky určené k vytváření DSP (rychlé násobičky, blokové paměti, atp.), nebo také celá DSP jádra. Vývoj DSP tak může v dnešní době sestávat např. pouze z jeho „napsání“ ve VHDL nebo v jiném jazyce pro definici hardware a implementaci v hradlovém poli.\n\nNejčastějšími algoritmy zpracování digitálních signálů jsou algoritmy filtrů. Rozdělujeme je do dvou kategorií na filtry:\nDalším velmi častým algoritmem jsou transformace signálu (například Fourierova transformace nebo z-transformace používaná v kompresních algoritmech).\n\n"}
{"id": "82054", "url": "https://cs.wikipedia.org/wiki?curid=82054", "title": "Aglomerace", "text": "Aglomerace\n\nMěstská aglomerace je buď seskupení vzájemně blízkých sídel, kde jedno dominuje, tzn. město se svým okolím (předměstí, satelitní města), nebo několik srovnatelně velkých měst srostlých v jednu souvisle zastavěnou plochu – konurbace (souměstí).\n\nVětšinou se vyznačuje společnou \"hromadnou dopravou\" (Liberec–Jablonec nad Nisou či Most–Litvínov), \"provázaností ekonomiky\" a \"zástavbou\", společnou \"administrativou\" (Brandýs nad Labem–Stará Boleslav) nebo velmi \"blízkou polohou\" (Česká Třebová–Ústí nad Orlicí). Časté jsou aglomerace důlních měst hlavně ve střední Evropě (Katovice, Ostrava) nebo hustě koncentrovaných měst v průmyslových centrech západní Evropy (Porýní, Londýn, Liverpool) nebo Spojených států (New York, Los Angeles, Chicago, Miami, Boston, San Francisco, Detroit – viz Metropolitní oblasti v USA).\n\nČeské aglomerace mohou být vymezeny v různých případech různě, jednotná kritéria doposud nikdo nestanovil, např. ani Český statistický úřad se této oblasti prakticky nevěnuje. Český právní řád tak zatím učinil pro vymezené oblasti působnosti veřejné správy a pro územní plány tzv. velkých územních celků. Kromě toho se však na základě \"Strategie regionálního rozvoje ČR 2014–2020\", schválené vládou v roce 2013 za účelem investičního plánování, začaly v tzv. rozvojových územích České republiky vytvářet metropolitní oblasti a další sídelní aglomerace.\n\nK vymezení aglomerací pro určité oblasti veřejné správy došlo v těchto dvou případech:\n\nKromě toho však došlo i k jinému vymezení aglomerací. Vláda svým nařízením dříve stanovila závazné části územních plánů velkých územních celků aglomerací mj. v případě:\n\n\nTato vládní nařízení však aglomerace vymezovala jen na základě administrativních okresů, a navíc již v roce 2012 pozbyla platnosti.\n\nStrategie regionálního rozvoje definuje metropolitní oblasti jako aglomerace, tedy jako „území vyznačující se výraznou koncentrací obyvatel a podnikatelských subjektů, vysokou intenzitou ekonomických a společenských činností, vysokou úrovní vývoje výrobních sil, vysokou hustotou osídlení a vysokou mobilitou obyvatelstva“. Původně jich takto bylo stanoveno šest základních, později k nim byla přiřazeno i Olomoucko, a to za účelem celoevropského investičního plánování prostřednictvím tzv. integrovaných teritoriálních investic (\"Integrated Territorial Investment\", ITI). Na nižší úrovni, určené integrovanými plány rozvoje území, jsou vymezeny sídelní aglomerace („silně urbanizované území tvořené jedním, dvěma nebo několika městy, která tvoří jádro aglomerace, a jejich okolím, zahrnující geograficky blízké sídelní útvary s jejich spádovými územími“).\n\nJednotlivé metropolitní oblasti:\n\nMezi sídelní aglomerace patří Mladá Boleslav, České Budějovice, Karlovy Vary, Liberec – Jablonec nad Nisou, Jihlava a Zlín.\n\n\n"}
{"id": "82057", "url": "https://cs.wikipedia.org/wiki?curid=82057", "title": "Bedřich Havránek", "text": "Bedřich Havránek\n\nBedřich Havránek (Friedrich Hawranek; 4. ledna 1821, Praha-Nové Město – 1. března 1899, Praha) byl český malíř, ilustrátor a pedagog.\n\nNarodil se jako druhý syn kriminálního rady Antonína Havránka v Praze, Spálené ulici v domě zvaném U Myslíků. Jeho matka, Antonie rozená Dequoy, byla původem Francouzka, dcera železničního inženýra, který emigroval v době napoleonských válek do Čech.\nBedřich Havránek vyrůstal v intelektuálním prostředí a dostalo se mu dobrého vzdělání.\n\nV patnácti letech začal studovat na pražské Akademii krajinomalbu u Antonína Mánesa. Po jeho smrti pokračoval ve studiu nejprve u Christiana Rubena a později u Maxe Haushofera. Po ukončení studií navštívil Francii, Polsko, Švýcarsko, Anglii, Bavorsko, Rakousko a Německo. Žil v Praze jako svobodný mládenec bez finančních starostí a malování bylo jeho koníčkem a náplní života. Byl oblíbeným společníkem a o jeho obrazy byl zájem mezi sběrateli.\nPatřil k oblíbeným malířům rakouského arcivévody a cestovatele Ludvíka Salvátora Toskánského, který byl jeho žákem. Podle skic, které mu arcivévoda posílal z cest a později i Havránkových vlastních fotografií zpracoval obrazový doprovod několika cestopisů.\n\nPod vlivem svého učitele Antonína Mánesa si vypěstoval lyrický vztah k české krajině. Až do pozdního věku chodil malovat se skicákem do plenéru. Haushoferův německý romantismus se v Havránkově díle projevil volbou pitoreskních motivů, zpočátku zejména z okolí jezer Chiem a König v Alpách nebo ze Šumavy. Od Haushofera se naučil zaznamenat kresbou celkové rozvržení kompozice a velmi podrobně také jednotlivé krajinné detaily. Obrazy ale maloval až v ateliéru a v souladu s tehdejší koncepcí krajinářství se nepokoušel o přesné zobrazení krajiny, která byla předlohou. Maloval také veduty měst a hradů a do krajin často komponoval části architektur.\n\nV pozdějším díle opustil romantické pojetí krajiny a soustředil se na zachycení atmosféry dne a modelaci pomocí jemných odstínů barev. Ve svých skicách proto zaznamenával kromě místa i denní dobu. Počátkem 80. let opustil malbu olejem a věnoval se akvarelu. Jeho velké akvarelové obrazy, kterými obesílal výstavy Krasoumné jednoty po roce 1884, představují výseky krajin s figurální stafáží, která do obrazu vnáší žánrový prvek. Pomocí vlastní techniky, kombinující akvarel a malbu temperou, dokázal zachytit i nejdrobnější detaily. Jeho malířský styl budil obdiv soudobé kritiky, ale na konci 19. století již představoval určitou kuriozitu a působil anachronicky.\n\nCesta ve vsi (90. léta), Národní galerie v Praze, odkaz Josefa Hlávky\n\n"}
{"id": "82059", "url": "https://cs.wikipedia.org/wiki?curid=82059", "title": "Antonín Mánes", "text": "Antonín Mánes\n\nAntonín Mánes (3. listopadu 1784, Praha – 23. července 1843, Praha) byl český malíř a kreslíř.\n\nNarodil se jako starší syn mlynářského tovaryše \"Františka Mánesa\", který neměl na studium svého syna dostatek prostředků. Kromě bratra Václava měl ještě mladší sestru Annu .\n\nKreslení se zprvu věnoval amatérsky, krátce si přivydělával v pražské porcelánce na Smíchově jako dekorativní malíř. Ve věku 20 let vstoupil do nově založené krajinářské školy pražské Akademie, kde prošel přípravkou Josefa Berglera, a v roce 1806 jej začal vyučovat Karel Postl. Dlouhodobý pobyt v ateliéru tohoto krajináře klasicistního stylu jej nejvíce ovlivnil, především tématickým zaměřením a stylem (jasné dělení krajiny do tří plánů na popředí, prostředí a pozadí, stafáž: strom, zřícenina, hory).\nPo smrti Karla Postla se uvažovalo o Mánesově jmenování na jeho místo, ale přednost dostal František Waldherr, teprve po jeho smrti v roce 1835 byl na další školní roky profesorem krajinomalby na Akademii jmenován Mánes.\n\nOd Postlem inspirované klasicistní „ideální krajiny“, kterou reprezentuje jeho olejomalba \"Krajina se zříceninou Gaia Maria\" z roku 1824, nebo \"Údolí u sv. Ivana\" Mánes přešel pod vlivem německé tvorby k romantismu, změkčenému lyrickým přednesem a výraznými realistickými prvky. Realistický tón v jeho tvorbě podnítila láska k pozorování přírody a přes ni vztah k holandskému malířství 17. století. Namaloval obrazy \"Pohled na Pražský hrad z východní strany\", 1821; \"Krajina s oráčem\", kolem 1825; \"Hrad Okoř\", 1827; \"Krajina s Křivoklátem a Kokořínem v bouři\", 1834; \"Kokořín v bouři\", 1839). Svou pozdní orientací položil základy české realistické krajinomalby, více osvobozené od akademického rukopisu. Z tvorby tohoto období jsou ceněné zejména studie a kresby. Jeho přínosem byla i živá barevnost a po nizozemském vzoru i snaha po vystižení atmosféry, kterou hledal při cestování po české krajině i se svými dětmi. Vedle žáků, vyučených na Akademii, měl velký vliv především na dílo svých vlastních dětí, synů Josefa, Quida a dcery Amálie.\n\nOženil se s pražskou měšťanskou dcerou Magdalénou Schwidnerovou (1794-1853).\nBydleli na Starém Městě v Řásnovce v domě čp. 799/I, roku 1829 se přestěhovali do Nostické jízdárny na Malé Straně, kde Antonín dostal služební byt od Akademie.\n\n\nJeho díla jsou zastoupena ve veřejných i soukromých sbírkách:\n\n\n"}
{"id": "82061", "url": "https://cs.wikipedia.org/wiki?curid=82061", "title": "Rožmitál pod Třemšínem", "text": "Rožmitál pod Třemšínem\n\nRožmitál pod Třemšínem ( nebo také \"Rosenthal\") je město v okrese Příbram v podhůří Brd asi 15 km jihozápadně od Příbrami. Leží na konci regionální železniční trati Březnice – Rožmitál pod Třemšínem. Má obyvatel.\n\nMěsto Rožmitál pod Třemšínem se skládá z devíti částí na osmi katastrálních územích:\n\nNejstarší osídlení na území města dokazují archeologické nálezy z mladší doby hradištní, z 10. a 11. století, v okolí dnešního kostela Povýšení sv. Kříže ve Starém Rožmitále. První latinské písemnosti sem umisťují lokalitu \"Antiqua civitas\" - Staré město. Na začátku 13. století je opodál postaven kamenný hrad, který podle tehdejší módy dostal jméno \"Rosenthal\" - údolí růží. Hrad vznikl strategicky na vyvýšenině obklopené bažinami. Kolem pak vznikla osada, kam se přesunulo centrum osídlení a postupně se rozšířilo až do dnešní podoby. Svůj přídomek „pod Třemšínem\" získal Rožmitál, aby se odlišil od jiných měst stejného jména, až v roce 1920. Třemšín není nejvyšším vrcholem Brd, tím je Tok s výškou 865 m, ale je vrchem nejmilejším a nejbájnějším.\n\nPrvní doložená zmínka o obci pochází z roku 1265. Její vývoj je těsně spjatý s rodem Buziců se znakem kančí hlavy, který se dostal i do znaku města. Z pánů z Rožmitálu, jak si začali říkat je často připomínána Johana z Rožmitálu, druhá choď Jiřího z Poděbrad a její bratr Jaroslav Lev z Rožmitálu, který vedl mírové poselství jehož cílem bylo podpořit snahu Jiřího z Poděbrad vytvořit unii křesťanských evropských států. Dalším z výrazných Pánů z Rožmitálu byl také Zdeněk Lev z Rožmitálu, který od roku roku 1508 zastával 15 let úřad nejvyššího purkrabí. Tento mocný muž, disponující značným majetkem žil natolik rozmařilý život, že svá zadlužená panství postupně musel prodávat a po jeho smrti byl zbytek majetku včetně rožmitálského panství postoupen věřitelům. Od nich zadlužené rožmitálské panství vykoupil bavorsko-rakouský šlechtic Florián Gryspek, vysoký královský úředník. Tento vzdělaný muž vylepšoval dvory, obnovil železnou huť, nechal budovat rybníky a přestavěl rožmitálský hrad na renesanční zámek. Současně stavěl své rozsáhlé zámky v Nelahozevsi a Kaceřově, na něž potřeboval obrovské sumy, které získával ze svých statků. Majetek Gryspekům dlouho nezůstal. Floriánův stejnojmenný vnuk se aktivně zúčastnil stavovského povstání z let 1618 - 1620 a proto byl Rožmitál obsazen vojskem Baltasara Marradase. Florián se spojil s částí Mansfeldova vojska, dobyl Rožmitál zpět a zajatou posádku Marradasova vojska poslal do Plzně. Po Bílé hoře byl Florián odsouzen roku 1622 ke ztrátě všeho majetku. Zkonfiskované panství daroval císař Ferdinand II. arcibiskupovi Arnoštu Vojtěchu Harrachovi. \n\nArcibiskupové se na panství objevovali jen zřídka a osud poddanského města byl v moci vrchního správce. V této době jako jinde přichází i do Rožmitálu náboženská reformace, která se snaží vrátit většinové obyvatelstvo vyznávající podobojí zpět na katolickou víru. V Rožmitále se tyto snahy setkávají s odporem, obyvatelé utíkají před jezuity do lesů, proto bylo doporučeno, aby se reformační práce posunuly na zimu, kdy bude útěk obtížný. Někteří zatvrzelejší občané konvertovali na pravou víru v zámeckém sklepení, jiní raději odešli, přesto trvalo šest let než se podařilo přivést Rožmitálské zpět ke katolické víře. Druhou rožmitálskou rebélií v roce 1738 bylo odmítnutí obyvatelstva robotovat sedm dní v týdnu. Namísto toho rozhodli že budou pracovat pouze tři dny na což vrchnost rychle zakročila. Do Březnice bylo dvěmi vojenskými kompaniemi odvedeno 55 buřičů. Po krátém soudu, který zachytil v arcibiskupském urubáři Petr Stumpf, který byl členem poroty, byl za hlavního podněcovatele vzpoury označen Bartoloměj Sadílek. Ten byl se skupinou dalších vůdců odeslán do Prahy, kde museli v okovech pracovat na opevnění města. Zbytek buřičů byl ztrestán padesáti ranami holí. Třetí událost, která opět vysloužila rožmitálským obyvatelům pověst rebelantů byla spíše ironií. Roku 1810 zemřel velmi oblíbený arcibiskup Vilém Florentin Salm-Salm, který měl Rožmitál ve velké oblibě a zasloužil se zde např. o vytvoření zámecké zahrady, která byla veřejně přístupná nebo upravení vrchu Třemšín na vyhlídku. Arcibiskupovo tělo vezli z Vídně do Prahy přes Rožmitál, kde bylo jeho tělo přes noc vystaveno v místním kostele. Rožmitálští si vzpomněli na přání milovaného arcibiskupa být v Rožmitále pochován a proto rozhodli, že musí být jeho přání splněno. Ihned se začalo s přípravami na pohřeb a nepomohl ani argument, že pražský arcibiskup musí být pohřben v Praze. Proto bylo posláno pro vojsko do Březnice. Přišlo třicet mužů, ale lid se nezalekl, proto bylo posláno pro další dvě kompanie, kterým se již podařilo získat tělo nebožtíka zpátky. Trestu 20 ran holí na lavici na zámeckém nádvoří opět neušli hlavní viníci a deset ran bylo vyměřeno i ženám, které byly nakonec ušetřeny. Nejtěžší trest stihl rychtáře Václava Stránského, který byl zbaven funkce a společně s hajným Kottem a sklenářem Soukupem byli odvezeni do Prahy, kde strávili několik měsíců ve vazbě.\n\nJednou z nejvýznamnějších osobností v Rožmitále byl hudební skladatel Jakub Jan Ryba, který zde působil na přelomu 18. a 19. století. Do Rožmitálu přišel ve svých dvaadvaceti letech, aby zde nastoupil na místo kantora a regenschoriho ve zdejší škole. Právě zde vzniklo jeho rozsáhlé dílo - obrovský počet skladeb nejrůznějších žánrů, od písní a árijí, oratoria, kantáty a mše. Vedle nejslavnější České mše vánoční stojí za připomenutí píseň \"Spi má zlatá boubelatá\" na slova Vojtěcha Nejedlého ze Žebráku. Ta byla jednou z nejzpívanějších písní národního obrození. \nRybův život v Rožmitále byl trpký. Živil početnou rodinu a soustavně musel vymáhat své služné a deputát. Jeho moderní metody výuky, se kterými se lišil od klasických kantorů se nesetkávaly s pochopením u tehdejší konzervativní vrchnosti. Zažíval od nich ustavičná příkoří, které se jednoho dne rozhodl ukončit sebevraždou. Vzal si život 8. dubna 1815 v lesíku nad Voltuší. Poté byl jako sebevrah pochován na morovém hřbitově za městem, odkud byly až později jeho ostatky přeneseny na hřbitov ve Starém Rožmitále.\nJméno po něm dostala ulice v Rožmitále a byla zde po něm pojmenována i místní základní škola a základní umělecká škola. V Podbrském muzeu je mu věnována část expozice. Varhany, na které Ryba hrál, se stále nachází v kostele povýšení sv. kříže ve Starém Rožmitále.\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Rožmitál pod Třemšínem \"(přísl. Zalány, 2197 obyvatel)\" byly v roce 1932 evidovány tyto živnosti a obchody:\nV obci Nesvačily \"(126 obyvatel, samostatná obec se později stala součástí Rožmitálu pod Třemšínem)\" byly v roce 1932 evidovány tyto živnosti a obchody: 2 hostince, kolář, 2 krejčí, mlýn, 2 rolníci, Spořitelní a záložní spolek pro Nesvačily, trafika.\n\nV obci Pňovice \"(358 obyvatel, samostatná obec se později stala součástí Rožmitálu pod Třemšínem)\" byly v roce 1932 evidovány tyto živnosti a obchody: 2 hostince, kolář, kovář, mlýn, pila, rolník, obchod se smíšeným zbožím, Spořitelní a záložní spolek pro Pňovice, trafika.\n\nV obci Skuhrov \"(171 obyvatel, samostatná obec se později stala součástí Rožmitálu pod Třemšínem)\" byly v roce 1932 evidovány tyto živnosti a obchody: 2 hostince, kujná huť, mlýn, pila, pražírna sladové kávy, trafika, Arcibiskupský velkostatek.\n\nV obci Starý Rožmitál \"(566 obyvatel, katol. kostel, samostatná obec se později stala součástí Rožmitálu pod Třemšínem)\" byly v roce 1932 evidovány tyto živnosti a obchody: obchod s dřívím, 5 hostinců, 2 výrobny kovaných hřebíků, kolář, kovář, krejčí,mlýn, 2 obuvníci, pila, obchod se smíšeným zbožím, švadlena, 2 trafiky.\n\nV obci Voltuš \"(306 obyvatel, samostatná obec se později stala součástí Rožmitálu pod Třemšínem)\" byly v roce 1932 evidovány tyto živnosti a obchody: 2 hostince, 2 kováři, výroba dřevěných skládacích metrů, pila, obchod se smíšeným zbožím, Spořitelní a záložní spolek pro Voltuš, truhlář.\n\nRenesanční zámek vzniklý přestavbou staršího gotického hradu byl před rokem 1948 majetkem pražského arcibiskupství, po únorovém převratu byl zestátněn. Do začátku 70. let 20. století zámek užívaly Československé státní lesy, které zde zřídily byty pro zaměstnance a kanceláře. V roce 1974 byl zámek převeden do majetku města, které začalo s nutnými opravami. K otevření zámku pro veřejnost ale nikdy nedošlo kvůli změnám ve vedení města. V roce 1990 byl zámek vrácen Arcibiskupství pražskému, jenž však nemělo prostředky na jeho opravu, proto hledalo soukromého investora.\n\nZámek se v roce 2001 stal majetkem společnosti Trinity Coop, 20 % drželo Arcibiskupství pražské. Zámek měl být společností stabilizován. Byla dokončena rekonstrukce doku správce a oprava sgrafitové fasády a ochozu věže. V roce 2011 převedlo arcibiskupství svůj podíl na firmu The Spalena Company. V říjnu roku 2014 se zřítila část střechy nad neudržovaným zadním křídlem zámku - bývalým pivovarem, za což byl majitel pokutován památkovým úřadem. Dnes zámek spravuje spolek Rožmitálský zámek z.s. pod záštitou organizace Czech National Trust. Zámek je v letní sezóně otevřen každou sobotu a v rámci kulturních akcí.\n\nFiliální kostel sv. Jana Nepomuckého byl původně vybudován jako barokní, na začátku 20. století byl radikálně neobarokně přestavěn.\n\nHistorické jádro města je městskou památkovou zónou. V okolí se pak nachází několik přírodních památek:\n\nOd roku 2002 se každoročně druhou sobotu v červnu konná Slavnost královny Johanky. Tato událost připomíná historii významného rodu spjatého s historií města. Hlavním programem slavnosti je historický průvod, po kterém následuje proslov královny Johany a udělování řádu významným občanům města. Po celý den se ve městě konají trhy, hry pro děti, divadlo, ukázky lidových řemesel a šermířské klání. Oblíbenou tradicí se stal závod s kancem, kdy soutěžící musí s kancem na zádech uběhnout závodní trasu v co nejkratším čase. Odměnou pro vítěze je sud piva. \n\nDopravní síť\nVeřejná doprava 2012\n\n\nSídlí zde Tělovýchovná jednota Spartak Rožmitál, která má v současnosti okolo 600 členů v šesti sportovních oddílech: ASPV, kopaná, národní házená, stolní tenis, tenis a turistika. Dále tu funguje florbalový klub FBK Ježci Rožmitál.\n\n"}
{"id": "82062", "url": "https://cs.wikipedia.org/wiki?curid=82062", "title": "Josef Mánes", "text": "Josef Mánes\n\nJosef Mánes (12. května 1820 Staré Město – 9. prosince 1871 Nové Město) byl český malíř, ilustrátor, grafik a jeden z nejvýznamnějších představitelů českého romantismu. Výtvarně činný otec i strýc k malířství vychovali a vyučili jeho i jeho sourozence Quida a Amálii. Je považován za mistra české malby a krajinářství v období romantismu a realismu. Duševní chorobě podlehl 9. prosince 1871.\n\nJeho osobní život byl zaslíben ženám. Byl šťastný v období studií, konjunktury svých prací, bohémské nezávislosti a obrozeneckých ideálů. Stal se nešťastným v soužití se sourozenci v rodném domě (U obecního dvora 798/5), při nedostatku zakázek po roce 1848: člověk nepraktický a plachý byl sestrou nucen zříci se své tehdejší lásky, služky Františky Šťovíčkové. \n\nJeho otcem byl proslulý malíř Antonín Mánes, profesor krajinomalby na \"Pražské malířské akademii\", s nímž trojice výtvarně nadaných sourozenců Josefa, Quida a Amálie, podnikala studijní cesty do přírody, například na Říp nebo do Podkrkonoší. Jeho strýc Václav Mánes na téže škole učil figurální malbu, a také dvakrát zaujal místo prozatímního ředitele. Josef od svých patnácti let studoval na pražské pražské umělecké Akademii u profesora Františka Tkadlíka. Vroce 1844, nespokojen s akademickým charakterem výuky podle sádrových modelů odešel studovat na akademii do Mnichova, kde pobýval tři roky bez jakéhokoliv hmotného zajištění z domova. Později podnikl i několik studijních cest, mj. do Drážďan, Polska, či Slezska. Jeho osobní život se poněkud zkomplikoval v době, kdy už žil opět v Praze. Tehdy ve svých dvaceti sedmi letech, navázal intimní vztah s Františkou Šťovíčkovou, která byla u Mánesů zaměstnána jako služka. V roce 1850 Františka otěhotněla, ale pod silným nátlakem rodiny se Františky musel vzdát. V té době už vedla domácnost u Mánesů Josefova sestra Amálie, která oba své bratry existenčně zajišťovala. Ta také těhotnou Františku propustila ze svých služeb. Dceru Josefinu, která se v roce 1850 narodila, poté vychovávala sama.\n\nV roce 1854 na pozvání svého přítele, hraběte Bedřicha Silva-Tarouccy odjel na zámek Čech pod Kosířem, kde mu poskytl přístřeší. Během následujících dvaceti let zde vytvořil sérii rodinných portrétů Silvy Tarroucy, dále žánrové novorokokové obrázky, a také některé ze svých nejlepších prací (např. \"Ukolébavka\", \"Líbánky na Hané\", \"Život na panském sídle\"). V Čechách pod Kosířem se také zlepšil jeho duševní stav, rozvíjel i své přírodovědné zájmy, velmi jej upoutala botanika. Vyhledával zde lidové krojované postavy, opět se zamilovával do Hanaček i cikánek, zajímal se o moravské kroje. Silva Taroucca mu doporučil i pobyt na bílovickém zámku, jehož majitelem byl hrabě Hugo Jakob Josef Logothetti. Hrabě Hugo jej požádal, aby namaloval jeho milou Verunku. Namaloval Verunu Čudovou ve slováckém kroji, později její sestru zvanou Babušu ve slováckém kožichu a jako jejich mužský protějšek namaloval portrét mladíka z obce Březolupy Jana Postavu v lidovém kroji. Vznikl i menší obrázek Verunky Čudové v městském oblečení. Na Moravě vznikl také cyklus \"Moravský rok\", ve formě kalendáře. Společensky se projevoval zejména, jako činitel Umělecké besedy, navrhl sokolský kroj, četné sokolské a jiné spolkové prapory. Posledním umělecky bohatým obdobím byla 60. léta 19. století, kdy se mu prostřednictvím rodinných kontaktů podařilo získat mimořádnou zakázku na vytvoření 12 medailonů na Staroměstský orloj Kalendářní deska orloje byla odhalena 18. srpna 1866. V té době se jeho zdraví opět začalo horšit.\n\nOd roku 1866 se u něj projevovaly příznaky duševní choroby, která sice postupovala velmi pomalu, ale neléčena měla pro něho devastující důsledky. Během následujícího období ztrácel na váze, měl přechodné obtíže s vyslovováním, propadal trudomyslnosti a jeho chování bylo občas velmi podivné a zmatené. V jeho myšlení se postupně objevovala zvláštní posedlost vlčí růží. Tehdejší mecenáš umění, průmyslník Vojtěch Lanna ml., mu poskytl peníze na studijní cestu do Říma, kde se mohl zotavit, ale neznalost italštiny a město Řím, kde byl v hotelu okraden jeho stavu ještě přitížily. Amálie si proto pro svého bratra urychleně přijela. V Římě ho objevila zhrouceného na schodech proslulé Fontány di Trevi ve skupině smějících se lidí. Traduje se, že po nocích obcházel staroměstský orloj s rozsvícenou svící. Ke konci života upadal Mánes do hlubší a hlubší letargie. Předpokládá se, že chorobou, která jej postihla byla progresivní paralýza, tj. pokročilá forma syfilisu napadající mozek, nebo tuberkulóza mozkových blan. Lékařská zpráva o jeho úmrtí určuje nejasnou diagnózu, ochrnutí mozku. Zemřel po několika letech utrpení ve věku jedenapadesáti let. Pohřbu se zúčastnila i jeho nemanželská dcera Josefina.\n\nMánesova tvorba vychází z romantismu, byla inspirována studiem portrétní malby mnichovské, rodným prostředím Starého Města pražského a životem venkovského lidu na Hané, který pro něj představoval ideál čistoty a lidství. K nejznámějším pracím patří cyklus portrétů pražských obyvatel, žánrové novorokokové scény z pobytu u šlechtických mecenášů na zámku rodiny Silvy-Tarroucy v Čechách pod Kosířem na Hané a krajinomalby. \n\nPro výzdobu Žofína k oslavám stého výročí narození Friedricha Schillera roku 1859 vytvořil rozměrná tonda s alegoriemi: \"Poesie\" a \"Historie\" (nezvěstné), \"Lyrická Poesie\" (průměr 161,5 cm, které jsou ve sbírce Národní galerie), v nichž poprvé použil neutrální zlaté pozadí. Stejné pozadí později užil i pro kalendářní desku z roku 1865 na Staroměstském orloji (kopie, originál je vystaven v Muzeu hl. m. Prahy), která zobrazuje alegorii 12 měsíců v roce v námětech zemědělských prací. Navrhl také hrot žerdi praporu tělocvičné jednoty Sokol a řadu praporů (\"Prapor Jednoty Říp v Roudnici nad Labem\", 1863-4, Národní galerie v Praze). V době vrcholícího národního obrození navrhl reliéfy pro vchodová vrata kostela v Karlíně, které modelovali Ludvík Šimek a Karel Dvořák.\n\nPo celé tvůrčí období se zabýval portréty. Jeho podobizny přátel i osobností z pražského kulturního a společenského prostředí vynikají psychologickou hloubkou, citem a barevnou kultivovaností. Zejména ženské portréty svým silným citovým zaujetím překonávají význam pouhé zakázkové práce. Takový je např. \"portrét Luisy Bělské\", který vyjadřuje malířův obdiv a cit ke krásné ženě. Nejznámějším Mánesovým dílem je \"Josefina\" (1855) - smyslný portrét dívky s odhalenými ňadry, který až do Mánesovy smrti nikdy neopustil jeho ateliér. Kolem obrazu, v novinách označovaného jako \"česká Gioconda\", se spekulovalo o jeho ženské předloze, ale podle typologie tváře, která se v Mánesově díle opakuje, jde spíše o idealizovaný ženský portrét. Pro jemné gesto ruky a bílou pleť mohla být inspirací Hellichova podobizna Boženy Němcové. \n\nDva Mánesovy ženské akty, vytvořené jako alegorie \"Jitro\" a \"Večer\" roku 1857, byly patrně objednány pro nevěstinec na pražském Josefově a jsou proto signovány falešným monogramem L.G. \nV ilustracích vytvořil přesvědčivý obraz dávných Slovanů, když inspiraci k jejich oděvům čerpal ze středověkých památek a kombinoval románské a stylizované a archaizované prvky lidových krojů. Jeho ilustrace, zdobící Bellemannovo vydání Rukopisu královedvorského, vyšly až po umělcově smrti. \n\n\n\n\n\n\n\n\n"}
{"id": "82065", "url": "https://cs.wikipedia.org/wiki?curid=82065", "title": "Souměstí", "text": "Souměstí\n\nKonurbace neboli souměstí je několik měst, velkoměst nebo aglomerací srostlých v jednu souvisle zastavěnou plochu. Na rozdíl od aglomerace existují jednotlivá města jako samostatné celky a nemusí mít společné zázemí ani jednotné centrum – polycentrická forma aglomerace. Spojením několika konurbací vzniká megalopolis.\n\nPokud jde o spojení dvou měst, obvykle se používá pojem dvojměstí. Typickým příkladem dvojměstí je Brandýs nad Labem-Stará Boleslav, mluví se také o vzniku dvojměstí Beroun-Králův Dvůr. I když byla původně samostatná města Brandýs nad Labem a Stará Boleslav administrativně spojena už v roce 1960, stále nemají, zejména z geografických důvodů (jsou spojena jen jedním mostem přes Labe), hlavní městské centrum.\n\nNěkterá česká souměstí:\n\n\n\n"}
{"id": "82066", "url": "https://cs.wikipedia.org/wiki?curid=82066", "title": "Kantěmirovskaja (stanice metra v Moskvě)", "text": "Kantěmirovskaja (stanice metra v Moskvě)\n\nKantěmirovskaja () je stanice moskevského metra.\n\nKantěmirovskaja se nachází na Zamoskvorecké lince, v její jižní části. Je to podzemní, jednolodní, mělce založená (8 m pod povrchem) stanice. Stěny za nástupištěm jsou obloženy hnědým mramorem, sloupy na kterých je umístěné osvětlení, růžovým, podlaha pak několika druhy žuly. Má jen jeden východ, vedoucí do podzemního vestibulu po pevném schodiště|schodišti. Tematikou, která ovlivnila celé ztvárnění stanice je ruská vojenská historie. Stanice je nazvána po Kantěmirovské ulici, která nese jméno po gardové Kantěmirovské divizi, která se proslavila ve Velké vlastenecké válce. V projektové dokumentaci nesla název \"Lenino\". Stanice byla otevřena oficiálně 30. prosince 1983 jako součást úseku Orechovo – Kaširskaja. Vzhledem k tomu, že však byla další den zaplavena vodou musela být okamžitě uzavřena. Opětovné zprovoznění následovalo až 9. února 1984.\n\n"}
{"id": "82073", "url": "https://cs.wikipedia.org/wiki?curid=82073", "title": "Hurghada", "text": "Hurghada\n\nHurghada (arabsky: الغردقة – Al Ghardaqah) je egyptské město a přístav na pobřeží Rudého moře, v němž žije asi 262 000 obyvatel. Město je největším egyptským turistickým centrem v oblasti Rudého moře.\n\nPůvodně malá rybářská vesnice zaznamenala od 70. let 20. století postupný rozmach cestovního ruchu. Turisty z celého světa sem lákají dlouhé písčité pláže, možnost výletů do hlavních turistických atrakcí Egypta a také potápění v Rudém moři s jeho bujným podvodním životem. Od 80. let sem začali ve větší míře jezdit evropští turisté. Od 90. let 20. století zažívá Hurghada velmi rychlý rozvoj, především díky stavbě desítek nových hotelů, vybudování nového mezinárodního letiště (IATA: HRG, ICAO: HEGN) a přílivu zahraničních investic do turistického ruchu.\n\nHurghada se stala oblíbenou destinací díky kombinaci vybudování infrastruktury pro turisty a využití přírodních podmínek – dlouhých písčitých pláží, podmořských korálových útesů, teplého podnebí a možnosti nabídky výletů do Káhiry a Luxoru, které turistům nabízí ke zhlédnutí mnoho staroegyptských památek (např. pyramidy v Gíze a Sakkáře, chrámy v Karnaku a Luxoru nebo pohřebiště v Údolí králů a královen). Kromě výletů za historií nabízí Hurghada i cesty na blízké ostrůvky (nejznámější je ostrov Giftun) za světem korálových útesů.\n\nSamotné město nenabízí v podstatě žádné památky, proto většina turistů vyráží na výlety mimo Hurghadu. Nicméně Hurghada nabízí pohled do života v typickém arabském městě s bazaary a mešitami. Hurghada však svým návštěvníkům nabízí především široké turistické zázemí s komplexní nabídkou služeb. Korálové útesy, za kterými sem jezdili turisté, zde již dnes prakticky nejsou a musí se za nimi vyrážet dál na moře a nebo k některému z blízkým ostrovů. Ve městě je řada škol potápění či serfování, stejně jako plachtění. Oblíbené je místní akvárium.\n\nEgypt má jedno z nejsušších a nejteplejších podnebí na světě, vyznačující se velmi vysokými letními teplotami a mírnými zimami. Vyjma severního pobřeží u Středozemního moře se zde prakticky neobjevují srážky. Klima svůj ráz mění od severu, kde převládá středomořské podnebí bez významnějších extrémů. Směrem na jih převládá typicky pouštní podnebí s vysokými letními teplotami a nulovými srážkami.\n\nHurghada leží na břehu Rudého moře a její klima je díky tomu zmírňováno. V zimě je pevnina oteplována a v létě mírně ochlazována větrem. Zimy jsou zde velmi příjemné s průměrnými teplotami překračujícími 20 °C, v noci je chladněji.\n\nJarní (březen-květen) a podzimní měsíce (říjen-listopad) se svým rázem nejvíce podobají létům na jihu Evropy, a tak představují ideální dobu pro návštěvu. Průměrná teplota přes den překračuje 30 °C a v noci neklesá pod 20 °C. V jarním období se objevují tzv. Chamsíny, horké větry z pouště přinášející písečné bouře a na toto období nezvykle vysoké teploty (ojediněle i přes 40 °C). Podzim je naproti tomu charakterizován vyšší vlhkostí vzduchu, což průměrné denní teploty 31-36 °C pocitově zvyšuje nad hranici 40 °C.\n\nLetní teploty pak odpovídají poloze Hurghady, která leží prakticky na obratníku raka a slunce zde svítí pod úhlem takřka 90 ° a má tedy největší sílu. Navzdory tomu je počasí zmírňováno nízkou vlhkostí vzduchu a příjemným větrem od moře. V průběhu dne se teploty vzduchu pohybují kolem 37 °C, často mírně překračují 40 °C. Noci jsou velmi teplé, o půlnoci lze často naměřit přes 30 °C, k ránu, kdy je nejchladněji, teploty klesají ke 30 °C, či malinko méně.\n\nV létě slunce vychází velmi brzo, již kolem 4 hodiny ranní a také velmi brzo zapadá, zhruba v 18 hodin.\n\nTeplota moře zde kolísá mezi 22 °C v zimě až po 29 °C v létě.\n\nAktuální počasí v Hurghadě naleznete zde\n\n\n"}
{"id": "82074", "url": "https://cs.wikipedia.org/wiki?curid=82074", "title": "Motorola 68060", "text": "Motorola 68060\n\nMotorola 68060 je plně 32bitový mikroprocesor architektury CISC z řady 680x0, který vyráběla firma Motorola. Přišel na trh v roce 1994 a jejím předchůdcem byl procesor Motorola 68040. Procesor 68060, který obsahoval 2 400 000 tranzistorů a dvě oddělené cache paměti (instrukční a datovou) o velikosti 8 KB, byl posledním a jednoznačně nejrychlejším členem řady 680x0.\n\nMotorola 68LC060 je laciným mikroprocesorem z řady Motorola 680x0. Hlavním rozdílem mezi originálním procesorem 68060 a touto ořezanou variantou je úplná absence důležité FPU jednotky. \n\nMotorola 68060 není vylepšením staršího procesoru 68040, ale jde o zcela nový procesor se dvěma celočíselnými pipeline, dvěma celočíselnými jednotkami pro násobení, jasně rychlejší FPU jednotkou a logikou pro dynamické vykonávání instrukcí mimo pořadí. Díky tomu dosahoval třikrát většího výkonu než čip 68040 na stejné frekvenci.\n\n"}
{"id": "82075", "url": "https://cs.wikipedia.org/wiki?curid=82075", "title": "Šarm aš-Šajch", "text": "Šarm aš-Šajch\n\nŠarm aš-Šajch (: , : ) je město v guvernorátu Džanúb Síná’ (česky Jižní Sinaj, arabsky جنوب سيناء) v Egyptě. Nachází se na nejjižnějším cípu Sinajského poloostrova.\n\nU původní rybářské vesničky vznikla na počátku 20. století egyptská vojenská základna, která byla v 50. letech během sinajské války dočasně obsazena Izraelem. Izrael území včetně celého Sinajského poloostrova dobyl během šestidenní války v roce 1967. V témže roce byla na místě dnešního Šarm aš-Šajchu založena izraelská osada Ofira. V roce 1970 u ní začala výstavba turistického centra, kde o sedm let později stály 3 hotely a několik restaurací. Ofira a celá východní část Sinaje podél Akabského zálivu měla podle plánů izraelské vlády zůstat trvalou součástí Izraele i po případné mírové dohodě s Egyptem. V důsledku podpisu egyptsko-izraelské mírové smlouvy však bylo nakonec rozhodnuto o navrácení celého Sinajského poloostrova Egyptu. V roce 1981 se zde odehrál summit, na kterém se sešel egyptský prezident Anvar as-Sádát a izraelský premiér Menachem Begin. Na jaře 1982 pak osadu Ofira izraelští civilisté vyklidili a obec byla předána pod správu Egypta. Zdejší zástavba nebyla zbořena a stala se součástí nynějšího Šarm aš-Šajchu. Turistický průmysl založený zde Izraelci včetně letiště Ofir (dnešní mezinárodní letiště Šarm aš-Šajch) byl zachován a rozvinut.\n\nŠarm aš-Šajch se někdy nazývá \"Městem míru\", jelikož se zde často konají mírové konference.\n\nLetovisko nabízí široké turistické zázemí, které zde vzniklo díky vysokým investicím do výstavby hotelů podél celého pobřeží. To, co zde turisté hledají, nejsou jen dlouhé písčité pláže, ale především jedny z nejlepších korálových útesů v Egyptě. Díky nim jej vyhledávají milovníci potápění a šnorchlování.\n\nŠarm aš-Šajch je tak dnes proslulou potápěčskou oblastí. Mezi oblíbené cíle potápěčů se řadí národní park Ras Mohamed s potápěčskými oblastmi Fishermans Bank, Eel Garden, Shark Bay a The Alternatives. Ve vzdálenosti několika desítek metrů od mořského břehu se táhne v délce 80 km směrem do Akabského zálivu korálový útes, svažující se 40–50 metrů kolmo dolů, umožňující potápěčům pohybovat se po něm jako po stěně a sledovat rozmanité druhy ryb a korálů. V národním parku jsou dobře označená místa vhodná k sestupu potápěčů i šnorchlujících turistů do moře.\n\nŠarm aš-Šajch sice leží nejseverněji ze všech letovisek u rudého moře, podnebí má však nejteplejší a nejkonstantnější. Podobně jako Marsa Alam a Quseir, má vyšší teploty v noci, než kterékoliv jiné egyptské středisko cestovního ruchu. Oproti výše zmíněným má ovšem vyšší denní teploty, zejména v létě.\n\nPrůměrná teplota nejteplejšího července a srpna je 34 °C, denní teploty atakují 40 °C, kdežto noční minima neklesají pod 25 °C.\n\nNejpříjemnějšími měsíci pro návštěvu jsou březen, duben, říjen a listopad. Průměrné teploty během dne se pohybují v rozmezí 28 °C-35 °C, v noci neklesají pod 20 °C a odpovídají tak letním teplotám ve Středomoří. Podmínky zjara zde zhoršují pouze horké větry ze Sahary-Chamsiny, které zdejší příjemné konstantní teploty ojediněle zvyšují až na extrémních 47 °C.\n\nZimy jsou slunné a krátké, v lednu a únoru, tedy nejchladnějším období, se denní teploty pohybují od 18 °C do 25 °C, resp. 11 °C do 18 °C v noci.\n"}
{"id": "82078", "url": "https://cs.wikipedia.org/wiki?curid=82078", "title": "Rovnoměrné rozdělení", "text": "Rovnoměrné rozdělení\n\nRovnoměrné rozdělení pravděpodobnosti přiřazuje všem hodnotám náhodné veličiny stejnou pravděpodobnost.\n\nRovnoměrné rozdělení má svoji diskrétní i spojitou podobu.\n\nRovnoměrné rozdělení na intervalu formula_1, kde formula_2\n\nMimo tento daný interval je tedy hustota pravděpodobnosti nulová. Na je zobrazena hustota pravděpodobnosti rovnoměrného rozdělení.\n\nNáhodnou veličinou s rovnoměrným rozdělením je např. chyba při zaokrouhlování.\n\nStřední hodnota rovnoměrného rozdělení je\n\nRozptyl má hodnotu\n"}
{"id": "82080", "url": "https://cs.wikipedia.org/wiki?curid=82080", "title": "Binomické rozdělení", "text": "Binomické rozdělení\n\nBinomické rozdělení (někdy též Bernoulliho schéma) popisuje četnost výskytu náhodného jevu v formula_1 nezávislých pokusech, v nichž má jev stále stejnou pravděpodobnost. Pokud speciálně formula_2, jde o alternativní rozdělení.\n\nV matematických textech se můžeme setkat s označením formula_3 ~ formula_4 (někde také jako formula_5), kde formula_1 udává počet pokusů a formula_7 udává pravděpodobnost daného jevu.\n\nDiskrétní náhodná veličina formula_3 s binomickým rozdělením může nabývat celočíselných hodnot od nuly po formula_1. \n\nPravděpodobnost, že jev nastane právě formula_10-krát z formula_1 pokusů při pravděpodobnosti jevu formula_7, je určena rozdělením\n\nBinomické rozdělení lze také popsat některými charakteristikami.\n\nStřední hodnota binomického rozdělení je\n\nRozptyl je\n\nPro koeficient šikmosti dostáváme\n\nKoeficient špičatosti binomického rozdělení má hodnotu\n\nMomentovou vytvořující funkci lze zapsat ve tvaru\n\n\n\n"}
{"id": "82082", "url": "https://cs.wikipedia.org/wiki?curid=82082", "title": "Josemaría Escrivá de Balaguer", "text": "Josemaría Escrivá de Balaguer\n\nSvatý Josemaría Escrivá (9. ledna 1902 Barbastro, Španělsko – 26. června 1975 Řím, Itálie) byl španělský katolický kněz, zakladatel Opus Dei – celým jménem José María Julián Mariano Escrivá de Balaguer y Albas – se narodil v Barbastru ve Španělsku 9. ledna 1902 a zemřel v Římě 26. června 1975. Svatý Josemaría Escrivá otevřel v katolické církvi novou cestu ke svatosti učením, že muži a ženy se mohou stát svatými při vykonávání své práce a plněním každodenních povinností v křesťanském duchu.\n\nJosemaria měl pět sourozenců: starší Carmen (1899-1957) a Santiaga (1919-1994), a tři mladší sestry, které zemřely v mladém věku. Jeho rodiče, Jose a Dolores, dali svým dětem hlubokou křesťanskou výchovu.\n\nV roce 1915 byl uzavřen podnik Jose Escrivy a celá rodina se musela přestěhovat do Logroña. Jako dospívající chlapec v Logroñu Josemaria poprvé zaslechl své povolání. Pohnut pohledem na stopy bosého mnicha ve sněhu, pocítil, že Bůh po něm něco žádá, ale nevěděl přesně co. Myslel si, že kněžství by mohlo objevit a splnit toto Boží volání. Proto se na ně začal připravovat, nejprve v Logroñu a potom v Zaragoze.\n\nPo smrti svého otce v roce 1924 se Josemaria stal hlavou rodiny. Po vysvěcení v roce 1925 začal sloužit ve venkovské farnosti, potom se přesunul do Zaragozy. V roce 1927 mu jeho biskup dal svolení k přestěhování do Madridu, aby mohl získat doktorát práv.\n\nDne 2. října 1928, během duchovních cvičení, Otec Josemaria uviděl to, co po něm Bůh žádal: aby založil Opus Dei, cestu posvěcování v každodenní práci a plnění běžných křesťanských povinností. Od té chvíle pracoval na uskutečňování tohoto úkolu, zatímco pokračoval v kněžské službě, zvláště k chudým a nemocným. Během těchto prvních let Opus Dei také studoval na universitě v Madridu a učil, aby podporoval svoji rodinu.\n\nKdyž v Madridu začala občanská válka, náboženské pronásledování přimělo Otce Josemariu vykonávat kněžskou službu tajně a skrývat se neustálým přesunem z místa na místo. Náhodou se mu podařilo opustit hlavní město a po nesnadném útěku přes Pyreneje se usídlil v Burgosu. Po skončení války v roce 1939 se vrátil do Madridu, kde konečně získal doktorát práv. V následujících letech dával mnoho duchovních cvičení pro laiky, kněze a duchovenstvo a horlivě pracoval pro Opus Dei.\n\nV roce 1946 se Otec Josemaria usídlil v Římě. Během pobytu v Římě získal doktorát teologie z Lateránské university a papežem Piem XII. byl jmenován konzultantem dvou vatikánských kongregací, čestným členem Pontifikální teologické akademie a čestným prelátem.\n\nČasto z Říma cestoval do mnoha evropských zemí, při jedné příležitosti i do Mexika, aby podnítil šíření Opus Dei do těchto míst. V letech 1974 a 1975 podnikl dvě dlouhé cesty do řady zemí Latinské Ameriky, kde se setkal s mnoha lidmi, se kterými mluvil o křesťanském povolání ke svatosti.\n\nMons. Escriva zemřel v Římě 26. června 1975. Do té doby se Opus Dei rozšířilo do mnoha zemí a ovlivnilo bezpočet životů. Po jeho smrti tisíce lidí včetně více než třetiny světových biskupů poslalo do Říma dopisy se žádostí, aby papež zahájil proces jeho beatifikace a kanonizace.\n\nPapež Jan Pavel II. blahořečil Mons. Escrivu 17. května 1992. O deset let později, 6. října 2002, jej na Svatopetrském náměstí v Římě před velkým zástupem svatořečil. Při té příležitosti řekl papež v homilii: \"Pokračujte v jeho stopách a rozšiřujte ve společnosti vědomí, že jsme všichni povoláni ke svatosti, bez rozdílu rasy, třídy, kultury a věku.\"\n\n"}
{"id": "82087", "url": "https://cs.wikipedia.org/wiki?curid=82087", "title": "Opus Dei", "text": "Opus Dei\n\nOpus Dei, plným názvem Praelatura Sanctae Crucis et Operis Dei (česky Boží dílo či zkráceně Dílo, plným názvem Prelatura Svatého kříže a Opus Dei) je osobní prelaturou katolické církve. Jejím posláním je šířit poselství o tom, že všichni lidé, i laici, jsou povoláni ke svatosti, a poskytovat jim k tomu nezbytnou pomoc spočívající ve formaci a duchovním vedení.\n\nOpus Dei bylo založeno ve Španělsku roku 1928 sv. Josemariou Escrivá de Balaguer, kterého v roce 2002 svatořečil papež Jan Pavel II. Svou definitivní právní podobu získalo Opus Dei v roce 1982, kdy jej papež Jan Pavel II. ustanovil jako osobní prelaturu. Není tedy řádem ani hnutím, ale součástí hierarchické struktury církve. Sídlo prelatury se nachází v Římě a v jejím čele stojí prelát. V současné době Opus Dei působí v 68 zemích světa.\n\nOpus Dei se z velké většiny skládá z laiků, dále pak z kněží, kteří tvoří vlastní klérus prelatury. Podle papežské ročenky Anuario Pontificio z roku 2011 čítá Opus Dei 2 015 kněží a celkem 88 245 věřících, z čehož vyplývá, že 86 230 jsou laici. Celkem 55 % věřících Prelatury jsou ženy a kolem 90 % členů žije v Evropě a Americe.\n\nOpus Dei založil madridský kněz Josemaría Escrivá de Balaguer dne 2. října 1928 jakožto cestu osobního posvěcování se, která je určena lidem všech tříd skrze jejich profesní práci a plnění běžných povinností křesťana. Toto poselství narazilo na všeobecné mínění tehdejší doby, že k dosažení svatosti je třeba vést život zasvěcený pouze Bohu, tedy svatými mohou být pouze řeholníci nebo kněží. Roku 1930 založil také ženskou část Opus Dei, které do té doby bylo určeno pouze pro muže.\n\nV roce 1933 bylo otevřeno první centrum Opus Dei, tzv. Academia DYA, kde se vyučovalo právo a architektura. O rok později se tato akademie přeměnila v malou vysokoškolskou kolej.\n\nBěhem španělské občanské války, která byla poznamenána krutým náboženským pronásledováním, byl Josemaría Escrivá nucen skrývat se na několika místech Madridu. V roce 1937 on i několik členů Opus Dei utekli z republikánské zóny Španělska a přes Pyreneje a Andorru se dostali do Francie, odkud bylo možné přejít do druhé části Španělska, ve které nebyla církev pronásledována. Tyto události a vypuknutí druhé světové války prozatím znemožnily uskutečnění projektů zakladatele Opus Dei na rozšíření své apoštolské práce do dalších zemí Evropy.\n\nBěhem druhé světové války se zakladatel přestěhoval do Říma, jelikož si byl vědom nutnosti sídla v tomto městě pro další expanzi do celého světa. V následujících letech cestoval po celé Evropě, aby připravoval započetí práce Opus Dei v různých zemích. V roce 1946 začala tato práce v Portugalsku, Itálii, Anglii, Irsku a Francii. Do České republiky Opus Dei přišlo v roce 1990.\n\nRoku 1941 získalo Opus Dei diecézní schválení od madridského biskupa. O šest let později (roku 1947) bylo schváleno Svatým stolcem.\n\nOpus Dei založil Sv. Josemaría Escrivá, který svou obětavou evangelizační činností propagoval již od počátku svého pastoračního působení myšlenku všeobecného povolání ke svatosti. To znamená, že pokřtěný člověk jako Boží dítě je schopen svým každodenním příkladným životem, spočívajícím v dodržování evangelia a posvěcováním práce, následovat Ježíše Krista v jeho radostech i utrpení. Každý tedy může křesťanské ctnosti rozvíjet v nejrůznějších okolnostech všedního života uprostřed světa. Proto prelatura poskytuje duchovní formaci a pastorační péči všem svým členům i mnoha ostatním. Nedílnou součástí formace v duchu Opus Dei je vydávání osobního svědectví o křesťanské lásce a potřebě následování Krista, čímž každý vykonává svůj apoštolát uprostřed světa.\n\nOsobní prelatura Opus Dei představuje zváštní strukturu v rámci katolické církve, v jejímž čele stojí prelát. Sdružuje laiky a kněze, přičemž povolání laiků všech typů a kněží pro prelaturu je naprosto rovnocenné. Pokud tedy povaha konkrétní záležitosti nestanovuje organizační odpovědnost někoho konkrétního, jsou si v ní všichni členové Opus Dei rovni. Kněz je v pojetí Díla člověk, který je povolán duchovně sloužit ostatním členům sdružení. Členové i po vstupu Opus Dei zůstávají (krom vnitřních záležitostí prelatury) součástí místních církví, ke kterým náleží. Opus Dei byla povýšena na prelaturu Apoštolskou konstitucí \"Ut sit\" z 28. prosince 1982 a v rámci katolické církve je podřízena Kongregaci pro biskupy.\n\nSupernumeráři – jde o laiky žijící běžný rodinný a kariérní život, tvoří asi 70 % členů\n\nNumeráři – jsou svobodní, v celibátu žijící členové, kteří se kromě profesní práce věnují také službě prelatuře. Žijí v centrech Opus Dei a představují asi 20 % členů. Ženská a mužská větev jsou striktně odděleny.\n\nNumerářky auxiliar – jsou ženy, které se starají o provoz a udržování domácího prostředí v centrech Opus Dei, což je jejich jediná profese.\n\nPřidružení – od numerářů se liší tím, že je profesní či rodinné závazky nutí žít mimo centra Opus Dei, jsou též svobodní a žijí v celibátu.\n\nKněží prelatury – představují asi 2 % členů. Drtivou většinu z nich představují numeráři, kteří se na výzvu stali kněžími (drtivou většinu kněží si tedy Dílo vychovalo samo).\n\nS prelaturou je spojena Kněžská společnost Svatého Kříže, která sdružuje kněze spojené s Opus Dei.\n\nMimo členy Opus Dei, kteří jsou pochopitelně všichni katolíci, existují ještě spolupracovníci Opus Dei, toto postavení lze zastávat bez ohledu na vyznání.\n\nOpus Dei zakládá svoje centra po celém světě. Mimo samotná centra je zde mnoho dalších činností, které jeho členové zakládají, z organizačního hlediska však obvykle nikoliv jako součást vlastní prelatury a s pomocí řady nečlenů, takže je někdy sporné, zda dotyčnou instituci nebo iniciativu označit za součást Díla. Obvykle se tak označují instituce a iniciativy založené členy Opus Dei a vykazující významný podíl členů Díla na klíčových pozicích a zejména pak instituce, které mají své spojení s Opus Dei kodifikovány ve svých vnitřních pravidlech. Takovýchto iniciativ v současné době existuje přes 600. Nejznámější institucí spojenou s Opus Dei je světově uznávaná Navarrská univerzita. Opus Dei také provozuje univerzitu Santa Croce v Římě.\n\nOpus Dei je považováno za baštu konzervativismu a tzv. integrismu v katolické církvi. Odmítá to, co považuje za přehnaně liberální dezinterpretaci Druhého vatikánského koncilu, a velice důrazně prosazuje zásady správného křesťanského života. Velký důraz je kladen na askezi (dodržování půstů, mortifikace), mariánskou úctu a pravidelné a časté modlitby. Kněží Díla jsou povinni oblékat se jako kněží.\n\nPodle katolického novináře Messoriho a jeho knihy \"Případ Opus Dei\" lze kritiky a nepřátele \"Opus Dei\" rozdělit do dvou skupin.\n\nTou první jsou mimokatolické skupiny, z nichž nejvýznamnější jsou součástí tzv. \"„protisektářského hnutí“\", přičemž ovšem Messori zdůrazňuje, že jako sektářství tyto skupiny vnímají jakýkoliv intenzívněji žitý náboženský život a ve skutečnosti nejsou protisektářské, ale protináboženské a protikatolické. Podrobným rozborem vyvozuje, že snaha označit Dílo za sektářské a destruktivní nemá reálný základ. Zároveň také odmítá i další části kritiky Díla, které operují s tzv. \"„Černou legendou“\", kterou řadí mezi ničím nepodložené konspirační teorie vzniklé jednak nepochopením, jednak úmyslnou lživou propagandou.\n\nDruhou skupinu kritiků Messori charakterizuje jako vnitrocírkevní opozici proti hnutí, která podle něj vychází z liberálních a marxistických proudů katolicismu. Messori zdůrazňuje, že tyto skupiny vnímají Dílo jako výspu a oporu tradicionalistických a integristických hnutí a jako takové je napadají, přičemž ale následně podrobně rozebírá spiritualitu a ideologické základy Díla a postuluje závěr, že Dílo má z pohledu katolické církve nauku i zásady naprosto v pořádku, což naopak u řady těchto kritiků není ani zdaleka jisté Zde nutno vzít v potaz, že Messori sám je vnímán jako představitel silně konzervativních a tradicionalistických proudů katolicismu a liberální a marxismem poznamenané proudy katolicismu považuje za už v podstatě nekatolické“.\n\nZ hlediska oficiálních církevních struktur je Dílo vnímáno převážně pozitivně a těší se podpoře všech papežů – Piem XII. počínaje a bývalým Benediktem XVI. konče.\n\nV roce 1991 vzniklo mezinárodní sdružení ODAN (Opus Dei Awareness Network). Toto sdružení sjednocuje bývalé členy Opus Dei, kteří sdružení kritizují pro manipulaci, sektářské rysy a dezintegraci osobnosti. V českém prostředí se v podobném duchu vyjádřila bývalá supernumerářka (necelibátní členka) pražského společenství Opus Dei Jana D. Pláteníková, která v komunitě strávila více než dva roky. \n\n\n\n\n\n\nDřívější mluvčí Opus Dei Jack Valero popřel veškerá obvinění Opus Dei, ačkoliv připustil, že někteří členové se mohli dopustit pochybení. V dějinách bylo podle něj obvyklé, že „nové“ katolické instituce byly kritizovány: tak se stalo dominikánům, jezuité byli dokonce rozpuštěni, sv. Josef Kalasanský byl vyloučen z jím samotným založené kongregace piaristů.\n\nCo se týče obvinění ze strany bývalých členů Opus Dei, Valero řekl, že jej bolí jejich odchod ve zlém a že takto mluví o Opus Dei, zároveň ale poukazuje na případy členů, kteří Opus Dei opustili, nadále s ním ale udržují přátelský kontakt.\n\nJohn Allen, autor obsáhlé knihy o Opus Dei, ke kritice ze strany bývalých členů Díla říká, že mnohá z jejich tvrzení si protiřečí s tím, co o Opus Dei říkají jiní bývalí členové, a velkým množstvím lidí přímo zapojených do různých činností Opus Dei (Allen odhaduje jejich počet na 900 000).\n\nVýznamné práce o Opus Dei dostupné v češtině:\n\nZájem veřejnosti o Opus Dei vyvolala kniha a film \"Šifra mistra Leonarda\", v níž představitelé Opus Dei vystupují jako záporné postavy.\n\n\n"}
{"id": "82094", "url": "https://cs.wikipedia.org/wiki?curid=82094", "title": "Jan František Händl", "text": "Jan František Händl\n\nJan František Händl (1691 – 8. března 1751 Manětín) byl český římskokatolický kněz a barokní malíř.\n\nHändl působil v Manětíně nejprve jako kaplan na zámku Lažanských z Bukové. Byl malířem samoukem, ale při prvním pobytu Petra Brandla v Manětíně se u něj přiučil. Po smrti faráře Václava Alexiuse Pleschnera v roce 1721 se Händl stal farářem a za jeho působení byla fara povýšena na děkanství. Děkan Händl zemřel na jaře 1751 na zanícení krku a byl pochován ve vlastní hrobce, kterou si nechal sám udělat v předsíňce děkanského kostela. V roce 1932 byla hrobka otevřena, ale byla prázdná.\n\nV roce 1730 namaloval Händl oltářní obraz \"sv. Rodiny\" pro špitální kapli sv. Josefa. V roce 1738 namaloval pro manětínský děkanský kostel sv. Jana Křtitele dva obrazy \"Přátelství Kristovo\" a \"Ukřižovaný\", které jsou umístěné na bočních oltářích nad rakvemi světic Justiny a Inocencie. V letech 1742, 1744 a 1745 namaloval Händl sérii obrazů pro manětínský hřbitovní kostel sv. Barbory: \"Máří Magdalena\", \"Navštívení P. Marie\", \"Sv. Vavřinec\" a \"Sv. Tadeáš\". O pět let později k nim připojil ještě obraz \"Sv. Václava\". Pro kostel sv. Petra a Pavla v Křečově namaloval v roce 1750 oltářní obraz \"Sv. Petra a Pavla\", v kostele je ještě druhý nedatovaný Händlův obraz \"Sv. Morsina\".\n\nJan František Händl je vyobrazen na obraze ze souboru portrétů zámeckého služebnictva a úřednictva Václava Dvořáka.\n\n"}
{"id": "82104", "url": "https://cs.wikipedia.org/wiki?curid=82104", "title": "Štichovice", "text": "Štichovice\n\nŠtichovice jsou vesnicí v severní části okresu Plzeň-sever. V celé obci, do které patří ještě Křečov, žije obyvatel a její katastrální území měří 1120,87 ha, v samotných Štichovicích žije přibližně 96 obyvatel, katastrální území zaujímá rozlohu 759,28 ha a PSČ všech adres je 331 41. Štichovice jsou součástí Mikroregionu Dolní Střela.\n\nVes leží 5 km jihovýchodně od Manětína v nadmořské výšce 458 m, v rovinatém mírně se k východu svažujícím terénu nad pravým břehem řeky Střely.\n\nVes původně patřila do majetku pánů z Brda, od poloviny 14. století v držení komendy johanitů v Manětíně. Na počátku husitských válek v roce 1420 získal od krále Zikmunda ves Štichovice s dalšími Bohuslav ze Švamberka, v té době bylo ve Štichovicích devatenáct usedlostí. Na konci osmdesátých let 16. století ves koupil Jeroným Hrobčický z Manětína. Za třicetileté války bylo šest usedlostí vypleněno.\n\nNa rozlehlé návsi s rybníčkem stojí menší zděná kaple z 19. století s velkým sanktusníkem a slunečními hodinami ve štítu nad vchodem. Na protilehlé straně je kamenný pamětní kříž. Drobný potok protékající přes náves je překlenut klenutým kamenným mostíkem. Náves je obklopena řadou malých i velkých usedlostí, ze kterých je zajímavá čp. 12. Ve statku čp. 14 se dochoval patrový roubený špýchar se zděným přízemím, které je z části zapuštěné do svahu. V čp. 18 je dřevěná stodola.\n\nU silnice na Manětín stojí kamenná sloupková boží muka z roku 1721 s trojramenným křížem ve vrcholu. U odbočky ze silnice II/201 do vsi stojí v polích malá zděná čtyřboká kaplička. Při silnici do Křečova kamenný pamětní kříž.\n\nŠtichovice sousedí na severovýchodě za řekou Střelou se Strážištěm, na východě s Křečovem, na západě s Vladměřicemi a Českou Doubravicí a na severu s osadou Kocanda. Vsí prochází jižní hranice přírodního parku Horní Střela.\n\n"}
{"id": "82106", "url": "https://cs.wikipedia.org/wiki?curid=82106", "title": "Viliam Žingor", "text": "Viliam Žingor\n\nViliam Žingor (30. července 1912 Bystrička – 18. prosince 1950, Bratislava) byl slovenský voják a partyzán, hrdina Slovenského národního povstání a poválečný politik KSS, v 50. letech jedna z obětí komunistického teroru.\n\nMajor (generál \"in memoriam\") Viliam Žingor (civilním povoláním bankovní úředník a posléze knihkupec, zběhnutím se vyhnul službě v armádě Slovenského státu) založil na jaře roku 1944 partyzánský oddíl, jeden z prvních na Slovensku, který působil v okolí obce Bystrička a na Martinských holích (Turčianska kotlina), odkud pocházel. Za Slovenského národního povstání (od 25. srpna, kdy se spojil se skupinou Petra Velička byl velitelem 2. Štefánikovy brigády, která se vyznamenala v bojích u Strečna. Po válce obdržel Řád Slovenského národního povstání I. třídy.\n\nNa základě výsledků voleb roku 1946 byl zvolen do Slovenské národní rady. Mandátu v SNR byl zbaven v březnu 1948 rozhodnutím KSS.\n\nPůvodně byl členem komunistické strany a jejím nadšeným stoupencem, ale postupně ho nadšení pro komunistické ideály opouštělo. Mimo to ostře kritizoval ty, jimž říkal \"hovnopartyzáni\", lidi, kteří se označovali jako zasloužilí partyzáni a přitom se bojů proti nacistům nikdy nezúčastnili a „povstalci“ se stali až poté, co boje skončily. V roce 1949 shromáždil okolo sebe skupinu bývalých partyzánů a vrátil se do hor. Komunisté jej nakonec dopadli (skupina byla od počátku infiltrována agenty StB a patrně i vznikla na její popud) a ve vykonstruovaném procesu obvinili z velezrady a špionáže. Na základě přiznání vynucených mučením byl odsouzen a 18. prosince 1950 popraven.\n\nV roce 1968 byl rehabilitován, ne však v plné míře, neboť proces přerušila normalizace. Václav Havel jej posmrtně povýšil na generála.\n\nV rámci svého boje proti komunismu vydal Žingor několik prohlášení, která se rozmnožovala a rozšiřovala mezi slovenským obyvatelstvem. Zde je stručný citát z jedné z nich (převzato z www.svedectvo.com):\n\n\n"}
{"id": "82114", "url": "https://cs.wikipedia.org/wiki?curid=82114", "title": "Kocanda", "text": "Kocanda\n\nKocanda má více významů:\n\n\n"}
{"id": "82117", "url": "https://cs.wikipedia.org/wiki?curid=82117", "title": "Vivien Leighová", "text": "Vivien Leighová\n\nVivien Leighová (5. listopadu 1913, Dárdžiling, Indie – 7. července 1967, Londýn, Spojené království) byla anglická divadelní a filmová herečka. Během své filmové kariéry získala Oscara za roli Scarlett O'Harové ve filmu \"Jih proti Severu\" a za Blanche DuBoisovou ve filmu \"Tramvaj do stanice Touha\". Během natáčení filmu \"Požár nad Anglií\" se seznámila se svým budoucím manželem Laurencem Olivierem. Po dvaceti letech společného soužití se v roce 1960 rozvedli. Leighová trpěla celý dospělý život extrémními výkyvy nálad. V polovině čtyřicátých let ji lékaři diagnostikovali tuberkulózu, na kterou zemřela v roce 1967.\n\n\n"}
{"id": "82122", "url": "https://cs.wikipedia.org/wiki?curid=82122", "title": "Státní občanství České republiky", "text": "Státní občanství České republiky\n\nStátní občanství České republiky vzniklo dne 1. ledna 1969 ustavením České socialistické republiky v rámci československé federace.\n\nV důsledku zániku České a Slovenské Federativní republiky zaniklo dnem 1. ledna 1993 také československé státní občanství.\n\nNabývání a pozbývání státního občanství upravuje zákon o státním občanství České republiky z roku 2013, který od 1. ledna 2014 nahradil dřívější zákon o nabývání a pozbývání státního občanství České republiky z roku 1993.\n\nNový zákon umožňuje nabýt dvojí občanství, tedy nabýt české státní občanství a zároveň být občanem jiného státu. Od 1. ledna 2014 nedochází k pozbytí občanství České republiky ze zákona okamžikem nabytí občanství jiného státu, ledaže to vyžaduje příslušná mezinárodní smlouva, respektive právo dané země vyžaduje se jiného, tedy i českého, občanství vzdát.\n\nPro opačný proces existuje institut udělení státního občanství České republiky dle § 3 zákona č. 186/2013 Sb., taktéž bez zákonného požadavku, aby cizinec doložil, že se vzdal svého původního občanství. Takovémuto získání českého občanství udělením předchází řada zákonných požadavků, které je třeba splnit. A i po jejich splnění není na udělení automatický, tedy právní nárok, a konečný verdikt vyslovuje příslušný státní orgán.\n\nÚstava České republiky zakazuje zbavení státního občanství proti vůli státního občana.\nStátní občanství České republiky se nabývá na principu ius sanguinis, tedy pokrevně po rodičích. Zásada ius soli se uplatňuje v České republice jen tehdy, pokud jsou oba rodiče apatridy nebo pokud je dítě nalezeno na českém území a jeho rodiče jsou neznámí.\n\nPři posuzování, zda fyzická osoba je nebo byla českým státním občanem nebo československým státním občanem, se postupuje podle právních předpisů účinných v době, kdy mělo dojít k nabytí nebo pozbytí státního občanství této osoby.\n\nPojem „státní občanství“ obsahuje již Ústava České republiky, neobsahuje však definici pojmu. Tu provedl až Ústavní soud v odůvodnění svého nálezu z 13. září 1994 č. 40 sv. 2 Sb. n. u. ÚS, kdy uvedl, že státní občanství lze definovat jako „relativně trvalý právní svazek (nebo vztah či status) fyzické osoby a daného státu“. V odborné literatuře nepanuje shoda, zda je státní občanství právní svazek, právní vztah či právní status.\n\nSoučasný zákon č. 186/2013 Sb., o státním občanství České republiky, který s účinností od 1. 1. 2014 nahradil původní zákon o nabývání a pozbývání státního občanství České republiky, přinesl řadu změn. Nová právní úprava plně opustila princip jediného státního občanství a naopak se zcela přiklání k možnosti existence dvojího státního občanství pro české státní občany. V nové právní úpravě je tak jednoznačně akcentován trend, který se v oblasti státního občanství stále více uplatňuje i v jiných evropských státech.\n\nZa skutečně významnou je možné považovat změnu týkající se nabytí státního občanství udělením cizincům. Hlavní změnou v tomto případě je, že osoby žádající o udělení českého státního občanství již nemusí prokazovat pozbytí svého dosavadního státního občanství. Zároveň zákon nově definuje podmínky pro udělení státního občanství ČR – zpřísňuje některé požadavky na prokázání znalosti českého jazyka a nově stanovuje podmínku spočívající v prokázání základní znalosti ústavního systému, zeměpisných a historických reálií České republiky a dalších znalostí. Někteří cizinci mohou nabývat státní občanství České republiky také prohlášením. Nová právní úprava umožňuje zjednodušené nabytí státního občanství formou prohlášení migrantům druhé generace.\n\nZpůsobů nabývání státního občanství České republiky zná zákon celkem sedm. Státní občanství se nabývá:\n\nPři udělení se státní občanství České republiky nabude dnem složení tohoto státoobčanského slibu:\"„Slibuji na svou čest věrnost České republice. Slibuji, že budu dodržovat její Ústavu a ostatní zákony České republiky.“\"\n\nKaždý držitel českého pasu je v zahraničí pod ochranou České republiky:\nJediným zákonným způsobem pozbytí českého státního občanství je jeho pozbytí na základě prohlášení o vzdání se státního občanství České republiky. Od 1. ledna 2014 nevyžaduje právní řád České republiky pozbytí státního občanství, pokud český občan nabude cizí státní občanství, a umožňuje mu tak v plné míře disponovat dvojím státním občanstvím.\n\nStátní občanství České republiky upravovaly tyto zákony:\n\n\n"}
{"id": "82123", "url": "https://cs.wikipedia.org/wiki?curid=82123", "title": "Romská hymna", "text": "Romská hymna\n\nVšeobecně se za romskou hymnu považuje romská píseň Gejľem, gejľem známá též pod názvy \"Geľem, Geľem\", \"Djelem, Djelem\", \"Opre Roma\", \"Romale, čhavale\", \"Đelem, Đelem\" ad. Za romskou hymnu byla prohlášena v roce 1971 na tzv. 1. Mezinárodním sjezdu IRU v Orpingtonu u Londýna.\n\nMelodie romské hymny vychází pravděpodobně ze starobylé písně populární původně v Rumunsku nebo Srbsku v první polovině 20. století. Poté, co v roce 1968 režisér Alexandar Petrovič\npoužil její melodii otextovanou romským hudebníkem Jarko Jovanovičem\npro film s romskou tematikou Nákupčí peří (Skupljaci perja, 1967 Jugoslávie), píseň znovu nabyla popularity. Romští hudebníci ji zařadili na svůj repertoár a často měnili slova (někdy i melodii a tempo) podle vlastního uvážení, což se děje dodnes.\n\nRomská hymna často zní na setkání romských aktivistů nebo pro Romy významných akcích (např. pietní akty u příležitosti holokaustu, oslavách Mezinárodního dne Romů apod.). V repertoáru ji má řada romských kapel i sólových romských hudebníků z Česka i zahraničí, takže romská hymna zní také v rámci koncertních vystoupení.\n\nExistence romské hymny není mezi Romy v České republice dosud příliš známá. Znají ji spíše romští aktivisté nebo Romové, kteří se účastní romských kulturních akcí. Na přímý dotaz, jaká píseň je hymnou Romů, se lze setkat s odpovědí, že Romové hymnu nemají, případně s tvrzením, že romskou hymnou je jiná píseň (zřejmě nejčastěji bývá uváděna romská lidová píseň \"Čhajori romaňi\", kterou někteří nazývají hymnou českých Romů).\n\nJedna z mnoha variant romské hymny:\n\nČeský překlad:\n\n"}
{"id": "82125", "url": "https://cs.wikipedia.org/wiki?curid=82125", "title": "Háček (diakritika)", "text": "Háček (diakritika)\n\nHáček (ˇ, též karon) je diakritické znaménko, které se kromě češtiny používá také ve slovenštině (\"mäkčeň\"), slovinštině (\"strešica\"), chorvatštině a srbštině (\"kvaka\" nebo \"kvačica\"), litevštině, lotyštině a v některých ugrofinských jazycích, například estonštině (\"katus\") a finštině (\"hattu\").\n\nU českých a slovenských písmen \"ď\", \"ť\", \"ľ\" a \"Ľ\" má háček odlišný tvar, označuje se jako \"klička\" a vypadá podobně jako apostrof.\n\nV češtině se háčkem označuje změkčení (palatalizace) písmene, např. \"sídlo\" → \"šídlo\" .\n\nHáček se vyvinul z tečky, kterou jako novotu pro nahrazení spřežkového psaní palatalizovaných souhlásek psaných \"sz\", \"cz\", \"rz\", \"zz\" zavedl reformátor Jan Hus jako tzv. \"punctus rotundus\" (mylně překládáno jako \"krátké nabodeníčko\"), postupně se ale pro rozlišení od čárky (\"gracilis virgula\" – nesprávně \"dlouhé nabodeníčko\") začala psát jako vodorovná čárka a háček, který se ustálil.\nZ češtiny jej pak převzaly ostatní výše uvedené národy. Polština oproti tomu převzala původní podobu tečky, a to jen jako \"ż\" (hláska podobná tvrdšímu českému ž), a háček nepřijala.\n\nSamotný znak háček má v Unicode kód U+02C7, v kombinující verzi U+030C (U+032C je pak kombinující háček pod písmenem).\n\n"}
{"id": "82128", "url": "https://cs.wikipedia.org/wiki?curid=82128", "title": "Marie Šťastná", "text": "Marie Šťastná\n\nMarie Šťastná (* 6. dubna 1981, Valašské Meziříčí) je česká básnířka. Vystudovala střední pedagogickou školu, dějiny umění a následně i dějiny kultury na Ostravské univerzitě.\n\nNěkolikrát se úspěšně účastnila literární soutěže Ortenova Kutná Hora, která je určena básnířkám a básníkům do 22 let. Získala postupně třetí cenu v roce 1999, o rok později čestné uznání, v roce 2001 druhou až třetí cenu, v roce 2002 opět čestné uznání a v roce 2003 jako první v historii soutěže také první cenu. \n\nV roce 2004 získala za svou sbírku \"Krajina s Ofélií\" prestižní Cenu Jiřího Ortena, která se uděluje autorům do 30 let a mezi jejíž držitele patří i spisovatelé Michal Viewegh a Pavel Brycz nebo básník Radek Malý. Porotce Ivan Binar na adresu knížky prohlásil: „Nevzhledně vyhlížející knížka s podezřelým názvem byla pro mne velkým překvapením a potěšením. Začetl jsem se a neopustil ji, dokud jsem se nedobral konce.“\n\nV roce 2010 získala Drážďanskou cenu lyriky.\n\nMarie Šťastná se pravidelně účastní autorských čtení v Ostravě a Brně, ale také větších literárních akcí, jako je například Literární květen. V současnosti žije v Praze.\n\nKromě psaní poezie se věnuje také výrobě šperků.\n\n\n"}
{"id": "82129", "url": "https://cs.wikipedia.org/wiki?curid=82129", "title": "Josef Trojan", "text": "Josef Trojan\n\nJméno a příjmení Josef Trojan má více nositelů:\n\n\n"}
{"id": "82131", "url": "https://cs.wikipedia.org/wiki?curid=82131", "title": "King Crimson", "text": "King Crimson\n\nKing Crimson je britská rocková skupina založená v roce 1968 kytaristou Robertem Frippem a bubeníkem Michaelem Gilesem. Běžně bývá zařazována mezi zakládající skupiny progresivního rocku, v její tvorbě se mísí vlivy nejrůznějších hudebních stylů jako jsou jazz, vážná a experimentální hudba, psychedelický rock, heavy metal, nová vlna, hard rock, gamelan, folk, electronica a drum and bass. Původně britskou skupinu tvoří od roku 1981 mix hudebníků ze Spojeného království a Spojených států amerických.\n\nAčkoliv se skupina příliš neprosadila v komerčním slova smyslu (rádia či videoklipy), vytvořila si kultovní pověst. Její debutové album \"In the Court of the Crimson King\" je vnímáno jako jeden z milníků vývoje progresivního rocku, zatímco pozdější tvorba, která často procházela tehdy neobvyklými hudebními teritorii, měla vliv na mnoho současných hudebníků. Obsazení v kapele se v průběhu její existence výrazně měnilo, celkem se zde vystřídalo 21 hudebníků a dva textaři, kteří byli plnohodnotnými členy skupiny. Situace se stabilizovala v roce 1981, kdy se frontmanem King Crimson stal Adrian Belew, který v kapele vydržel do roku 2013.\n\nDnes je raná tvorba King Crimson srovnávána s kompozičními strukturami jazzových inovátorů jako Charles Mingus a John McLaughlin. Začátek 70. let 20. století byl pro skupinu nejméně stabilním obdobím s mnoha personálními změnami a rozdíly mezi studiovým a koncertním stylem, kdy kapela objevovala prvky jazzu, funku a komorní vážné hudby. Před polovinou 70. let ve skupině, která se rozpadla roku 1974, vznikla stálejší sestava hudebníků, jež si vytvořila improvizační hard rockový „sound“. King Crimson obnovení na tři roky v roce 1981 hráli hudbu ovlivněnou novou vlnou a gamelanem. Po posledním reunionu, který proběhl v roce 1994, začala skupina tvořit muziku s prvky své tvorby ze 70. a 80. let, novinkou je zde ale vliv současných hudebních žánrů jako jsou industriální rock a grunge. Úsilí kapely přimíchávat další prvky do své hudby pokračovalo i na začátku 21. století s použitím moderních nástrojů včetně rytmických smyček ve stylu drum and bass a značného využití MIDI a kytarových syntezátorů.\n\nJediným stálým členem během celé historie skupiny je Robert Fripp, který tak působí de facto jako její lídr. On sám uvedl, že původně nikdy nezamýšlel stát se vedoucím King Crimson. Nicméně od druhého alba silně ovlivňuje hudební i kompoziční styl skupiny a kvůli tomu někteří členové kapelu opustili. Taková kreativní frustrace se projevila např. u Iana McDonalda, Gordona Haskella a Mela Collinse. Trey Gunn, který působil v kapele mezi roky 1994 a 2003, prohlásil, že „King Crimson je Robertova vize“.\n\nKing Crimson se transformovali na podzim 1968 ze skupiny Giles, Giles and Fripp, jejíž členové kytarista Robert Fripp, bubeník Michael Giles a saxofonista Ian McDonald přibrali baskytaristu a zpěváka Grega Lakea (nahradil Petera Gilese) a textaře Petera Sinfielda. Tímto krokem vznikla 30. listopadu 1968 skupina King Crimson, přičemž nový název vymyslel Sinfield jako synonymum pro Belzebuba. Podle jiných zdrojů však nejde o Belzebuba, vládce démonů. Podle Frippa se jedná o anglicizovanou formu arabského „B'il Sabab“, tedy o „muže s cílem“. Historicky a etymologicky byl „crimson king“ jakýkoliv vládce, za jehož působení vládl mezi lidmi nepokoj a krveprolití; první album debutovalo v době vrcholu všeobecné nespokojenosti proti americkému působení ve vietnamské válce. Fripp byl v té době ovlivněn skupinou 1-2-3, později známou jako Clouds, která se stala inspirací pro crimsonovskou zálibu v klasické hudbě a jazzové improvizaci.\n\nKrátce poté si skupina pořídila mellotron a začala jej využívat pro vytvoření originálního orchestrálního rockového zvuku, který měl obrovský vliv na rodící se progresivní rock. V této době byl hlavním skladatelem King Crimson Ian McDonald, svým dílem ale přispívali i Lake a Fripp. Peter Sinfield nebyl pouze textařem, navrhl a obsluhoval také revoluční osvětlení jeviště, které kapela využívala. Svůj koncertní debut skupina absolvovala 9. dubna 1969, velkého úspěchu dosáhla na koncertě v Hyde Parku v červenci téhož roku, kde před více než 650 000 lidmi vystoupili s The Rolling Stones.\n\nV říjnu 1969 vydali King Crimson svoje první album s názvem \"In the Court of the Crimson King\". Veřejně jej pochválil kytarista The Who Pete Townshend, který ho nazval „tajuplným mistrovským kouskem“. Styl této desky byl čerpán z nejrůznějších vlivů působících na všech pět členů skupiny včetně Jimiho Hendrixe, klasické i moderní vážné hudby, folku, jazzu, vojenské hudby, ambientní improvizace, viktoriánské hudby či britského popu. Všechny tyto byly skloubeny do díla, prvního takového v rockové hudbě, doplněného melodramatickými Sinfieldovými texty.\n\nNa podzim roku 1969 se skupina vydala odehrát koncerty v USA, kde se představila po boku tehdy úspěšných a populárních hudebníků a skupin. Nicméně uvnitř King Crimson vzrůstalo tvůrčí napětí. S rychlým úspěchem a životem na cestách se těžko vyrovnávali Michael Giles a Ian McDonald. Navíc Robert Fripp, ač nebyl frontmanem a ani hlavním skladatelem, postupně směřoval skupinu směrem do temnějších hudebních oblastí, zatímco McDonald s Gilesem měli v oblibě jemnější a romantičtější styl hudby. Oba členové ohlásili odchod ze skupiny během turné v Kalifornii, poslední koncert v původní sestavě byl odehrán 16. prosince 1969 v San Franciscu. Nahrávky koncertů z roku 1969 byly vydány v roce 1996 jako album \"Epitaph\".\n\nIan McDonald a Michael Giles v roce 1970 společně nahráli společné album \"McDonald and Giles\". McDonald se později stal členem skupiny Foreigner, Giles působí jako studiový bubeník.\n\nPočátkem roku 1970 odešel z King Crimson další hudebník, Greg Lake, který s Keithem Emersonem a Carlem Palmerem vytvořil skupinu Emerson, Lake & Palmer. Kytarista a příležitostný klávesista Robert Fripp se tak stal jediným zbylým muzikantem v kapele. Pro výpomoc při studiových nahrávkách se začal uplatňovat i zájem Petera Sinfielda v syntezátorech. Nicméně Lake souhlasil, že nazpívá chystané druhé album \"In the Wake of Poseidon\" (vyjma jedné písně), jeho hlas zní také na singlu „Cat Food“. Tou výjimkou se stala skladba „Cadence and Cascade“, kterou zpívá Frippův kamarád ze školy Gordon Haskell. Při rozhodování o zpěvákovi druhé desky zaznělo i jméno tehdy neznámého Eltona Johna, tato možnost ale byla kapelou zavržena.\n\nDalšími hudebníky na \"In the Wake of Poseidon\" se stali navrátivší se bubeník Michael Giles, jeho bratr, baskytarista Peter Giles, Mel Collins (saxofony, flétny) a jazzový pianista Keith Tippett. Ten se stal nedílnou součástí crimsonovského „soundu“ i na několika dalších nahrávkách a ačkoliv mu Fripp nabízel plnohodnotné členství ve skupině, působil vždy pouze jako studiový hudebník a s King Crimson vystoupil na koncertě pouze jednou. Album vydané v květnu 1970 bylo kritizováno kvůli velice podobnému zvuku i stylu, jako měl debut King Crimson, místy vypadajícímu až jako jeho imitace.\n\nPo vydání desky zůstali Fripp, Collins a Sinfield osamoceni a ačkoliv měli materiál, nemohli s ním koncertovat. Proto Fripp oslovil Gordona Haskella, zdali by se nestal stálým členem jako zpěvák a baskytarista. Ten s nabídkou souhlasil. Do King Crimson také přišel bubeník Andy McCulloch (předtím např. Manfred Mann's Earth Band).\n\nV této sestavě nahráli King Crimson své třetí album s názvem \"Lizard\" (vydáno v prosinci 1970), které se stalo výhradním dílem Frippa a Sinfielda. Jako hostující hudebníci zde působil i zpěvák Jon Anderson (v jedné skladbě) a také dechová sekce, neboť deska je avantgardním jazzem a klasickou hudbou ovlivněna více než předchozí alba. Právě styl hudby se příliš nezamlouval rhythm and bluesově orientovaným Haskellovi a McCullochovi. Gordon Haskell opustil skupinu ještě před vydáním \"Lizard\" a nedlouho po něm odešel i Andy McCulloch.\n\nZačátkem roku 1971 tedy došlo k dalšímu „náboru“ hudebníků. Novým bubeníkem se stal Ian Wallace, jako zpěvák přišel Boz Burrell. Jediným problémem byl post baskytaristy, byl osloven John Wetton, který ale přijal místo ve skupině Family, nicméně zůstal s Robertem Frippem v kontaktu. Dalším adeptem byl Rick Kemp, který si to ale na poslední chvíli rozmyslel. Nakonec se baskytaristou, ačkoliv na tento nástroj nikdy nehrál, stal Burrell, kterého to v nouzi naučil Fripp. King Crimson se tak mohli v první polovině roku 1971 vydat na turné, první od roku 1969. Rock and rollový životní styl a odlišné hudební sklony ale vedly k napětí mezi zbytkem kapely a více intelektuálně zaměřeným Robertem Frippem, nicméně skupina sérii koncertů dokončila.\n\nVe druhé polovině roku 1971 nahráli a vydali King Crimson album \"Islands\" silně ovlivněné Milesem Davisem a jeho orchestrální spoluprací s Gilem Evansem. Deska obsahuje jediný experiment skupiny se smyčcovou sekcí, skladbu „Prelude: Song of the Gulls“, či píseň „Ladies of the Road“ inspirovanou rhythm and blues, která je stylově nejblíže koncertním King Crimson té doby. Na konci roku 1971 odešel ze skupiny kvůli osobním problémům s Frippem a odlišným hudebním preferencím Peter Sinfield, který následně vydal sólové album a poté se stal hlavním textařem skupiny Emerson, Lake & Palmer.\n\nZbytek skupiny absolvoval během první poloviny roku 1972 další turné, jehož záznam byl ještě tentýž rok vydán jako živé album \"Earthbound\", kritizované pro svoji velmi špatnou kvalitu zvuku na úrovni bootlegů. Postupně se ale začalo vzrůstat napětí mezi Robertem Frippem a ostatními členy kapely. Tyto problémy vyústily ve Frippovo rozhodnutí zcela změnit styl King Crimson přibráním nových hudebníků. V polovině roku 1972 tedy Collins, Burrell a Wallace odešli a společně s bluesovým kytaristou Alexisem Kornerem vytvořili skupinu Snape.\n\nJako první přišel do skupiny, v níž zůstal pouze samotný Robert Fripp, perkusionista Jamie Muir známý svými improvizacemi. Klasickým bubeníkem King Crimson se stal Bill Bruford, který se rozhodl opustit komerčně úspěšné Yes. Na post baskytaristy a zpěváka získal Fripp již dříve osloveného Johna Wettona a jako poslední přišel houslista David Cross, hrající i na klávesy. Novým textařem se po Sinfieldově odchodu stal Wettonův kamarád Richard Palmer-James, který s kapelou nikdy na jevišti nevystoupil a své texty posílal ze svého domu v Hamburku.\n\nSkupina začala ve druhé polovině roku 1972 zkoušet a na podzim se vydala koncertovat. Počátkem následujícího roku nahrála a v březnu 1973 vydala album \"Larks' Tongues in Aspic\", zcela odlišné od předchozích desek. Album s revolučním zvukem a údernou dynamikou bylo ovlivněnou např. Bélou Bartókem, Ralphem Vaughanem Williamsem či zárodky rodícího se heavy metalu.\n\nZačátkem roku 1973 skupinu opustil Muir. Oficiálním důvodem bylo zranění, které utrpěl na pódiu při jedno z koncertů v londýnském klubu Marquee, kdy mu na nohu spadl gong. Ve skutečnosti se Jamie Muir rozhodl pro život podle přísných zásad buddhismu a proto chtěl vstoupit do skotského kláštera.\n\nKing Crimson nicméně koncertovali průběžně během celého roku 1973 a zbývající členové začali vytvářet materiál pro další album, které vyšlo v březnu 1974 pod názvem \"Starless and Bible Black\". Stylově navazuje na předchozí \"Larks' Tongues in Aspic\" s velkou mírou improvizace a metalovými riffy. Kromě tvrdých skladeb ale obsahuje také jemnou instrumentálku „Trio“, kde hrají pouze housle, baskytara a mellotron. Zajímavostí tohoto alba je skutečnost, že většina skladeb byla nahrána živě na koncertech na podzim 1973 a menšími studiovými úpravami (vymazání potlesků, apod.) byla přepracováno na klasickou studiovou desku. Koncerty z tohoto období byly jako klasická živá alba vydány v letech 1992 (\"The Great Deceiver\") a 1997 (\"The Night Watch\").\n\nV první polovině roku 1974 začala vzrůstat frustrace Davida Crosse, jehož akustické housle byly většinou přehlušeny rytmickou sekcí Wetton – Bruford, což jej nutilo se více soustředit na klávesy. Po evropském a americkém turné proto ze skupiny odešel, poslední koncert odehrál 1. července 1974 v newyorském Central Parku, což shodou okolností také bylo poslední živé vystoupení King Crimson na následujících sedm let.\n\nI přesto zbylá trojice (Fripp, Wetton, Bruford) v letních měsících nahrála další album \"Red\" opět stylově navazující na předchozí dvě. Jako hosté zde byli pozvaní bývalí členové King Crimson, saxofonisté Ian McDonald a Mel Collins, a také hobojista Robin Miller a kornetista Mark Charig, kteří se podíleli na albech \"Lizard\" a \"Islands\". Posledním hostujícím hudebníkem se stal David Cross, který skupinu nedlouho předtím opustil. Po nahrání desky začaly probíhat rozhovory mezi kapelou a Ianem McDonaldem o jeho návratu do King Crimson.\n\nV té době byl Robert Fripp rozčarován z hudebního průmyslu, uzavřel se do sebe a zaměřil se na mystické spisy Georgije Gurdžijeva. Odmítl koncertovat, neboť pocítil, že „se blíží konec světa“, a tato jeho duševní krize začala postupně rozbíjet přátelské i pracovní vztahy uvnitř skupiny. Nakonec v září 1974 prohlásil, že King Crimson zanikají; oficiálně byla kapela rozpuštěna 25. září 1974. Později vyšlo najevo, že se Fripp ptal manažerů, zda mají zájem o King Crimson (Wetton, Bruford a McDonald) bez něj, což ale bylo odmítnuto.\n\nJakýmsi pohrobkem se tak stalo jak album \"Red\", které vyšlo v listopadu 1974, tak i živé album \"USA\", jež bylo vydáno v dubnu 1975 a které dokumentuje poslední turné skupiny v USA během jara 1974. Kvůli technickým potížím s originálními pásky musely být provedeny v některých skladbách studiové overduby houslí a kláves Davida Crosse, čehož se zmocnil Eddie Jobson z Roxy Music.\n\nPo ukončení činnosti King Crimson se cesty hudebníků rozešly. Ian McDonald se vrátil do skupiny Foreigner, Bill Bruford si založil vlastní kapelu Bruford hrající jazz-fusion a také bubnoval na první post-gabrielovském turné Genesis. John Wetton spolupracoval s Roxy Music a Uriah Heep, později s Brufordem založil skupinu UK.\n\nRobert Fripp si pohrával s myšlenkou stát se knězem, ale nakonec se rozhodl pokračovat dále v hudební kariéře. Přestěhoval se do New Yorku, kde následně spolupracoval s mnoha umělci včetně Briana Ena, Blondie, Talking Heads, The Roches nebo Daryla Halla. Sestrojil zde také speciální přístroj Frippertronics založený na smyčkách magnetofonových pásků. Podílel se na albech Davida Bowieho a Petera Gabriela a v roce 1979 vydal první sólové album \"Exposure\". U Gabriela se seznámil s baskytaristou Tonym Levinem, který odehrál některé party právě na \"Exposure\".\n\nV roce 1980 vydal Fripp druhé album \"God Save the Queen/Under Heavy Manners\", přičemž v březnu tohoto roku založil skupinu The League of Gentlemen, jejíž existence trvala pouze do prosince 1980.\n\nPo rozpadu The League of Gentlemen oslovil Fripp začátkem roku 1981 Bruforda, jestli by nechtěl hrát v jeho nové skupině, přičemž bubeník s tímto nápadem souhlasil. Dalším hudebníkem se stal kytarista a zpěvák Adrian Belew, kterého Fripp znal ze skupiny Gaga, jež dělala předskokany The League of Gentlemen. Belew předtím spolupracoval např. s Davidem Bowiem, Frankem Zappou nebo Talking Heads. Jako baskytarista byl do skupiny přijat Tony Levin, který kromě klasické baskytary používal také Chapman Stick.\n\nKvarteto, které Fripp pojmenoval Discipline, odletělo do Anglie, kde začalo skládat a zkoušet. Jejich první koncert proběhl 30. dubna 1981, po němž se skupina vydala na anglické turné. Později se všichni čtyři hudebníci dohodli a změnili jméno skupiny na King Crimson.\n\nTato reinkarnace King Crimson byla ovlivněna novou vlnou, což mohlo být zapříčiněno Frippovou i Belewovou spoluprací s Davidem Bowiem a Talking Heads, a gamelanem. Co se týče nových nástrojů ve skupině, kromě zmíněného Chapman Sticku začali muzikanti používat kytarový syntezátor a elektronickou bicí soupravu.\n\nV září 1981 vyšlo první album obnovených King Crimson s názvem \"Discipline\", které bezprostředně zaznamenalo nový zvuk skupiny s písněmi, na předchozí crimsonovská měřítka poměrně krátkými a lyrickými. Po \"Discipline\" následovalo v poměrně krátké době album \"Beat\" vydané v červnu 1982, jež se stalo první deskou King Crimson, kterou neprodukoval člen kapely, a také prvním albem s obsazením hudebníků stejným, jako tomu bylo u předchozí desky. \"Beat\" volně odkazuje na tvorbu beat generation a obsahuje skladby jako „Neal and Jack and Me“ (inspirována Nealem Cassadym a Jackem Kerouacem), „The Howler“ (sbírka \"Kvílení\", anglicky \"Howl\", od Allena Ginsberga) či „Sartori in Tangier“ inspirovanou Paulem Bowlesem.\n\nPo studiové i koncertní přestávce v roce 1983 vydala skupina v březnu 1984 album \"Three of a Perfect Pair\", po kterém následováno turné. Odlišné hudební představy muzikantů byly zaznamenány právě na desce, kterou tvoří dvě strany: „the left side“, kde se nachází na poměry King Crimson více komerčnější, lyričtější a melodičtější písně, a „the right side“ s experimentálním materiálem a improvizacemi pokračujícími v tradici z první poloviny 70. let od dob \"Larks' Tongues in Aspic\". Poslední koncert turné \"Three of a Perfect Pair\" konaný 11. července 1984 v Montrealu byl zaznamenán a v roce 1998 vydán jako živé album s názvem \"\".\n\nKrátce poté King Crimson ukončili činnost. Adrian Belew později prohlásil, že si skupina potřebovala vzít pauzu, která nakonec trvala 10 let.\n\nV následujících devíti letech nefunkčnosti King Crimson se Levin vrátil zpět ke spolupráci s Peterem Gabrielem, zatímco Bruford vytvořil elektro-akustickou jazzovou skupinu Earthworks. Oba dva se setkali například při práci na albu \"Cloud About Mercury\" (1986) od Davida Torna, či na přelomu 80. a 90. let v krátce existující skupině Anderson Bruford Wakeman Howe.\n\nBelew začal hrát jako studiový hudebník a rovněž rozvíjel svoji sólovou kariéru. Spolupracoval se skupinou The Bears a hrál na koncertech Davida Bowieho. V roce 1989 překvapil v MTV s hitovým singlem „Oh Daddy“.\n\nV roce 1985 začal Robert Fripp vytvářet vlastní hudební školu nazvanou Guitar Craft. Jednalo se o skloubení hraní na akustickou kytaru, skládání, disciplíny a životního stylu ovlivněné filosofií Gurdžijeva a Bennetta. Tato akce vedla k převážně akustickým vystoupením skupiny nazvané The League of Crafty Guitarists.\n\nFripp v roce 1989 založil art rockovou skupinu Sunday All Over the World se zpěvačkou Toyah Willcoxovou, se kterou se v roce 1986 oženil. V kapele dále působil bubeník Paul Beavis a hráč na Chapman Stick, jeden ze studentů Guitar Craft, Trey Gunn, který předtím hrál také v The League of Crafty Guitarists. Skupina existovala pouze krátce, nicméně roku 1991 vydala album \"Kneeling at the Shrine\". S Gunnem Fripp dále spolupracoval například ve skupině Robert Fripp String Quintet, která existovala v letech 1992 a 1993.\n\nOd roku 1985 příležitostně Fripp spolupracoval se zpěvákem Davidem Sylvianem. V roce 1991 jej pozval jako hlavního zpěváka do chystaného znovuvzkříšení King Crimson, nicméně Sylvian nabídku odmítl. Společně ale vytvořili projekt a roku 1993 vydali společně album \"The First Day\", na kterém tvořili rytmickou sekci Trey Gunn a bývalý bubeník Petera Gabriela Jerry Marotta. Pro následující koncerty ale převzal bicí Pat Mastelotto.\n\nKvůli sporům s manažery a nahrávací společností E.G. Records založil Fripp roku 1992 vlastní label Discipline Global Mobile (DGM), což mělo v následujících letech velký vliv pro obnovené King Crimson a další odvozené projekty. V roce 1998 totiž DGM začalo vydávat v rámci tzv. King Crimson Collector's Clubu živé koncertní nahrávky skupiny z celé její historie.\n\nNa začátku 90. let navštívil Adrian Belew Roberta Frippa v Anglii a sdělil mu svůj zájem hrát v King Crimson, které Fripp zamýšlel obnovit. Po ukončení turné s Davidem Sylvianem začal tedy Fripp vytvářet obnovenou skupinu zahrnující Belewa a Levina ze sestavy 80. let. Novými hudebníky se měli stát Trey Gunn na Chapman Stick a bubeník Jerry Marotta. Ještě v raných úvahách bylo Marottovo jméno změněno za Pata Mastelotta. Jako poslední přišel Bill Bruford jakožto druhý bubeník.\n\nVznikl tak neobvyklý sextet, se všemi nástroji zdvojenými – dva kytaristi, dva baskytaristi a hráči na Chapman Stick a dva bubeníci. Fripp jej vysvětloval tím, že měl vizi tzv. „dvojitého tria“ (anglicky \"double trio\"), které by objevovalo další rozličné typy crimsonovské hudby.\n\nSkupina začala v roce 1994 zkoušet a ještě téhož roku vydala EP \"VROOOM\", které kombinovalo prvky zvuku synchronizovaných kytar z alba \"Discipline\", drsného rocku z desky \"Red\" a nejrůznějších ambientních elektronických zvuků a myšlenek industriální hudby. Novými hubeními prvky se ve skupině stalo MIDI a Warr guitar, kterou Gunn nahradil po \"VROOOM\" svůj Chapman Stick.\n\nV září 1994 se King Crimson vydali na koncerty v Argentině, první vystoupení po 10 letech. Z tohoto turné bylo v následujícím roce vydáno živé album \"\". Kromě velkého množství nového materiálu zahrála skupina také některé skladby ze 70. let („Red“, „Larks' Tongues in Aspic Part 2“ a „The Talking Drum“) a šest písní z repertoáru 80. let, především z alba \"Discipline\".\n\nRegulérní studiové album vydala skupina v dubnu 1995 a dostalo název \"THRAK\". Deska, která zčásti obsahuje upravené a rozvinuté skladby z EP \"VROOOM\", je popisována jako „jazzem vonící rockové struktury s charakteristickými řvavými, strohými a vynikajícími souhrami kytar“ a „siláckou, někdy invenční rytmickou sekcí“, která „ladí se zvukem alternativních rockových hudebníků poloviny 90. let“. Zajímavostí je taky návrat mellotronu, který skupina v 80. letech nepoužívala.\n\nPo vydání alba se v květnu 1995 vydali King Crimson na turné, které s přestávkou v červenci až září skončilo v listopadu téhož roku. V následujícím roce naopak koncertovali od května do srpna, přičemž 17. června 1996 poprvé hráli v Praze. Z těchto koncertů bylo roku 1996 vydáno avantgardní živé album \"THRaKaTTaK\" sestávající pouze z navzájem spojených koncertních improvizací, které skupina odehrála během každého vystoupení. Běžné koncertní album vyšlo v roce 2001 pod názvem \"VROOOM VROOOM\".\n\nMyšlenka dvojitého tria ale byla logisticky a skladatelsky poměrně těžkopádná. Po zkouškách v polovině roku 1997, kdy se skupina dostala do skladatelské slepé uličky, začalo vrůstat napětí mezi Frippem a Brufordem, který nakonec z King Crimson definitivně odešel. Nicméně byla vytvořena myšlenka takzvaných fraKtalizací (anglicky \"fraKctalisations\"), které Fripp pojmenoval jako ProjeKcts (česky \"ProjeKty\").\n\nJednalo se o rozdělení King Crimson v letech 1997 až 1999 do jakýchsi „subskupin“, které by působily do nezávisle na sobě, což by zjednodušilo logistiku, neboť by se nemuselo scházet všech šest hudebníků, a vytvořilo by se více hudebního materiálu. Tyto ProjeKcts hrály živě především ve Spojených státech, Japonsku a Spojeném království a vydaly několik (převážně živých) alb.\n\n\nObdobného charakteru byla skupina Bruford Levin Upper Extremities (B.L.U.E.), kde kromě Bruforda a Levina hráli kytarista David Torn a trumpetista Chris Botti.\n\nV roce 2000, během nahrávání alba \"The ConstruKction of Light\", fungoval ještě ProjeKct X a v roce 2006 ProjeKct Six.\n\nPo ukončení ProjeKcts již nebyl ve skupině Bruford a navíc Tony Levin se začal soustředit na spolupráci s Peterem Gabrielem a Sealem. Fripp nicméně prohlásil, že Levina stále bere jako pátého člena kapely, byť neaktivního. Zbývající čtyři hudebníci (Fripp, Belew, Gunn a Mastelotto) obnovili práci King Crimson, přičemž tato sestava je někdy v návaznosti na sestavu z poloviny 90. let označována jako dvojité duo (anglicky \"double duo\"). Zkušenosti z ProjeKcts vedly k určitým změnám ve skupině. Trey Gunn začal kromě Warr guitar používat i barytonovou kytaru a baskytaru Ashbory a Mastelotto pracoval více s elektronickými nástroji.\n\nV roce 2000 King Crimson vydali další studiové album s názvem \"The ConstruKction of Light\". Jeho nahrávání probíhalo v Belewově bytě a garáži poblíž Nashvillu. Styl desky je odlišný od předchozího alba, hudba je elektroničtější a mnohem tvrdší a má blízko k metalu. \"The ConstruKction of Light\" obsahuje například čtvrtou část „Larks' Tongues in Aspic“ či skladbu „FraKctured“, což je přepracovaná „Fracture“ z alba \"Starless and Bible Black\" z roku 1974.\n\nV té době nahrávala skupina pod názvem ProjeKct X také album \"Heaven and Earth\", z něhož byla jedna skladba umístěna i na \"The ConstruKction of Light\" jako bonus. ProjeKct X vedli, na rozdíl od King Crimson, Pat Mastelotto a Trey Gunn.\n\nV květnu 2000 se skupina vydala na turné (13. června hráli podruhé v Praze), které po letní přestávce pokračovalo i na podzim 2000 a rovněž i následující rok. Z těchto koncertů bylo ještě v roce 2000 vydáno živé trojalbum \"Heavy ConstruKction\".\n\nKoncem roku 2001 vydali King Crimson v limitované edici živé EP \"Level Five\" (z koncertů v témže roce) a roku 2002 studiové EP \"Happy with What You Have to Be Happy With\" s 11 převážně novými skladbami.\n\nPo dvou EP následovalo v roce 2003 zatím poslední studiové album \"The Power to Believe\", které Fripp popsal jako „vyvrcholení tří let crimsonovštění“. Obsahuje některé skladby z \"Happy With What You Have to Be Happy With\" v nové úpravě a v dalších písních odkazuje na předchozí díla King Crimson. Skladba „EleKtriK“ je jakousi syntézou crimsonovských stylů 70. a 80. let a počátku 21. století, takže na se albu mísí styly od metalu po ambient. Po vydání desky opět následovalo turné (17. června 2003 hrála skupina potřetí v Praze) a živé album \"\".\n\nV listopadu 2003 ohlásil Trey Gunn svůj odchod z King Crimson. Pokračoval ale ve spolupráci s Mastelottem v projektech zvaných TU a KTU a také vedl svoji kapelu. Na místo baskytaristy se proto vrátil Tony Levin, nicméně tato sestava se pouze zúčastnila zkoušek začátkem roku 2004 a aktivita skupiny poté na čtyři roky ustala.\n\nBěhem této přestávky pokračoval Fripp v rozvíjení labelu Discipline Global Mobile a rovněž absolvoval koncerty svého projektu nazvaného Soundscape. Levin hrál s vlastní skupinou Tony Levin Band a působil jako studiový hudebník. Belew pokračoval v sólové kariéře a založil Adrian Belew Power Trio. Mastelotto spolupracoval s Treyem Gunnem a dalšími.\n\nNa konci roku 2007 byli King Crimson doplněni o pátého člena, bubeníka a perkusionistu Gavina Harrisona, známého jako člena Porcupine Tree. V srpnu 2008 odehrála tato pětičlenná skupina malé turné (čtyři města v USA a celkem 11 koncertů) v rámci příprav na 40. výročí King Crimson v roce 1969. Repertoár tvořily stávající skladby, nic nového kapela nepředstavila.\n\nDalší vystoupení byla chystána na rok 2009, byla ale zrušena kvůli vytíženosti hudebníků v jiných projektech a vzhledem k prioritám Roberta Frippa. Adrian Belew prohlásil, že činnost skupiny by mohla být podle Frippa obnovena zřejmě v roce 2010, k čemuž však nedošlo, kapela zůstala nadále neaktivní, navíc v interview z 3. srpna 2012 Fripp uvedl, že odchází z hudebního průmyslu.\n\nNávrat King Crimson oznámil Robert Fripp v září 2013. Prvním počinem nového sedmičlenného obsazení byla série koncertů v USA v září a říjnu 2014, na což navázalo v lednu 2015 vydání koncertního alba z tohoto turné s názvem \"Live at the Orpheum\". V březnu 2016 Fripp oznámil, že Bill Rieflin, jeden ze tří bubeníků, si bere volno a že ho na plánovaných koncertech nahradí Jeremy Stacey. Na začátku roku 2017 se Rieflin vrátil a v novém osmičlenném obsazení, protože Stacey zůstal, hraje především na klávesy.\n\nV roce 2002 vznikla skupina 21st Century Schizoid Band, kterou vytvořili bývalí členové z prvních alb King Crimson. Objevili se zde Ian McDonald, Mel Collins, Peter Giles a Michael Giles, přičemž frontmanem se stal kytarista a zpěvák Jakko Jakszyk. Michael Giles byl později nahrazen Ianem Wallacem. 21st Century Schizoid Band hraje skladby King Crimson 60. a 70. let.\n\nV srpnu 2008 se na jednom ruském festivalu představil Crimson Project, který odehrál krátký set. Jeho členy byli Adrian Belew, Tony Levin, Pat Mastelotto, Eddie Jobson a Eric Slick (z Adrian Belew Power Trio).\n\n\n\nBill Rieflin se na podzim 2017 nemohl zúčastnit koncertů, dočasně jej v této době nahradil Chris Gibson.\n\n\n"}
{"id": "82132", "url": "https://cs.wikipedia.org/wiki?curid=82132", "title": "DSP", "text": "DSP\n\nSpojení písmen D, S a P může mít různé významy:\n\n"}
{"id": "82150", "url": "https://cs.wikipedia.org/wiki?curid=82150", "title": "Josef Kemr", "text": "Josef Kemr\n\nJosef Kemr (20. června 1922 Praha – 15. ledna 1995 Praha) byl český divadelní, filmový a televizní herec.\n\nV roce 1942 ukončil obchodní školu v Praze. Poprvé vystupoval v jedenácti letech jako komparsista v představení \"Polská krev\" v Divadle na Vinohradech. Tam si ho všiml rozhlasový režisér Přemysl Pražský, který ho začal obsazovat do rozhlasových rolí. Profesionálně se herectví věnoval od osmnácti let, když jeho první angažmá bylo v divadelní společnosti A. Budínské-Červíčkové, kde hrál do roku 1945. V letech 1945–1947 byl v angažmá na Kladně, v sezóně 1947/1948 pak v divadle Akropolis (pozdější Divadlo města Žižkova). V letech 1948–1950 pokračoval v Divadle S. K. Neumanna a v období 1950–1965 v Městských divadlech pražských.. Od roku 1965 pak byl členem činohry Národního divadla v Praze \n\nZa svůj život ztvárnil stovky divadelních (76), rozhlasových, filmových (150) a televizních (170) rolí. V roce 1993 získal Cenu Thálie za celoživotní mistrovství. Za svoji roli ve filmu \"Pevnost\" (1994) byl nominován na Českého lva za nejlepší mužský herecký výkon ve vedlejší roli.\nDlouho byl jeho velikým přítelem a kamarádem Rudolf Hrušínský, než však toto přátelství na začátku 90. let (dodnes přesně neznámo proč) skončilo.\n\nV roce 1989 podepsal petici Několik vět, 25. listopadu téhož roku vystoupil na manifestaci Občanského fóra na Letenské pláni.\n\nByl manželem herečky Evy Foustkové.\n\n\nMiroslav Horníček\n\nJiří Sovák\n\nJosef Vinklář\n\nBořivoj Navrátil\n\nJana Boušková\n\nVladimír Brabec\n\n\n"}
{"id": "82157", "url": "https://cs.wikipedia.org/wiki?curid=82157", "title": "Rudolf Slánský mladší", "text": "Rudolf Slánský mladší\n\nRudolf Slánský mladší (6. února 1935 Praha – 17. dubna 2006) byl disident, signatář Charty 77 a po sametové revoluci československý, později český diplomat.\n\nV 60. letech 20. století byl členem KSČ, po roce 1969 byl vyloučen. Poté až do pádu komunistického režimu se aktivně podílel na práci v disentu. Od roku 1990 do roku 1996 působil jako velvyslanec v Rusku. V té době se mj. podílel na zrušení Varšavské smlouvy. Mezi lety 1997 až 2004 pracoval jako velvyslanec na Slovensku.\n\nByl synem popraveného generálního tajemníka KSČ Rudolfa Slánského. Byl ženatý a měl 2 nevlastní syny.\n\n"}
{"id": "82163", "url": "https://cs.wikipedia.org/wiki?curid=82163", "title": "Michail Kalašnikov", "text": "Michail Kalašnikov\n\nMichail Timofejevič Kalašnikov (10. listopadu 1919, Iževsk – 23. prosince 2013) byl ruský konstruktér pěchotních zbraní.\n\nNarodil se 10. listopadu 1919 ve vesnici Kurja v Altajské oblasti. Byl sedmnáctým dítětem Timofěje Alexandroviče Kalašnikova a Alexandry Frolovny Kalašnikovové. Po ukončení základní školy se vyučil zámečníkem u Sibiřsko-turkestánské dráhy ve stanici Mataj. Po vyučení zde nastoupil jako mechanik. Na podzim roku 1938 nastoupil základní vojenskou službu. Již zde se projevil jeho technický talent tím, že vyrobil počitadlo výstřelů k tankovému kanónu a přizpůsobil pistoli Tokarev TT 30/33 ke střelbě zevnitř tanku. \n\nDruhá světová válka\n\nJelikož začala druhá světová válka, neměl již šanci zavést tyto novinky do praxe. Jako tankista bojoval v 1. tankové armádě maršála Katukova, v říjnu 1941 se zúčastnil bitvy o Brjansk, kde utrpěl vážné zranění ramena po zásahu svého tanku BT-7. Byl převezen do nemocnice ve městě Jelec, kde z nemocniční knihovny získal první poznatky o konstrukci zbraní. Byl hospitalizován až do roku 1942 a během svého pobytu v nemocnici si všiml stížností vojáků na dosavadní samopaly rudé armády. Kalašnikov vzal v potaz nedostatky u samopalů v rudé armádě v podobě zasekávání a nespolehlivosti a tak začal s návrhem svého vlastního prvního samopalu. Ačkoliv jeho návrh nebyl nikdy přijat do armády, upozornil na svůj talent coby zbraňového konstruktéra. Po přezkoumání vylepšeného modelu A. A. Blagonravem, byl na jeho doporučení Kalašnikov převelen do GAU (Glavnovo artilerijskovo upravlenija) – Hlavní dělostřelecký úřad.\n\nKe konci Velké vlastenecké války, v roce 1944, začal konstruovat automatickou pušku pro nový náboj 7,62x39 mm vzor 43, inspirovanou americkou puškou M1 Garand ale přednost dostala Simonova puška SKS, ovšem po válce SSSR hledal efektivnější pušky a kalašnikov se znovu vrátil do hry. \n\nOd roku 1945 Kalašnikov vyvinul mnoho prototypů z nichž v roce 1947 se ukázal být nejlepším AK-47, za nejlepší ho prohlásili i největší Kalašnikovovi konkurenti a konstruktéři zbraní Vasilij Detagěrjev a Georgij Špagin. Po splnění všech podmínek byla zbraň v roce 1949 zavedena do výzbroje jako AK-47 a stala se nejznámější konstrukcí Michajla Timofejeviče Kalašnikova. Na konstrukci se vedle něho podíleli dva jeho kolegové, Alexandr Zajcev a Vladimir Dějkin. V roce 1959 vyvinul hmotnostně lehčí a ekonomicky úspornější verzi AKM s lisovaným ocelovým přijímačem, zatímco původní AK-47 měl frézovaný ocelový přijímač s dalšími úpravami jako kompenzátor zdvihu. Následně Kalašnikov vyvinul kulomety RPK a PK pro Mosinovu ráži \"7,62x54mmR.\" \n\nV roce 1971 získal titul doktor technických věd a několik období byl poslancem Nejvyššího sovětu SSSR. Ke stáru byl na penzi v Iževsku, kde mu bylo uděleno čestné občanství. Nadále aktivně spolupracoval s Iževskou zbrojovkou, kde pracuje také jeho syn Viktor. Dále působil jako konzultant firem Rosvooruženije a Rosobornexport.\n\nDne 17. listopadu 2013 byl hospitalizován na jednotce intenzivní péče v Iževsku, kde o měsíc později zemřel.\n\n"}
{"id": "82166", "url": "https://cs.wikipedia.org/wiki?curid=82166", "title": "Svitávka", "text": "Svitávka\n\nNázev Svitávka má více míst:\n\n"}
{"id": "82167", "url": "https://cs.wikipedia.org/wiki?curid=82167", "title": "Flegmatik", "text": "Flegmatik\n\nFlegmatik je jeden ze čtyř druhů temperamentu, stabilní introvert. Tělní tekutina, která ho podle starověkých názorů ovlivňuje, je \"hlen\" (řec. \"flegma\", odtud název). Je obezřetný, rozvážný, spolehlivý, smířlivý, mírumilovný, vyrovnaný, klidný, lhostejný, umí se ovládat. Bývá dobrým nadřízeným. Prožívá povrchně a pomalu, což znamená, že nepříjemné věci ho příliš nezasáhnou a příjemné ho nijak zvlášť nepotěší. Přijímá, co je, tak jak to je a jeho reakce nejsou nijak hluboké, ale hned tak nezapomíná a ač ho věc nechala zcela (nebo převážně) chladným, umí se k ní vrátit v nejnečekanějších okamžicích. S většinou věcí se bez problémů vyrovná a situace řeší s chladnou hlavou. Zapojuje-li vůbec emoce, pak obvykle málo. Z hlediska neurovědy u silného flegmatika probíhá slabý vzruch a silný útlum.\n\nNeumí se pro cokoliv nadchnout. Brání se jakýmkoliv změnám a nerad zkouší nebo vymýšlí nové věci. Vypadá jako lenoch, odkládá věčně práci nebo se jí úplně vyhýbá. Nerad nese odpovědnost za svůj život. Nedává najevo své city. Nerad říká ne. Má strach z rozhodování.\n\nS flegmatikem se vychází snad nejlépe ze všech povahových typů. Je jen málo situací, které by ho dovedly rozčílit. Pro své rodiče představuje požehnání, protože je spokojený téměř všude. Má rád přátele, ale nevadí mu ani samota. Umí se snadno přizpůsobit každé situaci. Je cílevědomý. Mezi ostatními flegmatik představuje tlumenou osobnost, která dobře odolává tlakům. Ke všemu přistupuje klidně, věci řeší postupně. Obdivuhodnou vlastností je zachovat si klid, chladnokrevnost a soustředěnost za každé situace. Nikdy nikam nespěchá a nedá se vyvést z míry. Je smířený se zákeřnostmi života a do ničeho nevkládá velké naděje. Je vytrvalý, má dobré úřednické schopnosti, dokonale zvládá administrativní práci. Snaží se kolem sebe udržovat klid. Nikoho neuráží, umí poslouchat, nemá potřebu mluvit.\n\n\n\n"}
{"id": "82171", "url": "https://cs.wikipedia.org/wiki?curid=82171", "title": "Sangvinik", "text": "Sangvinik\n\nSangvinik je jeden ze čtyř druhů temperamentu, stabilní extrovert. Tělní tekutina, která ho ovlivňuje, je \"krev\" (lat. \"sanguis\"). Je společenský, přístupný, činorodý, veselý, bezstarostný, živě reagující, nenucený, čilý, hovorný a optimista. Názorově a emočně je však nestálý, prožívá povrchně a krátce. Bývá schopným podřízeným. Z hlediska neurovědy u sangvinika probíhá silný vzruch a silný útlum.\n\nPouští se do mnoha věcí, které pak nemůže dotáhnout do konce. Příliš mluví, je rozvláčný a často a rád přehání. Je povrchní. Neumí se soustředit. Nevydrží v klidu. Je přehnaně soutěživý. Vždy musí vyhrát. Těžce mu docházejí souvislosti. Neumí pochopit jiný pohled na věci, kromě toho svého. Často podceňuje jiné lidi.\n\nSangvinik má rád společnost. Je citový a okázalý, dokáže vše přeměnit v legraci. Nachází v životě spoustu vzrušení a dokáže své zážitky zajímavě vyprávět. Je vždy vstřícný a optimistický. Již od dětství bývá zvědavý a veselý, dokáže si hrát se vším, co je při ruce, miluje přítomnost ostatních. Rád je středem pozornosti. Je pro něj přirozený fyzický kontakt s ostatními lidmi, doteky, objetí. Má vrozený smysl pro dramatičnost a může být vynikajícím hercem. Sangvinik má naivní povahu a i v dospělosti si zachovává dětskou prostotu. Je tvůrčí. Má rád veliké skupiny lidí.\n\n\n\n"}
{"id": "82172", "url": "https://cs.wikipedia.org/wiki?curid=82172", "title": "Tony Levin", "text": "Tony Levin\n\nAnthony Frederick „Tony“ Levin (* 6. června 1946 Boston, Massachusetts) je americký baskytarista a hráč na Chapman Stick. Hrál s Peterem Gabrielem, Anderson Bruford Wakeman Howe, Liquid Tension Experiment, Pink Floyd, Johnem Lennonem, Dire Straits, Joan Armatradingovou, Alice Cooperem, Sealem, Davidem Bowiem, Pandora's Box, Carly Simonovou, California Guitar Trio, Sarah McLachlanovou, Kevinem Maxem, Paul Simonem a mnoha dalšími hudebníky. Od roku 1981 (s přestávkou v letech 1999 až 2003) je členem progresivní rockové skupiny King Crimson. Tony Levin popularizoval nástroje Chapman Stick a NS Bass. Vytvořil styl hraní „funk fingers“.\n\nRoku 1997 vydal spolu s Terrym Bozziem a Stevem Stevensem po čtyřech dnech společného hraní album \"Black Light Syndrome\". O tři roky později vydali tito hudebníci album \"Situation Dangerous\".\n\nV roce 1998 se Levin spojil s uskupením Liquid Tension Experiment – postranního projektu skupiny Dream Theater. Natočili spolu alba \"Liquid Tension Experiment\" 1998 a \"Liquid Tension Experiment 2\" 1999. Také hráli živě v New Yorku, Filadelfii a Los Angeles.\n\nV roce 2003 opustil King Crimson Trey Gunn a Tony Levin se vrátil zpět do této skupiny, kde je nyní řádným členem. Roku 2011 se například také objevil na albu české skupiny Čechomor \"Místečko\".\n\n\n"}
{"id": "82177", "url": "https://cs.wikipedia.org/wiki?curid=82177", "title": "Cholerik", "text": "Cholerik\n\nCholerik je jeden ze čtyř druhů temperamentu podle Hippokratovy typologie temperamentu, labilní extrovert. Tělní tekutina, která ho ovlivňuje, je \"(žlutá) žluč\" (řecky cholé). Je nedůtklivý, neklidný, útočný, vznětlivý, vrtkavý, impulzivní, spolehlivý a stálý ve svých názorech a životních hodnotách. V podstatě nemění své postoje a životní hodnoty, je stálý a spolehlivý. Prožívá hluboce a rychle. K věcem, které jednou vyřeší, se již více nevrací. Z hlediska neurovědy u cholerika probíhá silný vzruch a slabý útlum.\n\nCholerik má svá hesla a zásady, jimiž se ve svém životě řídí a jež se snaží dodržovat. Pokud se mu to nedaří, je nevrlý a nepříjemný. Nesnese, když nemá vždy pravdu, a ani náhodou si nehodlá připustit, že by se mohl mýlit. Musí vždy zvítězit a pak hledat způsob, jak si zachovat tvář. Neumí vysadit z pracovního tempa a nutí k němu i své okolí. Má rád, když stojí v čele a vede lidi k lepšímu chování. K ostatním lidem udržuje postoj a netoleruje lidi, kteří nevyužívají naplno své schopnosti. Je netrpělivý a netolerantní ke slabostem, a kvůli tomu špatně vychází zejména s nerozhodnými a pomalejšími lidmi. Bývá často netrpělivý například při čekání na nějakou událost. Jeho chování může někdy vyústit v agresi. Jeho reakce se okolí mohou zdát přehnané, ale cholerik se rozčílí a za pár okamžiků je ochoten se normálně bavit a znovu o problému jednat, což ostatní povahy mnohdy mate. Má problémy být v tichu a nerad je sám. Často je to workoholik. Nerad se zamýšlí a ,ztrácí čas\".\n\nCholerik je dynamická osobnost, která dosahuje svých cílů. Stejně jako sangvinik je vstřícný a optimistický. Je rozený vůdce, a to již od nejútlejšího věku. Nebývá apatický, lhostejný nebo depresivní. Má rozhodnost a silnou vůli, problémy řeší rychle. Dokáže velet snad úplně všemu, bez ohledu na znalosti prostředí a podmínky. Jeho prvotním zájmem je dosahování cílů, nejde mu o to, aby se někomu zalíbil. Je skvělý a cílevědomý organizátor. Má schopnost dokončovat větší díl práce než kdokoliv jiný. Rád překonává překážky, miluje boj a také konkurenci. Miluje krizové situace, ve kterých často exceluje.\n\n\n\n"}
{"id": "82178", "url": "https://cs.wikipedia.org/wiki?curid=82178", "title": "Vítězslav Štefl", "text": "Vítězslav Štefl\n\nPhDr. Mgr. Vítězslav Štefl, Ph.D. (* 30. září 1960 Jindřichův Hradec) je český kytarista, muzikolog, autor učebnic a encyklopedií, skladatel, spisovatel, středoškolský a vysokoškolský pedagog, od roku 2014 zastupitel obce Velké Březno, člen ČSSD. Působí v řadě organizací, úzce spolupracuje jako člen expertních komisí s odbory školství a také přímo i s MŠMT, je členem řady rad, výborů, komisí, komor a organizací, zabývajících se pedagogikou jako takovou. Je autorem řady akreditovaných výukových programů a projektů.\n\nJe ředitelem a středoškolským profesorem českého jazyka a literatury na Střední průmyslové škole stavební a Střední odborné škole stavební a technické v Ústí nad Labem. Jedná se o největší školu na Ústecku (získala certifikát Páteřní škola Ústeckého kraje), má zhruba 900 žáků. Tato škola je mj. výjimečná i tím, že úzce spolupracuje s řadou zaměstnavatelských subjektů (cca kolem stovky) a její kooperace s těmi největšími jmény (Metrostav, Mafell, Kolbenschmidt, Mercedes, Volvo Trucks, AutoKabel…) přináší škole a žákům jinde nevídané výhody včetně jistoty zaměstnání absolventů a obecně vysoké uplatnitelnosti na trhu práce. Navíc, spolupráce s firmou Metrostav se stala v řadě aspektů vzorem pro další střední školy a podniky, podnítila některé změny u zřizovatelů obecně a promítla se i do činnosti některých odborných skupin na MŠMT.\n\nPůsobí i na Katedře hudební výchovy Pedagogické fakulty Univerzity Jana Evangelisty Purkyně v Ústí nad Labem - realizuje zde své přednášky, jichž je autorem. Tyto přednášky (Nonartificiální hudba I, Nonartificiální hudba II, Nonartificiální hudba III) z hlediska zpracování, rozsahu a obecných průniků jsou výjimečnou pedagogicko-hudební záležitostí v rámci ČR.\n\nV září 1992 ve spolupráci s \"Praha Music Center\" založil \"První českou rockovou kytarovou školu\", která má klientelu z celé České republiky i ze zahraničí a její program je pravidelně prezentován na seminářích \"Mezinárodního hudebního veletrhu\". Přes 15 let vyučoval i klasickou kytaru na ZUŠ.\n\nJe autorem řady akreditovaných programů a projektů (KHV PF UJEP, NIDV, MŠMT)\n\nZa svůj přínos pedagogice se stal držitelem Ceny náměstka pro školství hejtmana Ústeckého kraje.\n\nJe členem úzké expertní skupiny Odboru školství, mládeže a tělovýchovy Ústeckého kraje.\n\nJe členem expertní skupiny náměstka pro školství Ústeckého kraje.\n\nÚzce spolupracuje s odbornými skupinami a řešiteli na MŠMT (Platforma středního odborného školství).\n\nJe členem minitýmu v rámci KAP, I-KAP.\n\nJe členem Paktu zaměstnanosti, pracovní skupiny 1 a 2 při Hospodářské a sociální radě Ústeckého kraje.\n\nJe členem Okresní hospodářské komory, Krajské hospodářské komory, spolupracuje se Svazem podnikatelů ve stavebnictví, Svazem průmyslu a dopravy, s Czechinvestem apod.\n\nJe stálým hostem školské komise Magistrátu města Ústí nad Labem.\n\nJe členem celostátní Stálé konference ředitelů škol při NIDV v projektu SYPO.\n\nJe autorem monografií a historicko-hudebních studií, které s dalšími články publikuje v magazínu \"Muzikus\". Jedná se již přes 1300 prací, zejména pak v rámci mnohaletých seriálů \"Kytaroví velikáni\", \"Letem kytarovým světem\", \"Galerie\", studie v rámci \"teorie hudby\", \"historie hudby\", praktických workshopů, pódiových sestav apod.\n\nV nakladatelství Muzikus vydal učebnice \"Rocková kytara I., Rocková kytara II. a Rocková kytara III.\" a encyklopedie \"15 + 3 kytaristů a kytaristek\" a \"33 + 333 světových kytaristů\". Mnohé z nich vyšly v několikanásobných celostátních vydáních. V nakladatelství \"Nová Inspirace\" mu pak v roce 1993 vyšla próza \"Jeden den: Rockstory\". Je rovněž autorem notových sešitů \"Podzimní nálady\".\n\nPublikoval také články ve vědeckých sbornících a účastní se vědeckých konferencí (např. texty \"Nezbytnost průniku rockové hudby do českého hudebního školství (historická úvaha)\", \"Výzkum zastoupení rockové hudby v učebních plánech základních uměleckých škol na počátku dvacátého prvního století\", \"Výzkum zastoupení rockové hudby v učebních plánech základních uměleckých škol\" či \"Rocková opera\" apod..\n\nV současné době ve spolupráci s KHV PF UJEP pracuje na skriptech (tematicky zaměřeno) ke svým přednáškám.\n\nPřes 37 let je členem hard rockové formace \"Stará škola\", ve skupině zastává roli kytaristy, zpěváka a textaře. Skupina vydala 10 alb, realizuje celkem tři programy, (1) Stará škola (autorská tvorba, za kterou tato skupina získala častá prvenství např. v soutěži Ústecký slavík), (2) Stará škola JINAK (covery, mnohdy instrumentálně a interpretačně vysoce náročné - např. od Modrého efektu a King Crimson přes Led Zeppelin po třeba The Who) a (3) Stará Škola Unplugged (autorská tvorba, zahraná akusticky a s výjimečnou instrumentací).\n\nJe autorem zpěvohry \"Záviš z Falkenštejna (příběh lásky, zrady a pomsty)\" a dále pak audiovizuálního programu \"Kámen a hrad\" (součást hudebního a multimediálního projektu).\n\nHostuje i v dalších hudebních souborech (Yeti, Vojnar Family Band...).\n\nZa svou uměleckou, publikační a pedagogickou činnost se stal držitelem Ceny hejtmana Ústeckého kraje.\n\nVe spolupráci s obcí Velké Březno a ve spolupráci s Ústeckým krajem také organizuje celoletní hudební festival (již několik ročníků) Tivolí hudební léto.\n\nDo politiky se pokoušel vstoupit, když v komunálních volbách v roce 2010 kandidoval jako nestraník za ČSSD do Zastupitelstva obce Velké Březno v okrese Ústí nad Labem, ale neuspěl. Ve volbách v roce 2014 kandidátku ČSSD vedl už jako člen strany a byl zvolen zastupitelem obce. Působí jako člen Komise kultury, školství, mládeže a sportu.\n\nV krajských volbách v roce 2012 kandidoval za ČSSD do Zastupitelstva Ústeckého kraje, ale neuspěl. Působil jako člen Výboru pro výchovu, vzdělávání a zaměstnanost.\n\nVe volbách do Senátu PČR v roce 2016 kandidoval za ČSSD v obvodu č. 31 – Ústí nad Labem. Se ziskem 8,78 % hlasů skončil na 4. místě (z 10 kandidátů) a do druhého kola nepostoupil.. Je také členem Rady pro rozvoj lidských zdrojů Rady Ústeckého kraje a mj. je v expertních a poradních orgánech odboru školství Ústeckého kraje a Ministerstva školství, mládeže a tělovýchovy (viz výše).\n"}
{"id": "82179", "url": "https://cs.wikipedia.org/wiki?curid=82179", "title": "Obrana národa", "text": "Obrana národa\n\nObrana národa (ON) byla vojenská protinacisticky zaměřená odbojová organizace. ON vznikla v roce 1939 a působila na území Protektorátu Čechy a Morava s různou inzenzitou až do konce války. Na jejím založení se podíleli příslušníci bývalé československé armády včetně zpravodajských důstojníků zaniklého 2. oddělení Hlavního štábu. \n\nON vznikla krátce po okupaci v březnu 1939. Vznik iniciovali důstojníci likvidovaného Ministerstva národní obrany a Hlavního štábu. ON po celou dobu její existence řídili vysocí důstojníci zaniklé prvorepublikové československé armády. ON byla od samého počátku budovaná a řízená jako vojenská odbojová organizace. Během své existence byla cílem několika zásahů německých bezpečnostních složek, jejichž výsledkem byla postupná likvidace všech jejích struktur. V závěru války byla ze zbytků ON vytvořena velitelství Alex a Bartoš, která se významně podílela na Pražském povstání.\n\nPrvní rámcové představy o činnosti ON vznikaly mezi vysokými důstojníky MNO a HŠ čsl. armády okamžitě po okupaci v březnu 1939. Již 19. března se začali scházet někteří z vrcholných představitelů československé armády: gen. Sergěj Ingr, gen. Josef Bílý a gen. Sergej Vojcechovský a pokusili se vytvořit rámcový koncept budoucí vojenské odbojové organizace. Vojenská odbojová organizace, později pojmenovaná Obrana národa vznikala zpočátku poněkud živelně, ale v krátké době se jí podařilo obsáhnout Čechy a Moravu a kontakty získat i na Slovensku. Základní struktura organizace byla dokončena v létě 1939. Velitelský sbor na všech liniích tvořili bývalí důstojníci, mužstvo se rekrutovalo převážně z organizací jako Sokol, Orel, Stráž obrany státu atd.\n\nZa hlavní cíl si do května 1939 zakladatelé ON vytyčili vyvolání povstání proti německým okupantům. Podle jejich představ totiž mělo v krátké době dojít k porážce Německa. Vytvořené plány vycházející ze zkušeností předmnichovské armády počítaly jako s vhodným okamžikem pro zahájení ozbrojených akcí situaci, kdy se německé okupační jednotky na území Čech a Moravy nezmohou na vážnější odpor proti povstaleckým jednotkám. S vážným odporem se počítalo až při obsazování Sudet. Vzhledem k tehdejším postojům velmocí existovala reálná hrozba, že i po pádu nacistického Německa nebudou tyto země vzhledem ke svým podpisům pod Mnichovskou dohodou nakloněny obnově ČSR v předmnichovských hranicích. Jednotky ON by obsazením území předmnichovského Československa zajistily příznivější pozici pro další jednání. Zároveň by plnily funkci armády, zajistily převzetí moci a udržení pořádku v obnovené republice a to až do návratu politických představitelů z exilu. Pro tuto činnost bylo ale nutné zajistit velké množství zbraní, což se postupem času ukázalo jako velký problém. \n\nON byla sice budována v utajení, ale kvůli jejímu organizačnímu rozsahu (od června do konce léta 1939 bylo vytvořeno 200 rámcových praporů s velitelskými kádry) se do jejích struktur podařilo proniknout gestapu již koncem srpna 1939. Vojáci organizaci sice budovali precizně po stránce vojenské, ale prakticky se nezabývali konspirací. \n\nSe zvyšujícím se napětím v polsko-německých vztazích svitla naděje vypuknutí válečného konfliktu a následné porážce Německa, ale když 17. září odvysílala BBC smluvené heslo pro vypuknutí povstání, kromě některých místních organizací ON žádné jiné organizace vojensky nevystoupily.\n\nVe dvou zatýkacích vlnách (na podzim 1939 a v únoru 1940) došlo prakticky k rozbití ON a zničení tzv. první garnitury ON. U některých zatčených funkcionářů našlo gestapo dokonce jmenné seznamy příslušníků velení a jednotek, což mělo za následek další zatýkání. Zatčení funkcionáři byli internováni v koncentračních táborech. Funkcionáři, kteří unikli zatčení, přešli buď do hluboké ilegality nebo odešli do emigrace.\n\nVinou razantního postupu německých vojsk západní Evropou a pozdějším úspěchům v SSSR se rozplynuly iluze odbojářů o rychlém zhroucení německé moci. ON existovala v omezené míře i nadále (nastoupila druhá garnitura řídících funkcionářů), které se do určité míry podařilo ON zregenerovat začátkem roku 1940. Na jaře se podařilo obnovit Hlavní velitelství. Příslušníci druhé garnitury se zpočátku snažili o znovuobnovení ON podle původního záměru (tedy podzemní armády), ale tento koncept byl postupně opouštěn, neboť bylo jasné, že válka nebude několikaměsíční záležitost a navíc rozsáhlá organizace se z hlediska utajení jevila jako nepraktická. Nevyvíjela se tedy snaha o to, aby ON byla důsledně celostátní záležitostí, ale spíše o maximální zakonspirování veškerých struktur. Změnily se i cíle; původní koncept celonárodního povstání byl jako těžko realizovatelný opuštěn a hlavní činností ON se stala činnost zpravodajská, sabotážní a diverzní. Na úrovni velení byla navázána užší spolupráce s PVVZ. V květnu se vedení ON podílelo na vzniku na ÚVOD, díky čemuž se stala hlavní silou vojenského odboje (přičemž ovšem musela rezignovat na politické cíle). \n\nRezignace na budování sítě organizací na celém území Protektorátu mělo za výsledek, že se ON změnila v náhodně poskládané ilegální skupiny. Stěžejními problémy se ukázaly nedostatek zbraní pro případné povstání (přestože myšlenka celonárodního povstání byla odsunuta, na štábní úrovni pokračovala příprava plánů) a nedostatek nových členů; důvodem byl především strach, který v lidech vyvolaly německé represe.\n\nDalší úder proti ON přišel v září 1941 s nástupem Reinharda Heydricha do úřadu říšského protektora. Ten nechal již v rámci stanného práva pozatýkat stovky důstojníků bývalé čs. armády, z nichž velká část skončila na popravištích. Další údery přicházely v průběhu celého roku 1941. Díky neustálému zatýkání zbyl začátkem roku 1942 z ON pouze několik jedinců (např. škpt. Václav Morávek). Po atentátu na Heydricha při následných represích byli zatčeni další členové ON, čímž byla v podstatě završena likvidace druhé garnitury.\n\nVinou německých zásahů došlo i k likvidaci radiového spojení se zahraničním exilem. V letech 1943 až 1944 bylo ze zbytku utvořeno v Čechách a na Moravě vojenské hnutí řízené generálem Zdeňkem Novákem. Třetí garnitura byla prakticky zlikvidována při úderu německých bezpečnostních složek v červnu 1944.\n\nPo dopadení Nováka gestapem se jako jeden z posledních nezatčených generálů ujal velení vojenského odboje generál František Slunečko. Ten vytvořil skupinu ALEX zabývající se především sběrem informací. Vojenský odboj v této době byl od počátků naprosto rozdílný; neexistovalo jednotné velení a hierarchie, odbojové buňky byly provázány jen volně, čímž se minimalizovalo nebezpečí lavinovité dekonspirace při zatčení některého z vedoucích funkcionářů. \n\nNa konci války se zbytky vojenského odboje aktivně zapojily do květnového povstání. Díky aktivizaci bývalých důstojníků se již 5. května podařilo celé, původně živelné povstání vojensky podchytit.\n\nVytvářením struktury ON bylo prakticky kopírováno armádní schéma československé armády z období I. republiky pro české země.\n\nON byla řízena \"Hlavním velitelstvím\" (HV) sídlícím v Praze. HV pak byla podřízena \"Zemská vojenská velitelství\" (ZVV) pro Čechy, Velkou Prahu a Moravu. ZVV podléhala \"Krajská velitelství\" (KV) Pardubice, Louny, Plzeň, České Budějovice, Mladá Boleslav, Hradec Králové, Brno, Olomouc a Moravská Ostrava, u kterých se v případě otevřeného konfliktu počítalo jako se štáby divizí. Pod velení KV potom patřily organizace ON na úrovni politických okresů, větších měst a pražských čtvrtí. Na místní úrovni bylo počítáno s vytvářením jednotek v síle čety či neúplné roty.\n\nJednotky byly budovány tzv. \"rámcově\"; jejich skutečná činnost měla být zahájena po mobilizaci a dosažení plných stavů, počítalo se s 200 (rámcovými) prapory. Jednotky na všech stupních byly řízeny veliteli a jejich štáby. Příslušníci štábů zajišťovali řízení zpravodajské a sabotážní činnosti, zásobování (finance, zbraně, zdravotnický materiál atd.), přípravu mobilizace, spojení a spolupráci s civilními organizacemi (Sokol, pošta, železnice atd.)\n\nHlavní velitelství ON bylo vytvořeno do srpna 1939. V jeho čele stanul gen. Bílý (další ze zakladatelů se v té době věnovali jiným povinnostem; Ingr v exilu, Vojcechovský v Brně). Náčelníkem štábu se stal plk. gšt. Čeněk Kudláček. Hlavnímu štábu byla podřízena jednotlivá zemská velení s jejich veliteli; velitelství Čechy (velitel gen. Hugo Vojta), velitelství Morava v čele s gen. Ingrem (po Ingrově emigraci vystřídaného gen. Bohumilem Všetičkou a velitelství Velká Praha v čele s gen. Bedřichem Homolou.\n\n\nJako první velitel ON bývá označován Sergěj Ingr. Patřil sice k zakladatelům ON, ale až do svého odchodu z protektorátu v červnu 1939 působil ve funkci zástupce velitele ON.\n\n\nSkupina pro vnitřní radiospojení a zvláštní komise: pplk. Kropáček, pplk. Coufal, mjr. Černohorský\n\nPrimární cíl, vyvolání a řízení všeobecného povstání proti okupační moci se brzy ukázal jako v krátké době nerealizovatelný a ON se orientovala spíše na zpravodajskou činnost a dále pak drobné sabotáže a diverze. K dalším dílčím činnostem patřilo zajišťování spojení s exilovou vládou v Londýně a převádění osob do zahraničí.\n\nSběr informací patřil vedle příprav k ozbrojenému povstání k hlavní činnosti příslušníků ON. Velká část důstojníků nastoupila po demobilizaci do úřadů a firem se strategickou výrobou (např. plzeňské Škodovky). Přestože to nebyli vyškolení zpravodajci, dokázali díky vojenským znalostem odhadnout německý vojenský potenciál. Jednotlivé zprávy byly vyhodnocovány bývalými zpravodajskými analytiky a v podobě zpráv předávány (nejčastěji prostřednictvím kurýrů) do Londýna. \n\nČást informací získávala ON i od spolupracujících odbojových struktur, zejména Schmoranzovy skupiny. Zdeňku Schmoranzovi, vedoucímu tiskového odboru předsednictva vlády se ve spolupráci s bývalým přednostou zrušeného druhého oddělení Hlavního štábu Šimonem Drgáčem podařilo přesunout bývalé důstojníky vojenské zpravodajské služby na místa tiskových tajemníků okresních úřadů. Tím byla vytvořena síť informátorů, kteří předávali zpravodajské informace z celého území Protektorátu.\n\nV rámci ON působila i skupina podplukovníků Josefa Mašína, Josefa Balabána a štábního kapitána Václava Morávka známá jako Tři králové zaměřující se hlavně na diverzní činnost a získávání zbraní.\n\nBezpečnostní (či kontrašpionážní) činností se zabývala skupina Františka Hiekeho, bývalého příslušníka druhého oddělení HŠ. Příslušníci skupiny se věnovali sledování kolaborantů, agentů gestapa vysílaných do zahraničí či varováním před zatýkáním.\n\nON vydávala vlastní časopis V boj! V něm mj. otiskovala jména kolaborantů a konfidentů.\n\n\nNa Uherskohradišťsku vznikla ON krátce po okupaci. K zakládajícím členům patřili František Šlerka, František Hrabal, Jana Essender, Josef Stašek a Vojtěch Šupka. ON na Uherskohradišťsku byla gestapem zlikvidována ve dvou vlnách: v roce 1940 a v dubnu 1941. \n\nHlavním úkolem Obrany národa na Uherskohradišťsku byla organizace členské základny, sabotáže, získávání zbraní a pokusy o bakteriologické útoky proti okupační infrastruktuře (pokusy prosektora MUDr. Vignatiho s použitím bakterií proti koním, používaným německou armádou). Existovaly následující skupiny:\n\n\nVznik Obrany národa na Semilsku je spojen se jménem odbojáře Františka Hyšky. Podrobně se její činnosti věnuje diplomová práce Univerzity Pardubice (Žaneta Málková).\n\n\n\n"}
{"id": "82182", "url": "https://cs.wikipedia.org/wiki?curid=82182", "title": "Melancholik", "text": "Melancholik\n\nMelancholik je jeden ze čtyř druhů temperamentu, labilní introvert. Tělní tekutina, která ho podle starých názorů (Hippokratés) ovlivňuje, je \"černá žluč\" (řecky \"melané cholé\", odtud název). Je tichý, přecitlivělý, nespolečenský, vážný, pesimistický, rigidní (nesnadně se přizpůsobuje). Prožívá hluboce a pomalu a k věcem se velmi často vrací. V názorech a reakcích navenek je střízlivý a umírněný, ale uvnitř sebe všechno hluboce prožívá. Z hlediska neurovědy u melancholika probíhá slabý vzruch a slabý útlum.\n\nMelancholik může snadno a opakovaně podléhat depresím. Taktéž může, ale ne vždy tomu bývá pravidlem, trpět velkou vnitřní nejistotou. Melancholik jakožto váhavý perfekcionista se bojí, že jeho plány nejsou precizní, a pokud problém v plánu není, může se stát, že si nějaký vymyslí, ale nedá to žádným zjevným způsobem najevo. Občas \nna sebe klade nerealistické nároky. Většinou musí mít všechno perfektní a podle svých představ. Na mnohé může působit dojmem nedosažitelný/nedostupný. Melancholik má často názor velmi odlišný od ostatních, což může být způsobeno právě snahou vše si důkladně promyslet a vytvořit si tak mnohem objektivnější názor. Své problémy může skrývat a zapírat před ostatními.\n\nMelancholik se již od raného dětství jeví jako hluboký myslitel.\nČasto působí dojmem, že preferuje samotu, ale není tomu vždy pravidlem. Navzdory svému zápornému sebehodnocení, které může být nízké, se snaží vypadat sebevědomě a důstojně. „Oceňuje krásu, inteligenci a vědomosti“. Je mlčenlivý a přemýšlivý. Neustále klade důraz na duševní činnost. \nJe vážný, stanovuje si dlouhodobé cíle a zabývá se hlavně věcmi, které mají užitečný význam trvalého rázu. Mívá vyšší IQ. Rád poslouchá hudbu. Miluje čísla, grafy, mapy, plánky, seznamy, novinky. Postřehne detaily, které ostatní ani nestačí zaregistrovat. Nemá rád plýtvání a miluje výhodné koupě. Umí být starostlivý a soucitný s upřímným zájmem o pomoc lidem. Pokud má přátele, zajímá se o ně, stará se o ně, nedá na ně dopustit a je pro ně schopen udělat téměř vše. Může rád řešit filosofické otázky u kterých vytvoření si vlastních idealistických vzorců o společnosti/člověku, je více než pravděpodobné.\n\n\n\n"}
{"id": "82190", "url": "https://cs.wikipedia.org/wiki?curid=82190", "title": "KV-2", "text": "KV-2\n\nKV-2 byl sovětský těžký tank a útočné dělo vyráběné v letech 1940–1941 jako druhá varianta z řady KV.\n\nV roce 1939, kdy byl zaveden do výzbroje KV-1, byl vydán pokyn na vypracování tanku, který by mohl ničit opevněné body nepřítele. Tak vznikl KV-2. Měl stejný podvozek a korbu jako KV-1, ale dostal krabicovitou otočnou věž, ve které byla lafetována 152mm houfnice M-10T (tanková lafetace houfnice M-10). V tanku KV-2 tvořily pomocnou výzbroj tři 7,62mm kulomety DT. Nedostatkem palebné síly netrpěl, ale vysoká věž znamenala značné přetížení podvozku a vysokou siluetu. Tento tank měl i jiné nevýhody, kromě vysoké siluety a hmotnosti také nedostatečný výkon motoru (pouze 500 k, tedy 375 kW), což ještě zhoršovalo nízkou pohyblivost a rychlost zděděnou po KV-1.\n\nTanky KV-2 však ve významnějších počtech do boje proti Němcům nezasáhly.\n\nTanků KV-2 bylo vyrobeno pouze 334 kusů, což je – vzhledem k jiným sovětským tankům – velmi malý počet. Všechny byly vyrobeny v letech 1940-1941 a po přemístění většiny tankových provozů za Ural byla jeho výroba ukončena. Stroj byl plánován jako podpůrný pěchotní tank pro ničení opěrných bodů nepřátelské obrany. V obranné válce, kterou Hitler vnutil Sovětskému svazu překvapivým vpádem 22. června 1941, byly tyto pomalé a neohrabané stroje, trpící řadou poruch, často opuštěny svými osádkami. Staly se snadnou kořistí postupujících Němců, kteří je opravili a používali je proti bývalým majitelům.\n\nKV-1 byly poprvé použity v roce 1939 v bojích v zimní válce s Finskem, ale zde se ukázalo, že stávající 76,2 mm kanón je na ničení železobetonových pevnůstek nedostatečný. Proto bylo v prosinci rozhodnuto, že dojde k instalaci silnějšího děla. V roce 1940 byly nové tanky poslány do Finska, kde sice do bojů nezasáhly, ale při cvičných střelbách na finské pevnůstky byly úspěšné.\n\nKdyž byl 22. června 1941 SSSR napaden nacistickým Německem, ukázalo se, že se tanky KV-1 i KV-2 nehodí pro manévrovou válku a byly téměř všechny velice snadno a rychle ztraceny v důsledku nedostatku paliva nebo častých poruch. Pokud však byly funkční, dokázaly zadržet v obranném boji postup protivníka. Pro Němce znamenalo jejich objevení se v boji šok, neboť mimo protiletadlové „osmaosmdesátky“ neměli nic, čím by prorazili pancíř těchto tanků.\n\nByl zaznamenán jeden případ, kdy jediný a navíc nepojízdný stroj KV-2 (nebo KV-1) v Litvě u vesničky Raisinaie držel od 23. do 25. června 1941 celou bojovou skupinu „Raus“, patřící 6. pancéřové divizi, v šachu a způsobil jí těžké ztráty na lidech, technice i zásobách.\n\nAdolf Hitler později při rozhovoru s finským maršálem Mannerheimem prohlásil, že kdyby před svým vpádem do Ruska věděl, kolik kvalitních tanků a v jakém počtu má SSSR, nikdy by nezaútočil.\n\nVětšina tanků KV-2, která bojovala na počátku války s Německem, nebyla zničena, ale opuštěna, protože jim došlo palivo, padla za oběť uvíznutí, nebo došlo k poruše. Němci řadu těchto strojů vyprostili, opravili a začali používat pod kořistním označením Panzerkampfwagen KV-II 754 (r). Jeden z těchto pojízdných tanků byl německou propagandou využit v rámci výstavy \"Sovětský ráj\" a mimo jiné byl vystaven také v Praze. Zbylé kusy používala Rudá armáda prakticky až do konce Velké vlastenecké války.\n\nTank KV-2 se dělil na 2 výrobní verze, které bývají nesprávně označovány jako KV-2A a KV-2B.\n\n\n\n\n"}
