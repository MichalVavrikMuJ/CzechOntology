{"id": "156509", "url": "https://cs.wikipedia.org/wiki?curid=156509", "title": "DDR SDRAM", "text": "DDR SDRAM\n\nDDR SDRAM (zkratka pro \"double-data-rate synchronous dynamic random access memory\") je typ pamětí používaný v dnešních počítačích. Dosahuje vyššího výkonu než předchozí typ SDRAM tím, že k přenosu dat dochází při každé změně hodinového signálu, tedy při jeho nástupné i sestupné hraně. Tento přístup zvyšuje efektivní výkon téměř dvakrát bez nutnosti zvyšování frekvence sběrnice. DDR paměti na 100 MHz jsou tedy přibližně stejně rychlé jako SDR paměti na 200 MHz.\n\nS pokračujícím vývojem byly vyvinuty další typy, označované jako DDR2, DDR3, GDDR3, GDDR4, GDDR5. Původní DDR SDRAM se proto někdy retrospektivně označuje jako DDR1. Paměti typu DDRx jsou nejčastěji používány jako operační paměť osobních počítačů. Typy GDDRx (G z anglického slova \"Graphics\") jsou naopak používány jako paměť pro grafické karty.\n\nPodle specifikace JEDEC jsou paměti DDR napájeny napětím 2,5 V nebo 2,6 V. Někteří výrobci dodávají na trh pro náročnější zákazníky paměťové moduly testované a schopné pracovat na větším napětí - pro lepší přetaktování a stabilitu nebo naopak nižším napětí pro nižší spotřebu. Podle standardu JEDEC jsou definovány ještě paměti DDR pracující na napětí 3.3 V, v praxi se však nepoužívají. Na napětí 3.3 V pracovaly starší paměti SDR.\n\nPaměťové moduly DDR mají 184 pinů a zámek, který zaručuje správnou instalaci do paměťového slotu na základní desce. Tyto moduly nejsou kompatibilní se staršími sloty pro SDRAM (mají pouze 168 pinů), ani s novějšími sloty pro DDR2 (240 pinů).\n\nPaměti DDR na rozdíl od SDR obsahují obvod DLL (delay locked loop) optimalizující signály na sběrnici. Tento obvod má určitý rozsah pracovních frekvencí a při jeho překročení není zaručena funkčnost pamětí.\n\nOznačení podle CAS latence:\n\nPodle počtu stran:\n\nPodle určení (desktop / notebook):\n\nFrekvenci pamětí a latenci lze libovolně kombinovat. Obecně platí, že paměti s vyšší rychlostí mají obvykle také vyšší latenci. Maximální frekvence a minimální latence dávají nejrychlejší kombinaci.\n\nV uvedené tabulce se propustností myslí maximální teoretická rychlost pamětí. Tato rychlost je v praxi o něco nižší, v závislosti na různých faktorech. Těmito faktory jsou například časování pamětí a latence paměti, nebo řadič paměti v PC.\nV době po uvedení na trh byly k dispozici pouze pomalejší verze PC-1600 a PC-2100 . Se zlepšováním technologie postupně rostla i rychlost pamětí, v současnosti je nejrychlejší verze PC4800, i když ta už zůstala mnohými chipsety nevyužitá. Standardní rychlostí se stal PC3200 (400 MHz).\n\nMobilní verze pamětí DDR se vyznačuje zejména jiným vyvedením paměťových modulů (200 pinový SO-DIMM) a sníženým napájením 1,8 V pro nižší spotřebu. Někteří výrobci nabízejí v provedení SO-DIMM také klasické 2,5 V moduly. Tyto mají nižší cenu, ale zároveň vyšší spotřebu než nízkonapěťové moduly. Kromě sníženého napájení obsahuje mobilní verze MDDR oproti klasické DDR některá další vylepšení pro mobilní použití .\n\n"}
{"id": "156516", "url": "https://cs.wikipedia.org/wiki?curid=156516", "title": "Forth Bridge", "text": "Forth Bridge\n\nForth Bridge, neoficiálně zvaný Forth Rail Bridge, je železniční most ve Skotsku, stojící 14 km severozápadně od Edinburghu, kde spojuje North Queensferry se South Queensferry, přes záliv Firth of Forth. \n\nV březnu 1890 železniční most otevřel korunní princ Edvard a konstrukce tak nahradila do té doby výhradně používanou lodní přepravu. Dopravní stavba se stala jedním z prvních ocelových konzolových mostů na světě.\n\nKonstrukci navrhl Benjamin Baker a stavitelem se stal inženýr William Arrol. Mezi třemi největšími pilíři činí rozpětí 2×521 metrů, což v letech 1890–1919 znamenalo nejdelší rozpětí na světě u železničních mostů, než primát připadl kanadskému mostu Quebec Bridge. Celková délka Forth Bridge je 2 528 metrů a jeho hmotnost činí přibližně 50 tisíc tun. Stavba konstrukce započala roku 1882 a během ní zemřelo přes padesát dělníků.\n\nV roce 2015 byl most zapsán na seznam Světového dědictví UNESCO.\n\n\n"}
{"id": "156518", "url": "https://cs.wikipedia.org/wiki?curid=156518", "title": "Vyrovnávací paměť", "text": "Vyrovnávací paměť\n\nVyrovnávací paměť ( ) je v informatice část paměti, která je určena pro dočasné uchování dat před jejich přesunem na jiné místo. Typicky jsou do vyrovnávací paměti kopírována data, která přichází ze vstupního zařízení (klávesnice, optické mechaniky), nebo do ní jsou umísťována data, která jsou určena pro výstupní zařízení (tiskárnu, pevný disk). Je nasazována pro vyrovnání rozdílu mezi rychlostí přijímání dat a rychlostí jejich zpracovávání, nebo v případě, že jsou tyto rychlosti variabilní. Vyrovnávací paměť může být použita i při komunikaci mezi procesy. Implementována může být pomocí hardware, nebo softwarově (jako fronta FIFO).\n\nVyrovnávací paměť je většinou používána pro propojení komunikace procesoru se vstupně/výstupními zařízeními, jako například s pevným diskem. Dále pak při posílání nebo přijímání dat z počítačové sítě nebo při přehrávání zvuku (dávkové čtení z disku a souvislý přísun dat do zvukové karty). Princip je podobný jako u fronty na horskou dráhu v zábavním parku. Lidé k horské dráze přicházejí různým tempem, ale stejně musí čekat, než si budou moci všichni nastoupit (než kabinka přijede a je naplněna). Místo, kde lidé ve frontě čekají, je tedy něco jako vyrovnávací paměť: dočasné místo, kde lidé těšící se na jízdu čekají, až bude dostupná. Vyrovnávací paměť většinou používá frontu FIFO (první dovnitř, první ven), která zachovává pořadí dat, ve kterém dorazila. Pro komunikaci mezi procesy se v unixové rouře používá kruhový buffer, který odstraňuje neustálé přesouvání dat uvnitř vyrovnávací paměti.\n\nPoužívání bufferu v telekomunikacích má běžně za účel kompenzovat rozdíl v rychlosti toku dat při přenosu dat z jednoho zařízení do druhého.\n\nBuffer se používá k mnoha různým účelům, například:\n\nCache často také slouží jako buffer a naopak. Nicméně cache pracuje na předpokladu, že z ní budou stejná data čtena několikrát, že zapsaná data budou brzy přečtena a že je vysoká šance na spojení zapisovaných nebo čtených dat do jednoho většího bloku. Její jediný účel je redukovat počet přístupů do pomalejšího zařízení. Cache je také obvykle abstraktní vrstva, která je navržena jako neviditelná. Disková a souborová cache si udržují statistiky o obsažených datech a ukládají data během dob nečinnosti ve zpětně zapisujícím režimu. Buffer nic z toho nedělá.\n\nBuffer se v první řadě používá pro vstup, výstup a někdy i na dočasné uložení dat, která jsou buď předávána dalším médiím, nebo dat, která jsou modifikována nesekvenčním způsobem před zapsáním (nebo čtením) sekvenčním způsobem. Například:\n\n\nPrvního použití se vyrovnávací paměť dočkala ve formě tiskové vyrovnávací paměti Outscriber navržené průkopníkem ve zpracování obrazu Russelem A. Kirschem pro počítač SEAC v roce 1952.\nJedním z vážných problémů při návrhu automatických digitálních počítačů byla nutnost získat vypočítané výsledky z přístroje v natolik krátkém čase, aby nedošlo ke zpoždění dalšího postupu výpočtů. Ve většině úloh, které musel počítač řešit, bylo množství výstupních dat relativně velké – tak velké, že by bylo vysoce neefektivní nutit počítač čekat než budou tato data vytištěna na tehdejších tiskárnách. Tento problém byl v SEAC vyřešen umístěním magnetických záznamových zařízení na výstup. Tato zařízení jsou schopná zaznamenávat data z počítače až 100x rychleji než elektronický psací stroj. Díky tomu je dosaženo větší efektivnosti v zaznamenávání výstupních dat. Později může být proveden převod z magnetického záznamového zařízení do tiskárny bez zatěžování procesoru hlavního počítače.\n\n"}
{"id": "156519", "url": "https://cs.wikipedia.org/wiki?curid=156519", "title": "Ursus (pivovar)", "text": "Ursus (pivovar)\n\nUrsus je jeden z největších pivovarů v Rumunsku. Sídlí v Bukurešti, provozuje čtyři pivovary v Kluži, Temešváru, Buzău a Brašově a  zaměstnává 1 700 lidí. Pivovar je v majetku japonské společnosti Asahi.\n\nNejprodávanější značkou z produkce pivovaru je pivo Ursus Black, které je zároveň jedním z nejprodávanějších piv v Rumunsku. Od roku 2006 je pivovar v Temešváru sponzorem rumunského fotbalového poháru Cupa României.\n\n"}
{"id": "156522", "url": "https://cs.wikipedia.org/wiki?curid=156522", "title": "Ursus", "text": "Ursus\n\nUrsus (lat. medvěd) může znamenat:\n\n\n\n\n"}
{"id": "156524", "url": "https://cs.wikipedia.org/wiki?curid=156524", "title": "Väinö Myllyrinne", "text": "Väinö Myllyrinne\n\nVäinö Myllyrinne (27. února 1909 Helsinky – 13. dubna 1963 tamtéž) byl nejvyšším člověkem v Evropě a od roku 1940 druhým nejvyšším na světě (po Donu Koehlerovi).\n\nVýška Väinöho Myllyrinneho se liší podle zdrojů od 246 až do 251,4 cm. Myllyrinne sám uváděl výšku 247 cm, nejčastěji se uvádí 248 cm. Vážil přes 170 kg. Rostl ještě ve svých 40 letech.\n\nMyllyrinne se také zřejmě stal nejvyšším vojákem všech dob, když v roce 1929 narukoval do armády s výškou asi 220 cm.\n\nPříčina Myllyrinneho růstu bylo onemocnění gigantismus. Zajímavé je, že jeho matka Anna Maria Keränen pocházela ze severofinské obce Peltamo, z níž pocházeli i dva další finští obři: Daniel Cajanus a Lauri Moilanen.\n\nVäinö Myllyrinne se narodil 27. února 1909 v Helsinkách jako druhé dítě v rodině policisty, měl osm sourozenců (z nichž dva zemřeli před svými prvními narozeninami). Otec pocházel z provincie Satakunta, matka z Kainuu.\n\nV roce 1929 narukoval do armády. Sloužil u těžkého dělostřelectva v tehdy finském Vyborgu. Až do nástupu na vojnu Myllyrinne bydlel na mnoha místech, protože jeho rodina se často stěhovala. Po vojně se usadil v Helsinkách. Stal se členem Helsinského atletického klubu, zkoušel zápasit. Ve 30. letech cestoval po Evropě a vystupoval jako zápasník v cirkusech a varieté. Měl také odjet do Ameriky, ale kvůli vypuknuvší zimní válce se vrátil do Finska. Během války se Myllyrinne oženil s Annou-Liisou Puistonenovou. Manželství vydrželo dva roky a bylo bezdětné.\n\nPo válce Myllyrinne vystoupil ještě několikrát ve Švédsku, ale do Velké Británie už kvůli zhoršujícímu se zdraví neodjel. Trpěl rozpadem kloubů, což mu stěžovalo pohyb. Navíc onemocněl i cukrovkou. Od roku 1946 žil v Järvenpää. Věnoval se zde asi deset let chovu slepic. Na sklonku svého života žil s rodinou svého bratra. Zemřel v dubnu 1963 v helsinské nemocnici, pohřben je v Järvenpää.\n\nV roce 2004 se v anketě Největší Finové umístil na 12. místě.\n\n"}
{"id": "156562", "url": "https://cs.wikipedia.org/wiki?curid=156562", "title": "Dana Zátopková", "text": "Dana Zátopková\n\nDana Zátopková, roz. Ingrová, (* 19. září 1922 Fryštát) je bývalá československá atletka – oštěpařka, olympijská vítězka a manželka jednoho z nejslavnějších československých sportovců Emila Zátopka. Zajímavostí je, že se narodila ve stejný den, měsíc a rok jako on.\n\nKdyž bylo Daně Ingrové šest let, její rodina se z Karviné vrátila zpět do Vacenovic u Hodonína. S atletikou se Dana poprvé seznámila při studiu gymnázia v Uherském Hradišti. Za druhé světové války a krátce po ní se Dana Ingrová aktivně věnovala házené. Všesportovní nadání dokázala, když se roku 1949 stala v dresu týmu Slovácká Slavie mistryní Československa v házené žen.\n\nOd roku 1946 se společně s házenou začala Dana Ingrová opět věnovat i atletice a shodou náhod se dostala k náčiní, které ji později proslavilo, tedy k oštěpu. Už o dva roky později jako mistryně republiky odjela reprezentovat Československo na XIV. olympijské hry v Londýně (1948), kde se umístila na sedmém místě. Krátce po olympiádě, 24. října 1948 se provdala za vytrvalostního běžce Emila Zátopka. Jejich svazek se později stal svazkem dvou výjimečných sportovců, olympijských vítězů, ale také lidí, kterým byly velmi blízké základní olympijské myšlenky a hodnoty.\n\nSvého největšího úspěchu se Dana Zátopková dočkala roku 1952 na XV. olympijských hrách v Helsinkách. Ve stejný den vítězství svého manžela Emila v běhu na 5 000 metrů zvítězila ve své disciplíně i ona hodem za hranici padesáti metrů (50,47 m). Další úspěchy pak na sebe nenechaly dlouho čekat. Mnohonásobný zisk titulu mistryně republiky, mistryně Evropy z let 1954 a 1958, překonání světového rekordu z roku 1958 (55,73 m), či zisk stříbrné medaile ze XVII. olympijských her v Římě v roce 1960, to vše dokazuje, že úspěch v Helsinkách nebyl náhodným vítězstvím, ale vrcholem kariéry vynikající sportovkyně.\n\nPo ukončení aktivní sportovní kariéry roku 1962 se Dana Zátopková věnovala trenérské činnosti. V letech 1960–1972 byla rovněž členkou ženské komise Mezinárodní atletické federace. Dodnes se Dana Zátopková aktivně účastní českého olympijského hnutí.\n\n\n\n"}
{"id": "156563", "url": "https://cs.wikipedia.org/wiki?curid=156563", "title": "Milan Šimonovský", "text": "Milan Šimonovský\n\nMilan Šimonovský (* 17. února 1949 Brno) je český politik KDU-ČSL, počátkem 21. století senátor za obvod Brno-město, ministr dopravy a v letech 2006–2009 poslanec Poslanecké sněmovny.\n\nAbsolvoval střední průmyslovou školu stavební v Brně a stavební fakultu Vysokého učení technického v Brně (obor konstrukce a dopravní stavby), kde promoval v roce 1973 (v období let 1984–1986 ještě absolvoval postgraduální studium v oboru systémy městské hromadné dopravy). Do roku 1990 pracoval Ing. Milan Šimonovský v Útvaru hlavního architekta města Brna coby specialista na dopravní systémy.\n\nPo sametové revoluci se zapojil do politiky, zpočátku na místní a regionální úrovni. Od roku 1990 je členem KDU-ČSL. V letech 1990–2000 byl náměstkem primátora Brna. V období let 1998–2000 byl rovněž místopředsedou Sdružení obcí a měst jižní Moravy a předsedou Správního výboru Regionální rozvojové správy Jižní Morava. V letech 1995–2000 zastával post místopředsedy městského výboru KDU-ČSL v Brně. V komunálních volbách roku 1994 a komunálních volbách roku 1998 byl zvolen za KDU-ČSL do zastupitelstva města Brno. Profesně se k roku 1998 uvádí jako náměstek primátorky. V roce 1994 byl rovněž zvolen do zastupitelstva městské části Brno-Bohunice.\n\nPo roce 2000 získával politické pozice i v celostátním měřítku. V senátních volbách 2000 byl zvolen do horní komory parlamentu za senátní obvod č. 59 – Brno-město jako kandidát KDU-ČSL, respektive aliance Čtyřkoalice. V 1. kole získal 27 % hlasů a v 2. kole porazil kandidátku ODS Jarmilu Horovou poměrem 65 : 35 a stal se členem senátu. V senátu působil jako místopředseda výboru pro evropskou integraci a místopředseda klubu senátorů za KDU-ČSL.\n\nNa sjezdu lidovců v květnu 2001 byl zvolen prvním místopředsedou strany. Na následném sjezdu v listopadu 2003 se stal řadovým místopředsedou KDU-ČSL.\n\nJeho politická kariéra vyvrcholila v roce 2002, kdy ve vládě Vladimíra Špidly zasedl jako ministr dopravy. Post si udržel i ve vládě Stanislava Grosse a vládě Jiřího Paroubka do srpna 2006, přičemž v obou posledně jmenovaných kabinetech působil i jako místopředseda vlády.\n\nVe funkci ministra se podílel na spuštění systému elektronického mýtného v Česku. V březnu 2006 podepsal smlouvu na dodávku systému pro elektronické mýtné s firmou Kapsch. Smlouva s touto firmou byla terčem kritiky. Kapsch totiž nabídl až třetí nejnižší cenu, zatímco ostatní levnější uchazeče o tendr ministerstvo vyřadilo pro nesplnění zadání. Ještě po pěti letech od přidělení zakázky musel Nejvyšší správní soud na podnět sdružení Oživení řešit pochyby o tom, kdo státu radil při výběru firmy Kapsch. Ministr Šimonovský ovšem výsledek výběrového řízení hájil jako férový a zadání zakázky odsouhlasil i Úřad pro ochranu hospodářské soutěže. Ke konci působení Milana Šimonovského v čele rezortu dopravy došlo také od července 2006 ke spuštění bodového systému pro dopravní přestupky v Česku v rámci novely silničního zákona, který zásadním způsobem změnil penalizaci na dopravní prohřešky řidičů. Šimonovský hodnotil první dny fungování nové úpravy jako úspěch a trval na tom, že povede ke snížení nehodovosti.\n\nJako ministr musel také řešit zdlouhavou výstavbu dálnice D47 do Ostravy. S poslancem ODS Radimem Chytkou uzavřel sázku, že dálnice bude hotova do konce jeho ministerského působení. To se nestalo a Šimonovský tak na podzim roku 2008 musel kvůli prohře v sázce projít pěšky úsek dálnice z Lipníku nad Bečvou až na polské hranice.\n\nVe volbách v roce 2006 byl zvolen do poslanecké sněmovny za KDU-ČSL (volební obvod Jihomoravský kraj). Byl místopředsedou hospodářského výboru sněmovny a v letech 2007–2009 i členem zahraničního výboru. Ve sněmovně setrval do dubna 2009, kdy rezignoval na svůj mandát. Jako důvod k rezignaci uvedl únavu z vrcholné politiky („\"Ratha netrumfnu, z Grebeníčka mám traumatické pocity. Ať přijdou mladší, kteří na to mají žaludek\".“) Zároveň ohlásil, že už nebude v nadcházejících volbách kandidovat. Popřel informace, že by skutečným důvodem odchodu ze sněmovny byly spory s městskou organizací KDU-ČSL v Brně. Ve sněmovně ho nahradil Jan Husák.\n\nJe ženatý, má jednoho syna.\n"}
{"id": "156564", "url": "https://cs.wikipedia.org/wiki?curid=156564", "title": "Zamenhofův den", "text": "Zamenhofův den\n\nZamenhofův den (15. prosinec) je dnem narozenin L. L. Zamenhofa (1859–1917), iniciátora jazyka esperanto, a současně nejvíce oslavovaným svátkem esperantské kultury. Za účelem oslav pořádají mnozí esperantisté, kluby esperantistů a esperantské organizace po celém světě v tento či jiný blízký den zvláštní setkání. Myšlenky spojené s esperantem a blízkost Zamenhofova dne k Vánocům často přimějí účastníky těchto schůzí také k výměně drobných dárků (oblíbené jsou hlavně knihy psané v esperantu) a blahopřání. Někdy se během takovýchto setkání konají také přednášky o osobě L. L. Zamenhofa.\n\nNěkteří mluvčí esperanta, kterým se nelíbí přehnané oslavování života jediného konkrétního člověka, navrhují namísto toho slavit 15. prosinec jako Den esperantské literatury (či Den esperantské knihy). Vybízejí proto esperantské organizace, které organizují aktivity při příležitosti tohoto dne, aby do jejich programu zahrnuly i recenze knih či přednášení poezie nebo aby se v tento den zveřejňovaly ediční plány nakladatelství. Jedinci se zase mohou zapojit tak, že si zakoupí novou knihu, začnou nějakou psát nebo přispějí v tento den podobným vhodným způsobem k rozvoji esperantské literatury.\n\nTradice Zamenhofova dne pochází už z 20. let 20. století, kdy byl na základě návrhu skupiny intelektuálů a aktivních členů esperantského hnutí (mj. Julio Baghy a Nikolaj Někrasov) zvolen 15. prosinec jakožto esperantský svátek.\n\nVýročí 150 let od narození Zamenhofa bylo 15. prosince 2009 oslaveno několika významnými událostmi. Rada města Białystoku toho dne slavnostně otevřela nové Zamenhofovo centrum a v New Yorku proběhlo sympozium k poctě Zamenhofa s vystoupením Ariky Okrent, Humphreyho Tonkina a jiných profesorů. Internetový vyhledávač Google zobrazoval při této příležitosti během dne ve svém logu vlajku esperanta (Google Doodle), což přimělo přibližně 2 miliony lidí, aby na něj klikli a přečetli si článek o Zamenhofovi nebo esperantu na Wikipedii.\n\n"}
{"id": "156584", "url": "https://cs.wikipedia.org/wiki?curid=156584", "title": "DB Cargo Polska", "text": "DB Cargo Polska\n\nFirma DB Cargo Polska S.A. (VKM: DBSRP, dříve PCCSZ) je významný polský železniční dopravce. Sídlem společnosti je od roku 2011 Zabrze, dříve firma sídlila v Jaworzně. Společnost patří od 21. července 2009 do skupiny DB Cargo z holdingu Deutsche Bahn, do té doby byla součástí holdingu PCC SE se sídlem v Duisburgu. Vedle podnikání v železniční dopravě se firma zabývá také těžbou písku a zároveň je vlastníkem nebo spoluvlastníkem několika dalších logistických firem, které dohromady tvoří stejnojmenný holding.\n\nFirmy v rámci holdingu se pak vedle provozování nákladní drážní dopravy a těžby písku zabývají či zabývaly také provozováním dráhy, výrobou, opravami a údržbou hnacích vozidel a železničních vozů, intermodální dopravou, osobní železniční dopravou aj.\n\nV roce 1947 byla ve Slezsku zahájena výstavba prvních tzv. pískových drah, které byly budovány především pro dopravu písku z pískoven do nedalekých černouhelných dolů. Budováním těchto drah a pískoven byl posléze pověřen podnik Przedsiębiorstwo Materiałów Podsadzkowych Przemysłu Węglowego (PMPPW), který byl zřízen k 1. lednu 1951. V rámci tohoto podniku byla v roce 1954 založen pískový důl Szczakowa, který byl spojen nově vybudovanou železniční tratí s centrální „pískovou“ stanicí Jęzor. V roce 1955 pak došlo ke spojení s pískovnou Jęzor do závodu s názvem „Jęzor–Szczakowa“, v roce 1959 pak byl název změněn na „Centralna Piaskownia“ (tj. centrální pískovna). K další změně názvu došlo v roce 1964, a to na Kopalnia Piasku Podsadzkowego „Szczakowa“.\n\nRozdělením PMPPW pak k 1. 5. 1990 vznikla samostatná firma Kopalnia Piasku Szczakowa, která byla k 1. 7. 1994 transformována na akciovou společnost Kopalnia Piasku Szczakowa S.A. (KP Szczakowa). Ta se zabývala především těžbou písku v rozsáhlých pískových polích v okolí Sosnovce, Jaworzna a Bukowna a současně jeho železniční dopravou především po vlastní železniční síti, případně po tratích dalších firem vzniklých transformací PMPPW (Kopalnia Piasku Kuźnica Warężyńska, Kopalnia Piasku Maczki–Bór).\n\nNárodní investiční fond Hetman prodal 5. září 2003 33 % akcií KP Szczakowa německé firmě PCC AG. Na základě povolení polského antimonopolního úřadu došlo k postupnému získání nadpolovičního podílu PCC AG v KP Szczakowa a k 30. červenci 2004 ke změně názvu firmy na PCC Rail Szczakowa S.A. Postupně také došlo k tomu, že původní hlavní náplň činnosti firmy, tj. těžba písku, ustoupila do pozadí a začala se rychle rozvíjet železniční část společnosti, zejména po umožnění vstupu na železniční síť ve správě firmy PKP Polskie Linie Kolejowe.\n\nK 1. dubnu 2006 vznikl holding PCC Rail S.A., který vedle nejvýznamnější firmy PCC Rail Szczakowa S.A. zahrnoval i další logistické a dopravní firmy, podnikající především v Polsku. Během třetího čtvrtletí roku 2006 pak přešlo 10 logistických firem skupiny PCC pod firmu PCC Rail Szczakowa S.A. a následně 16. listopadu se její název změnil na PCC Rail S.A. (VKM: PCCSZ).\n\nV srpnu 2007 společnost PCC Rail oznámila, že drží již 10 % akcií dopravce PTKiGK Rybnik a připravuje výkup\ndalších akcií do celkového podílu 49 %. Reakcí na tuto situaci bylo zrušení tendru na hledaní strategického partnera pro společnosti PTKiGK Rybnik a PTK Holding, do kterého se přihlásilo celkem deset firem. 23. srpna 2007 pak PCC Rail získala kontrolní většinu akcií v PTKiGK Rybnik a oznámila, že chce získat 100% podíl ve společnosti. Převzetí necelých 50 % akcií firmou PCC bylo ukončeno 17. září 2007 s tím, že k navýšení podílu až na 85 % dojde po schválení transakce polským antimonopolním úřadem. Integrace PTKiGK Rybnik do skupiny PCC Rail došlo k 8. říjnu 2008, kdy byl v obchodním rejstříku změněn název společnosti PTKiGK na PCC Rail Rybnik.\n\nVyčleněním některých aktivit z mateřské společnosti PCC Rail do dceřiných společností a akvizicemi dalších společností vznikl holding PCC Rail, kam patřily následující společnosti:\n\n\nV lednu 2009 oznámila mateřská společnost PCC SE, že dohodla prodej PCC Rail do rukou německé firmy DB Schenker ze skupiny Deutsche Bahn. Transakce mohla být dokončena až po schválení prodeje antimonopolním úřadem EU. Po schválení prodeje Evropskou komisí, ke kterému došlo 12. června 2009, se skupina PCC Rail stala od 21. července 2009 součástí holdingu DB Schenker. Hodnota prodeje PCC Rail do rukou DB Schenker je odhadována na částku 400 mil. EUR. V listopadu 2009 – po zápisu do obchodního rejstříku – se název společnosti změnil na DB Schenker Rail Polska S.A.\n\nDo skupiny DB Schenker Rail Polska patřily také:\n\n3. ledna 2011 zanikly sloučením s mateřskou společností DB Schenker Rail Polska firmy DB Schenker Rail Zabrze, DB Schenker Rail Rybnik, Energoport, Trawipol, PUT Trans Pak a NZTK.\n\nPo této konsolidaci jsou na počátku roku 2015 součástí skupiny vedle mateřské společnosti DB Schenker Rail Polska také společnosti:\n\nK 29. dubnu 2016 došlo ke změně názvu společnosti na DB Cargo Polska S.A.\n\nZákladem lokomotivního parku byly především stroje zděděné ještě z dob fungování pod názvem Kopalnia Piasku Szczakowa. Jedná se především o šestinápravové lokomotivy sovětského původu (lokomotivka Brjansk) řady TEM2 a polské šestinápravové elektrické lokomotivy řady 3E/1 (u PKP označovány řadou ET21). V souvislosti s rozvojem firmy se nakupovaly šestinápravové motorové lokomotivy rumunského původu řady 060DA (ST43) a sovětského původu M62 (ST44). V roce 2005 však byly všechny stroje řady 060DA v rámci unifikace vyměněny s dopravcem Lotos Kolej za stroje řady M62. Od roku 2005 se pak lokomotivní park začal rozrůstat také o lokomotivy řady BR232 a BR231 sovětské výroby a dále o elektrické lokomotivy řady 181 pronajaté od Českých drah.\n\nOd podzimu 2007 si PCC Rail postupně najímá od lokpoolu společnosti CBRail celkem 15 kusů motorových lokomotiv typu 311D, které vznikly modernizací a remotorizací strojů řady M62. Doba nájmu je stanovena na 10 let. 19. března 2008 schválil český Drážní úřad zajíždění těchto lokomotiv z Polska do první stanice v ČR a lokomotivy 311D PCC Rail se tak začaly objevovat ve stanici Petrovice u Karviné, později i v Bohumíně.\n\nOd roku 2010 společnost rozšiřuje svůj park traťových motorových lokomotiv o stroje typu JT42CWR, známé též jako Class 66, které pocházejí od sesterské společnosti DB Cargo UK. Park elektrických lokomotiv je modernizován od roku 2012 dodávkami strojů Siemens Vectron. Celkem bylo objednáno 23 kusů, všechny stroje mají být dodány do poloviny roku 2015.\n\nV návaznosti na dodávky nových lokomotiv také firma začala ve velkém odstavovat a následně rozprodávat nepotřebné lokomotivy, jednalo se především o motorové lokomotivy M62, BR231, BR232, S200, TEM2 či SM42. V roce 2013 také společnost ukončila pronájem 20 elektrických lokomotiv řady 181 (původně pronajaty od Českých drah), které byly vráceny aktuálním vlastníkům STK a Koleje Czeskie.\n\nVlak dopravce PCC Rail (tehdy ještě PCC Rail Szczakowa) překročil poprvé česko-polskou hranici 26. dubna 2005. Jednalo se vlak s pískem pro Slévárny Třinec, který byl veden přes hraniční přechod Chałupki – Bohumín. Dopravcem na českém území byly České dráhy. Takto byly na jaře 2005 přepraveny tři vlaky.\n\nPravidelné přepravy v opačném směru pak byly zahájeny 28. července 2006. Jednalo se o přepravy uhlí v relaci Karviná–Doly (Důl ČSM) – Dąbrowa Górnicza přes hraniční přechod Petrovice u Karviné – Zebrzydowice. Také v tomto případě byly dopravcem v ČR České dráhy.\n\nV říjnu 2012 byl ve spolupráci s ČD Cargo zahájen provoz liniového vlaku Moravia, který spojuje Sławięcice s Bohumínem a je určen pro přepravy jednotlivých zásilek. Lokomotiva DBSRP přitom vlak veze až do stanice Bohumín-Vrbice, nedochází tedy k přepřahu na českou lokomotivu v polských Chałupkách, jak je obvyklé.\n\n30. ledna 2015 společnost samostatně realizovala přepravu i na území České republiky, přičemž na české území využila licenci společnosti Arriva vlaky, která patří rovněž do skupiny Deutsche Bahn. Jednalo se o ucelený vlak koksu v relaci Zdzieszowice – Ostrava-Bartovice.\n\nSpolečně se svou dceřinou společností PCC Intermodal rozvíjela PCC Rail síť ucelených kontejnerových vlaků. První kontejnerovou relací této společnosti je od června 2005 spojení terminálu Brzeg Dolny s přístavem Svinoústí. Jako první polský soukromý dopravce PCC Rail (resp. v té době ještě PCC Rail Szczakowa) zahájil provoz pravidelného mezinárodního kontejnerového vlaku. Vlak jezdí od 13. prosince 2005 v relaci Płock Trzepowo - Großlehna a přepravuje polyethylen v kontejnerech. Dopravcem na německé straně je společnost Mitteldeutsche Eisenbahn GmbH (MEG).\nProvoz další kontejnerové relace byl zahájen 28. listopadu 2006. Nový vlak spojil námořní terminál Baltic Container Terminal v přístavu Gdyně s Euroterminalem ve slezském Sławkówě. 30. května 2007 pak dopravce PCC Rail přivezl první kontejnerový vlak do nového terminálu Deepwater Container Terminal v přístavu Gdaňsk.\n2. dubna 2008 byla zahájena přeprava kontejnerů ucelenými vlaky PCC Rail v další relaci: z terminálu ve Slezském logistickém centru v říčním přístavu Hlivice do námořních terminálů v Trojměstí.\n\nPoté, co se společnost dostala do rukou DB Schenker, zatímco intermodální operátor PCC Intermodal zůstal ve skupině PCC, přišla firma o přepravy pro PCC Intermodal, které převzal dopravce Lotos Kolej. Společnost však začala přepravy kontejnerových vlaků zajišťovat pro jiné operátory. Jedná se například o tzv. Šeštokai Express, který pro operátora Hupac Intermodal vozí DBSRP od prosince 2012 z Gądek u Poznaně do litevské Mockavy. Zároveň tím došlo k narušení monopolu PKP Cargo v nákladní dopravě přes hraniční přechod Trakiszki–Mockava.\n\nOd ledna 2010 společnost zahájila přepravu jednotlivých vozů, což bylo do té doby doménou státního dopravce PKP Cargo. Přepravy byly zahájeny vlakem nazvaným „Pociąg Liniowy Śląsk” („Liniový vlak Slezsko“), který je veden dvakrát týdně do braniborského Seddinu a v Polsku dobírá zátěž ve stanicích Wrocław Gadów, Kędzierzyn-Koźle, Gliwice a Jaworzno Szczakowa. Od října 2012 je ve spolupráci s ČD Cargo provozován návazný liniový vlak Moravia, který spojuje stanici Sławięcice na trase vlaku Silesia s Bohumínem. Od prosince 2013 je v provozu třetí liniový vlak nazvaný Mazovia, který spojuje německou seřaďovací stanici Seddin s Poznaní a pomocí křídel dále s Kutnem a Wrocławí.\n\nV roce 2008 měla skupina PCC Rail (včetně výsledků firmy PCC Rail Rybnik) podíl na trhu železniční nákladní dopravy v Polsku ve výši 5,7 % (podle čistých tunových kilometrů – čtkm), což odpovídá přepravnímu výkonu 2907,2 mil. čtkm. To řadí PCC Rail na třetí místo za PKP Cargo a CTL Logistics. Přitom v roce 2007 byl podíl PCC Rail na trhu 4,4 % (odpovídá 2348,3 mil. čtkm), tj. na čtvrtém místě za PKP Cargo, CTL Logistics a PKP LHS.\n\nPodíl celé skupiny DB Schenker Rail Polska (tj. včetně DB Schenker Rail Spedkol) na polském železničním trhu podle čistých tunových kilometrů činil v roce 2013 5,59 %, o rok později (ale již jen přímo za DBSRP) klesl na 5,1 %. Společnost tedy byla na místě za dopravci PKP Cargo, Lotos Kolej a PKP Linia Hutnicza Szerokotorowa. V roce 2015 měla společnost na trhu polské nákladní železniční dopravy podíl 1,02 % (podle čtkm). Na podobné úrovni se podíl na trhu stabilizoval i v následujících letech, neboť v roce 2015 činil 5,17 %.\n\nV roce 2007 bylo oznámeno založení společného podniku s největším německým železničním dopravcem Railion Deutschland AG (člen skupiny Deutsche Bahn AG). Takto měl vzniknout dopravce s názvem East West Railways se sídlem ve Vratislavi, do kterého bude ze strany Railionu vloženo 20 dieselových lokomotiv řady 232. Cílem společnosti měla být především nákladní doprava přes německo-polskou hranici.\n\nLokomotivy řady 232 pronajaté v rámci projektu East West Railways od německého Railionu používal dopravce PCC Kolchem, část lokomotiv provozoval do konce dubna 2008 dopravce PCC Rail na pískových drahách ve Slezsku, v souvislosti s dodávkami lokomotiv řady 311D je však vrátil firmě PCC Kolchem.\n\nVedle dominantní nákladní dopravy se firma začala zabývat myšlenkou provozování veřejné osobní dopravy. Svůj úmysl poprvé veřejně prezentovala v únoru 2006, kdy dceřiná společnost Kolej Nadwiślańska uspořádala jízdy osobního vlaku tvořeného jednotkou řady SA132 po tratích PLK i soukromých provozovatelů dráhy. Kolej Nadwiślańska pak zvažovala pořádání jízd zvláštních osobních vlaků po vlečkách slezských průmyslových podniků, černouhelných a pískových dolů.\n\nNakonec však nebyla zahájena osobní doprava organizovaná firmou Kolej Nadwiślańska nebo přímo PCC Rail, ale byla uzavřena dohoda o vytvoření společného podniku mezi PCC Rail a britským autobusovým a železničním operátorem Arriva. V roce 2007 pak vznikla společnost Arriva PCC, kde měly obě firmy stejný podíl 50 %.\n\nPočátkem února 2007 firma získala podíl 45 % ve společnosti Drobnica – Port Szczecin, což je část přístavu ve Štětíně. V roce 2008 po získání podílu 91 % se název přístavní firmy změnil na PCC Port Szczecin. Firma také zvítězila ve výběrovém řízení na 30letý pronájem Finského nábřeží ve štětínském Grabowském ostrově, kde vybuduje nový kontejnerový terminál. Po vstupu PCC Rail do holdingu DB byl název společnosti změněn na DB Port Szczecin.\n\nPřestože je dnes hlavní činností firmy železniční doprava, součástí aktivit je stále také těžba písku v okolí Jaworzna. Společnost je dnes největším producentem křemičitých písků v Polsku s roční těžbou na úrovni 3 až 4 mil. m³. Písky z produkce společnosti se využívají ve slévárenství, stavebnictví a pro zakládání podzemních prostor v hlubinných černouhelných dolech v Horním Slezsku. V roce 2012 byl závod na úpravu písku pro potřeby sléváren a stavebnictví prodán společnosti Sibelco Poland.\n\n"}
{"id": "156586", "url": "https://cs.wikipedia.org/wiki?curid=156586", "title": "Mezinárodní justiční spolupráce v trestních věcech", "text": "Mezinárodní justiční spolupráce v trestních věcech\n\nMezinárodní justiční spolupráce v trestních věcech je druhem mezinárodní justiční spolupráce, který spočívá v provádění procesních úkonů v trestním řízení na území jiného státu. Upravena je právem mezinárodní justiční spolupráce v trestních věcech, které je hraničním podoborem mezi mezinárodním právem veřejným a trestním právem (ve starších pramenech je označováno jako „trestní právo mezinárodní“).\n\nMezinárodní justiční spolupráce v trestních věcech se realizuje ve dvou směrech. Jednak jde o tzv. horizontální spolupráci dva (či více) svrchovaných států, jednak o tzv. vertikální spolupráci, kterou poskytuje stát či mezinárodní organizace mezinárodnímu trestnímu soudu či tribunálu.\n\nJednotlivými druhy mezinárodní justiční spolupráce v trestních věcech jsou:\n\nSkutečnost, že při mezinárodní justiční spolupráci v trestních věcech jde o provedení procesního úkonu, je znakem, který odlišuje mezinárodní justiční spolupráci v trestních věcech od spolupráce policejní, jejíž podstatou je získání informace, která sama nebude použita v trestním řízení jako důkaz, a nemá tedy procesní, ale pouze operativní povahu.\n\nStarším označením pro tuto oblast mezinárodní spolupráce je vzájemná právní pomoc v trestních věcech. Tento pojem je však v poslední době vytlačován přesnějším označením mezinárodní justiční spolupráce v trestních věcech, který jednak nevede k určitému nepochopení a k omezení chápání tohoto pojmu pouze na dožádání, tedy tzv. právní pomoc v uším smyslu, jednak lze pod něj lépe podřadit kromě jednotlivých druhů spolupráce horizontální též spolupráci vertikální.\n\nMezinárodní justiční spolupráce v trestních věcech je upravena jak obyčejovým mezinárodním právem, tak četnými mezinárodními smlouvami, a to jak dvoustrannými (ať již monotematickými, které se týkají vždy jen jednoho druhu mezinárodní justiční spolupráce v trestních věcech – např. Smlouva mezi Českou republikou a Spojenými státy americkými o vzájemné právní pomoci v trestních věcech z 4. 2. 1998 publikovaná pod č. 40/2000 Sb. m. s. – nebo dvoustrannými smlouvami o právní pomoci, které zpravidla upravují zároveň více druhů mezinárodní justiční spolupráce v trestních věcech, a dokonce současně i mezinárodní justiční spolupráci v civilních věcech – např. Smlouva mezi Českou republikou a Republikou Uzbekistán o právní pomoci a právních vztazích v občanských a trestních věcech z 18. 1. 2002 publikovaná pod č. 133/2003 Sb. m. s.), tak mnohostrannými, sjednávanými zpravidla v rámci mezinárodních organizací, zejména Organizace spojených národů a regionálních mezinárodních organizací. Z pohledu České republiky je nejvýznamnější regionální organizací činnou v této oblasti Rada Evropy. V poslední době však nabývají na významu rovněž aktivity Evropské unie. V rámci Organizace spojených národů jsou sjednávány tzv. sektorové úmluvy, pro které je typické, že jejich základem je kriminalizace vždy určitého typu jednání (např. únosy civilních letadel, ohrožování bezpečnosti námořní plavby, teroristické bombové útoky atp.) a k tomuto hmotněprávnímu základu jsou připojeny např. tzv. extradiční doložka, doložka o vzájemné právní pomoci atp. V rámci Rady Evropy jsou kromě sektorových úmluv sjednávány také mnohostranné úmluvy, které komplexně upravují jednotlivé druhy mezinárodní justiční spolupráce v trestních věcech (např. Evropská úmluva o vydávání z 13. 12. 1957, Evropská úmluva o vzájemné pomoci ve věcech trestních z 20. 4. 1959, Úmluva o předávání odsouzených osob z 21. 3. 1983, Evropská úmluva o předávání trestního řízení z 15. 5. 1972 atd.). Z regionálních organizací mimoevropských států je v oblasti mezinárodní justiční spolupráce v trestních věcech činná např. Organizace amerických států, která v oblasti mezinárodní justiční spolupráce v trestních věcech vyvíjí aktivitu podobnou činnosti Rady Evropy.\n\nPrameny vnitrostátní právní úpravy mezinárodní justiční spolupráce v trestních věcech se v různých státech liší jednak v závislosti na míře kodifikace trestního práva procesního a jednak v závislosti na způsobu řešení vztahu vnitrostátního a mezinárodního práva. Zpravidla je pramenem konkrétní vnitrostátní úpravy buď zvláštní pasáž právního předpisu, který upravuje trestní řízení, anebo zvláštní právní předpis o mezinárodní justiční spolupráci v trestních věcech (např. Německo, Rakousko), anebo zvláštní právní předpisy upravující jednotlivé druhy spolupráce (zejména státy Common Law, např. Velká Británie, Irsko, Kanada, Nový Zéland), případně různé kombinace těchto přístupů (např. na Slovensku je základní úprava obsažena v páté části nového trestního řádu z roku 2005 (č. 301/2005 Zb.), předávání na základě evropského zatýkacího rozkazu je však upraveno zákonem o evropském zatýkacím rozkazu, který byl publikován pod č. 154/2010 Zb.).\n\nV České republice je mezinárodní justiční spolupráce v trestních věcech upravena v samostatném zákoně č. 104/2013 Sb., o mezinárodní justiční spolupráci ve věcech trestních, který s účinností od 1. 1. 2014 zcela nahradil ustanovení hlavy dvacáté páté trestního řádu. Svůj význam však mají i některá ustanovení trestního zákoníku (zejména ustanovení § 8 odst. 1, které vyjadřuje zásadu subsidiární univerzality, a § 11, které se týká účinků cizozemských trestních rozsudků v České republice), dále zákona o Rejstříku trestů, jakož i Ústavy České republiky a Listiny základních práv a svobod. Pro praxi justičních orgánů v této oblasti mají význam rovněž vnitroresortní předpisy, zejména instrukce Ministerstva spravedlnosti z 31. 12. 2010, č. j. 57/2008-MOT-J/60, o postupu soudů ve styku s cizinou ve věcech trestních (publikována pod č. 8/2011 SIS), která má povahu zvláštního předpisu k vnitřnímu a kancelářskému řádu pro okresní, krajské a vrchní soudy, instrukce Ministerstva spravedlnosti z 24. 8. 2007, č. j. 66/2004-MO-J/155, o postupu soudů ve styku s členskými státy Evropské unie ve věcech trestních (publikována pod č. 25/2007 SIS), která má pak povahu zvláštního předpisu k prvně zmíněné instrukci, a pokyn obecné povahy nejvyššího státního zástupce č. 10/2013 o mezinárodní justiční spolupráci ve věcech trestních.\n\nPři provádění mezinárodní justiční spolupráce v trestních věcech se uplatňují určité obecné zásady. Především jde o zásadu reciprocity, tedy vzájemnosti. Tato zásada znamená, že dožádaný stát poskytne spolupráci v takovém rozsahu, v jakém by ji dožádanému státu poskytl stát dožadující. Pokud není příslušný typ spolupráce mezi dožadujícím a dožádaným státem upraven mezinárodní smlouvou, je před vyhověním žádosti dožádaným státem zpravidla požadováno, aby stát dožadující poskytl tzv. ujištění o vzájemnosti. Další významnou zásadou je zásada ochrany veřejného pořádku, který je často označován francouzským termínem \"ordre public\"; český trestní řád ovšem používá označení „ochrana zájmů státu“ (§ 5 zákona o mezinárodní justiční spolupráci ve věcech trestních). Podle této zásady dožádaný stát není povinen vyhovět žádosti, pokud by tím bylo porušeno takové ustanovení právního řádu dožádaného státu, na kterém je třeba bez výhrady trvat. Další zásady se pak uplatňují u jednotlivých druhů mezinárodní justiční spolupráce v trestních věcech.\n\nJustiční orgány se při poskytování mezinárodní justiční spolupráce v trestních věcech stýkají způsobem, který vyplývá z příslušné aplikovatelné mezinárodní smlouvy. V zásadě lze rozlišovat styk diplomatickou cestou, styk prostřednictvím ústředních justičních orgánů a styk přímý. Pokud je spolupráce poskytována na bezesmluvním základě, stýkají se strany diplomatickou cestou.\n\nMezinárodní justiční spolupráce v trestních věcech je spoluprací justičních orgánů, tj. soudů a státních zastupitelství (prokuratur) a v některých státech také ministerstev spravedlnosti či vnitra (Velká Británie). Obhajoba či poškození mohou dát státnímu zástupci či soudu k vyžádání spolupráce pouze podnět, sami však např. dožádání v trestní věci zaslat dožádanému státu nemohou.\n\nPůsobnost Evropské unie v oblasti mezinárodní justiční spolupráce v trestních věcech byla před Lisabonskou smlouvou založena na ustanoveních hlavy VI Smlouvy o Evropské unii, a to zejména jejího článku 31, podle kterého společný postup Evropské unie zahrnuje usnadňování a urychlování spolupráce justičních orgánů v řízení a při výkonu rozhodnutí, usnadňování vydávání mezi členskými státy, zajišťování slučitelnosti právních předpisů, je-li to ke zlepšení spolupráce nezbytné, předcházení kompetenčním konfliktům mezi členskými státy a postupné přijímání opatření k zajištění určité minimální harmonizace trestního práva hmotného, pokud jde o organizovanou trestnou činnost, terorismus a nedovolený obchod s drogami. Hlava VI Smlouvy o Evropské unii poskytovala k těmto účelům několik typů instrumentů, a to:\n\nV souvislosti se vstupem České republiky do Evropské unie jsou pro Českou republiku závazná rovněž některá ustanovení Schengenské prováděcí úmluvy – Česká republika sice není její smluvní stranou, taxativně vyjmenovaná ustanovení Schengenské prováděcí úmluvy jsou však i pro Českou republiku závazná na základě čl. 3 odst. 1 Aktu o podmínkách přistoupení, který je součástí Smlouvy o přistoupení. Z hlediska mezinárodní justiční spolupráce v trestních věcech se jedná zejména o ustanovení upravující právní pomoc v užším smyslu, extradici a o předávání odsouzených.\n\nV rámci Evropské unie byly zřízeny rovněž dva orgány určené k usnadnění mezinárodní justiční spolupráce v trestních věcech. Prvním z nich je Evropská justiční síť, tedy propojení tzv. kontaktních bodů, kterými jsou pracovníci justičních orgánů, kteří by měli být neformálně nápomocni při řešení praktických problémů, zejména formou konzultací, předjednávání žádostí atp. Druhým orgánem je pak Eurojust, který tvoří styční pracovníci justičních orgánů jednotlivých členských států (každý členský stát je zastoupen jedním národním členem), kteří mají za úkol být nápomocni při řešení konkrétních trestních věcí, které jsou jim předloženy a které se týkají dvou či více členských států, a řešit konflikty jurisdikcí členských států ve složitých přeshraničních případech. Sídlem Eurojustu je nizozemský Haag.\n\n\n\n"}
{"id": "156593", "url": "https://cs.wikipedia.org/wiki?curid=156593", "title": "Pat Cash", "text": "Pat Cash\n\nPat Cash (* 27. května 1965, Montréal, Québec, Kanada) je bývalý profesionální australský tenista.\nSvého nejlepšího umístění na žebříčku ATP dosáhl v roce 1984, když byl šestý na světě. Jeho nejvýznamnějším úspěchem je vítězství ve dvouhře na Wimbledonu v roce 1987, kde ve finále porazil Ivana Lendla. Kromě toho se dokázal dvakrát dostat do finále Australian Open - v letech 1987 a 1988.\n\nPat Cash vyhrál za svou kariéru 7 turnajů ATP ve dvouhře:\n"}
{"id": "156597", "url": "https://cs.wikipedia.org/wiki?curid=156597", "title": "O. Uplavici", "text": "O. Uplavici\n\nDr. O. Uplavici je fiktivní autor významného a hojně citovaného článku o úplavici (1887). Článek ve skutečnosti napsal patolog Dr. Jaroslav Hlava. Jedná se o jeden z nejznámějších omylů v lékařské literatuře, který byl odhalen až po 50 letech. \n\nChyba vznikla neúmyslným špatným překladem. Významný článek \"O úplavici – předběžné sdělení\", jehož autorem byl lékař Jaroslav Hlava, rešeršoval krátce po vydání lékař Stephanos Kartulis pro časopis \"Zentralblatt für Bakteriologie und Parasitenkunde\". Při překladu do němčiny však omylem přeložil podnázev \"Předběžné sdělení\" jako \"Über die Dysenterie\" (česky \"O Dysenterii\", neboli \"O úplavici\"), a považoval ho za hlavní název díla. Z původního hlavního názvu \"O úplavici\" vytvořil autora \"O. Uplavici\". Po dalších 50 let byla tato rešerše citována, protože popisovala rozbor 60 případů úplavice v bohnické léčebně. Někdy byl zmiňován dokonce autor \"Dr. O. Uplavici\".\n\nChybu objevil v roce 1938 britský lékař Clifford Dobell, kterého jako prvního napadlo dohledat zdrojový článek a autora. Své objasnění celé historie popsal v článku \"Dr. O. Uplavici (1887–1938)\", který vyšel v roce 1939.\n\n\n"}
{"id": "156598", "url": "https://cs.wikipedia.org/wiki?curid=156598", "title": "Marka Míková", "text": "Marka Míková\n\nMarka Míková, rozená Marie Horáková (* 28. prosince 1959 České Budějovice), je česká herečka, hudebnice, režisérka a moderátorka. Je také autorkou knih pro děti.\n\nNa pražské DAMU vystudovala loutkářství, obor režie a dramaturgie. V divadle Minor pracovala jako dramaturgyně, scenáristka a režisérka. Kromě toho také zpívala a hrála na klavír a baskytaru v rockové skupině Dybbuk, později Zuby nehty, se kterou nahrála také několik desek. V Rádiu Limonádový Joe působila jako moderátorka. V současnosti se věnuje také dabingové režii a loutkoherectví. Je principálkou spolku Loutky v nemocnici, pro tento soubor píše a režíruje divadelní hry, skládá písně a sama se účastní aktivit souboru v nemocnicích a léčebnách.\nŽije v Praze a má čtyři děti.\n\n\n\n"}
{"id": "156599", "url": "https://cs.wikipedia.org/wiki?curid=156599", "title": "Ludmila Formanová", "text": "Ludmila Formanová\n\nLudmila Formanová (* 2. ledna 1974 Čáslav) je bývalá česká atletka, půlkařka.\n\nV roce 1993 se stala ve španělském San Sebastiánu juniorskou mistryní Evropy. O dva roky později byla na halovém MS v Barceloně členkou štafety, která vybojovala stříbrné medaile v běhu na 4×400 metrů. Na stříbru se dále podílely Naděžda Koštovalová, Helena Fuchsová a Hana Benešová.\n\nNa halovém ME 1996 ve Stockholmu skončila těsně pod stupni vítězů, čtvrtá. V roce 1998 se stala ve Valencii halovou mistryní Evropy. Na ME v atletice 1998 v Budapešti doběhla v prvním semifinálovém běhu na 6. místě a do finále nepostoupila.\n\nV roce 1999 se stala v japonském Maebaši nečekanou halovou mistryní světa v běhu na 800 m. Trať zaběhla v dosud platném rekordu šampionátu 1:56,90. Stříbro získala Maria Mutolaová z Mosambiku, která byla o 27 setin sekundy pomalejší. Na MS v atletice pod otevřeným nebem ve španělské Seville tentýž rok Formanová zaběhla také rekord šampionátu na 800 metrů časem 1:56,68. Ve stejném roce dokázala ještě zlepšit svůj osobní rekord na 1:56,56. V roce 2002 na evropském šampionátu v Mnichově doběhla ve finále v čase 2:00,23 na 4. místě.\n\nDvakrát reprezentovala na letních olympijských hrách. V roce 1996 na olympiádě v Atlantě skončila v běhu na 800 metrů v semifinále. V běhu na 4×400 metrů obsadila česká štafeta ve finále časem 3:26,99 předposlední, 7. místo. Na olympiádě 2000 v Sydney byla nucena pro zranění kotníku odstoupit z úvodního rozběhu.\n\nJejí trenérkou byla bývalá významná československá atletka a světová rekordmanka Jarmila Kratochvílová.\n\nMá syna Petra (* 2005).\n\nDne 2. května 2007 oznámila Formanová konec své aktivní sportovní kariéry.\n\nV současné době (2017) vyučuje tělesnou výchovu na gymnáziu v Čáslavi. Zároveň působí jako trenérka atletické mládeže v místním atletickém klubu. \n\n"}
{"id": "156611", "url": "https://cs.wikipedia.org/wiki?curid=156611", "title": "Svatá Hedvika", "text": "Svatá Hedvika\n\nExistují dvě světice jménem Hedvika:\n"}
{"id": "156613", "url": "https://cs.wikipedia.org/wiki?curid=156613", "title": "Yannick Noah", "text": "Yannick Noah\n\nYannick Noah (* 18. května 1960) je bývalý profesionální francouzský tenista.\nNejlepšího umístění na žebříčku ATP dosáhl v roce 1986 - 3. místo. Za jeho největší úspěch je považováno vítězství ve dvouhře (1983) a ve čtyřhře (1984) na grandslamovém turnaji French Open.\n\nNoah vyhrál za svou kariéru 23 turnajů ATP ve dvouhře:\n\nV Davisově poháru odehrál jedenáct sezón s celkovým výsledkem výhry – prohry 39–22 (26–15 ve dvouhře a 13–7 ve čtyřhře). V 1982 se s francouzským týmem probojoval do finále, kde byli poraženi Spojenými státy 4–1.\n\nO devět let později Noah přivedl jako nehrající kapitán tým k prvnímu vítězství, když ve finále Francie porazila favorizované USA 3–1. Vítězství zopakoval v roce 1996, když Francie porazila v Malmö Švédsko 3–2.\n\nV roce 1997 byl kapitánem Fed Cupového týmu, který získal první vítězství pro Francii v historii soutěže.\n\nNoah byl v roce 2005 uveden do Tenisové síně slávy a zůstává nejvýše postaveným francouzským tenistou od zavedení žebříčku v roce 1973.\n"}
{"id": "156615", "url": "https://cs.wikipedia.org/wiki?curid=156615", "title": "Johan Kriek", "text": "Johan Kriek\n\nJohan Kriek (* 5. dubna 1958) je bývalý profesionální jihoafrický tenista.\nProslavil se především dvojnásobným vítězstvím ve dvouhře na grandslamovém turnaji Australian Open v letech 1981 a 1982. V roce 1982 přijal americké občanství.\n\nZa svou kariéru vyhrál 14 turnajů ATP ve dvouhře a 8 ve čtyřhře.\n"}
{"id": "156616", "url": "https://cs.wikipedia.org/wiki?curid=156616", "title": "Čulym", "text": "Čulym\n\nNázev Čulym může znamenat:\n\n"}
{"id": "156618", "url": "https://cs.wikipedia.org/wiki?curid=156618", "title": "Adriano Panatta", "text": "Adriano Panatta\n\nAdriano Panatta (* 9. července 1950) je bývalý profesionální italský tenista.\nZa jeho největší úspěch je považováno vítězství ve dvouhře grandslamového turnaje French Open v roce 1976.\n\nPanatta pravidelně reprezentoval Itálii v Davis Cupu, odehrál v této soutěži celkem 100 utkání, z toho 64 vítězných. V jeho době Itálie jednou zvítězila (1976) a třikrát se dostala do finále – 1977 (poražena Austrálií), 1979 (poražena USA) a 1980 (poražena Československem).\n"}
{"id": "156620", "url": "https://cs.wikipedia.org/wiki?curid=156620", "title": "1988 v dopravě", "text": "1988 v dopravě\n\nTento článek obsahuje seznam událostí souvisejících s dopravou, které proběhly roku 1988.\n\n\n\n\n\n\n\n\n\n"}
{"id": "156623", "url": "https://cs.wikipedia.org/wiki?curid=156623", "title": "Albert Costa", "text": "Albert Costa\n\nAlbert Costa i Casals (* 25. června 1975, Lleida) je profesionální španělský tenista.\nNa přelomu tisíciletí se pohyboval v absolutní světové špičce, jeho nejlepším umístěním na žebříčku ATP je 6. místo z léta 2002. Jeho největším úspěchem je vítězství ve dvouhře na grandslamovém turnaji French Open v témže roce. Kromě toho se jedná o bronzového medailistu ve čtyřhře z olympijských her v Sydney (2000).\n\nAlbert Costa vyhrál za svou kariéru 12 turnajů ATP ve dvouhře, všechny na antuce, která je jeho oblíbeným povrchem:\n"}
{"id": "156624", "url": "https://cs.wikipedia.org/wiki?curid=156624", "title": "Tlakový obvaz", "text": "Tlakový obvaz\n\nTlakový neboli kompresní obvaz slouží k zastavení silnějších krvácení, pokud nestačí prostý krycí obvaz. Skládá se ze sterilní krycí vrstvy, na kterou je přiložena silná vrstva savého materiálu stlačující cévu v ráně (složený ručník, část oděvu, nerozvinuté obinadlo apod.) a která je přitlačována k ráně a připevněna obinadlem. \n\nProsakuje-li, přiložíme další vrstvu a opět připevníme obinadlem. Prosakuje-li i třetí vrstva, je nejvhodnější všechno sejmout, zjistit místo krvácení (nejčastější příčina selhání tlakového obvazu je vyvíjení tlaku na špatném místě). Málokdy je třeba použít k zastavení krvácení zaškrcovadlo (škrtidlo).\n"}
{"id": "156625", "url": "https://cs.wikipedia.org/wiki?curid=156625", "title": "Thomas Johansson", "text": "Thomas Johansson\n\nThomas Johansson (* 24. března 1975, Linköping, Švédsko) je bývalý profesionální švédský tenista. Jeho nejlepším výsledkem bylo vítězství na grandslamovém turnaji Australian Open v roce 2002. V témže roce dosáhl také nejlepšího umístění na žebříčku ATP, kdy byl klasifikován na 7. místě.\n\nV srpnu 2008 na LOH 2008 v Pekingu získal stříbrnou medaili, když prohrál se svým krajanem Aimonem Aspelinem ve finále čtyřhry se švýcarským párem.\n\nJohansson se zúčastnil 16 zápasů v Davisově poháru za tým Švédska.\nBilance dvouhra 16-12\n\nBilance čtyřhra 1-3\n\n"}
{"id": "156626", "url": "https://cs.wikipedia.org/wiki?curid=156626", "title": "Ježíšek", "text": "Ježíšek\n\nJežíšek (též Jezulátko, \"\" – dítě Kristus, v jižním Německu a Rakousku \"Christkindl\" – děťátko Kristus) je zdrobnělinou jména Ježíše Krista, jehož narození slaví křesťané o Vánocích. Oslava Kristova narození podle Lukášova evangelia ve spojení s Ježíškem je rozšířená nejen v Česku, ale také v Rakousku, Jižním Tyrolsku, Švýcarsku, Maďarsku, polském Horním Slezsku, na Slovensku, ve Slovinsku, Chorvatsku, na jihu Německa, v severním Porýní a Vestfálsku či v jižní Brazílii.\n\nVánoční obdarovávání prošlo dlouholetým společenským vývojem: od výslužky čeledínů a děveček na konci služebního roku přes dárky sv. Mikuláše (6. prosince) až po protestantské přeložení vánoční nadílky na den narození Ježíše Krista, které znamenalo zrození dárkonoše „Christkinda” (Ježíška). Vývoj samotné vánoční nadílky je pak úzce spojen s měšťanskou vrstvou, jejíž zásluhou se Štědrý večer stal postupem času rodinnou oslavou a nadílka dětem pod vánočním stromečkem pedagogickým instrumentem.\n\nOslava Vánoc je historicky spjata s lidovými zvyky, které mají kořeny v pohanských rituálech a oslavách slunovratu, kdy se v den 25. prosince opětovně rodil bůh Slunce. Noc z 24. na 25. prosince (ale i noci následující) tak byla odpradávna považována za „svatou noc“, německy nazývanou „Weihnachten“ (už v roce 1170). Oslavu narození Ježíše Krista na 25. prosince začala církev praktikovat přibližně od poloviny 4. století, čímž dostala pohanská posvátná noc křesťanský rozměr.\n\nVzhledem k tomu, že den svátku sv. Mikuláše (6. prosince) byl o bohoslužbách spojen nejen s legendou o třech obdarovaných dcerách či o třech obdarovaných dětech, ale také se čtením podobenství o svěřených hřivnách, převzala postava sv. Mikuláše při obdarovávání dětí také zvyk ptát se, zda byly hodné a pokorné. Protestanté odmítali formu římsko-katolického uctívání svatých, potažmo i sv. Mikuláše. Lutherem zavedené obdarování „svatým Kristem” o Štědrém večeru bylo natolik abstraktní, že se představa později zavedeného Krista-dítěte (Christkind, Christkindl, Ježíšek) neubránila zhmotnění, nejčastěji v podobě blonďatého kudrnatého dítěte s andělskými křídly.\n\nNejstarším zvykem sahajícím až do středověku je tzv. kolébání Ježíška ( ') rozšířené především na území jižního Německa. Od 15. století byl tento zvyk praktikován dětmi v kostelech.\n\nKolébání Ježíška je možné považovat za předchůdce jesliček a betlémů, které jsou na území alpských zemí, Německa a Rakouska protireformačním produktem jezuitů. I když jesličky (německy \"\") podle vzoru svatého Františka z Assisi našly v italské Umbrii oblibu i po jeho smrti a církevní hry s výjevem narození Krista se staly 24. prosince součástí půlnoční mše, přesto lze o italských vánočních betlémech v pravém slova smyslu hovořit až ve 14. století, kdy otec Giovanni di Bartolomeo z Fabriana objednal v roce 1348 u Vanni Mainardiho první betlém.\n\nNa území jižního Německa a v prostoru alpských zemí jsou betlémy ztvárňovány a ikonograficky rozšířeny až od 16. století. V lidové tvořivosti zdomácněly během 17. století. V této době vznikl také pro betlém název jesličky (podle úložného prostoru sena v chlévě), přenesený na celou vánoční scénku.Zejména v jezuitské pastorační činnosti hrály betlémy důležitou emocionální roli. První betlém v Čechách představili v roce 1560 jezuité v Praze a odtud se rozšířil i do ostatních českých kostelů. Centrálním tématem betlémů je anděl zvěstující pastýřům narození Spasitele, Svatá rodina – Ježíšek (Jezulátko) v jesličkách s Marií a Josefem – a dále darovníci.\n\nNěmecký humanista Sebastian Brant ve svém díle \"Narrenschiff\" z roku 1494 popisuje obdarovávání dárky k Novému roku, kdy měl tento zvyk přinášet štěstí a bohatství v nastávajícím roce. Obdarovávání dárky na Nový rok bylo běžné po staletí už ve starověkém Římě a tento zvyk se udržel zejména u románských národů (Západořímská říše). Vzhledem k tomu, že 25. prosinec platil po staletí jako začátek roku, kryjí se některé lidové obyčeje na 1. ledna s těmi vánočními. Kdy přesně došlo k oddělení oslav, se neví. Známé je jen to, že od 15. století až do doby, kdy na jeho místo nastoupil sv. Mikuláš, platil v alpských zemích, jižním Německu a v Sudetech za nositele nového roku „Christkind” (Ježíšek) a jako symbol plodnosti nastávajícího roku byl také vyobrazován.\n\nKřesťanská církev slavila (oproti Římany zavedenému datu 1. ledna) začátek liturgického roku 6. ledna. Už v knize žalmů a kalendáři z 12. století bylo u Vánoc poznamenáno, že tímto dnem začíná nový rok: „\"\"“. V roce 1310 prohlásila římskokatolická církev za počátek nového liturgického roku 24. prosinec (Štědrý den), který byl takto slaven až do zavedení gregoriánského kalendáře. Papež Inocenc XII. přeložil pak v roce 1691 začátek roku znovu na 1. leden. Tento posun neodpovídal lidovým zvyklostem a pro období dvanácti dní mezi Štědrým dnem a svátkem Tří králů se postupně vžilo označení „mezi roky” (německy ), kdy Štědrý den byl nazýván „malým novým rokem“ () a den Tří králů „velkým novým rokem“ ().\n\nZ 15. a 16. století se dochovala řada novoročních přání (např. bavorská koleda, koleda z bavorsko-české hranice, ze západních Čech nebo z Dolního Rakouska v oblasti Wachau), na kterých vystupuje blonďaté kudrnaté děťátko (Ježíšek) „Christkind” jako posel přání šťastného a požehnaného nového roku, někdy s jablkem v ruce (např. na temperovém obrázku od Albrechta Dürera z roku 1493). Na konci 16. století se vedle novoročních přání objevují větší obrázky s vyobrazením Krista-děťátka, předurčené k dekoraci dveří a zdí. Jako symbol požehnání je „Christkind” až do konce 18. století zobrazován nejen na liturgických obrázcích, novoročenkách a přáních, ale také v soukromých dopisech a na tištěných novoročních říkankách a písních po celém území alpských zemí, jižního Německa a Sudet. Jako posel šťastného nového roku se Ježíšek (Christkind) nejdéle udržel na církevních novoročních přáních v alpských zemích.\n\nVe středověku naděloval dárky dětem 6. prosince sv. Mikuláš nebo se nadílka odehrávala 28. prosince na svátek neviňátek. Tradice nadílky na Štědrý den (popřípadě 25. prosince na Slavnost Narození Páně) vznikla až později v 16. století. Němečtí protestanté odmítali uctívání svatých podle římskokatolické církve, a tedy i sv. Mikuláše. S největší pravděpodobností to byl Martin Luther, který v 16. století nahradil postavu sv. Mikuláše svatým Kristem (německy ) a přeložil nadílku na den narození Ježíše Krista, tedy 25. prosince. V reformovaném Švýcarsku se konala nadílka až do 19. století na Nový rok. Svatým Kristem byl míněn Ježíš Kristus, neměl však tehdy podobu personifikované postavy.\n\nTeprve postupem času vznikla představa Ježíška (Christkinda) jako andělského zjevení. Andělské připodobnění má pravděpodobně původ ve vánočních průvodech a v církevních hrách, které se hrály 24. prosince v kostelech () a kdy Ježíška, bíle oděné a v závoji zahalené děvče, doprovázela vždy řada andělů. Ježíšek (Christkind) s vánoční nadílkou se rozšířil nejprve po evangelickém Německu. Později se tento zvyk objevil v katolických regionech jižního Německa a společně s adventním věncem (v Hamburku poprvé roku 1839 Johann Heinrich Wichern) a vánočním stromečkem také v Rakousku-Uhersku. Od 40. let 19. století začali praktikovat štědrovečerní nadílku s Ježíškem nejprve čeští Němci a poté se vžila i u bohatých českých rodin. Ježíšek (Christkind) se dostal také do Švýcarska. Ve Francii (například v Auvergne, v Champagni, v Lyonsku) vystupoval společně s dárkonošem Petit Jésus (). V Alsasku je doložen „Christkindl” v roce 1625. Také v Dánsku bylo možno se setkat se „svatým Kristem“ o Štědrém večeru už na konci 16. století.\n\nV 17. a 18. století proběhlo v západní Evropě několik vln uctívání a zbožňování Ježíška, které připomínají například procesí z dob barokního Rakouska (), lidové jesličky, pastýřské písně, koledy či církevní hry a v nichž vystupuje malý Ježíšek (německy , nebo ) jako symbol nového a šťastného roku. Německá historička a etnoložka Ingeborg Weber-Kellermannová i český historik Vít Vlnas upozorňují na rozdílnost pojmů Ježíška neboli Jezulátka a Ježíška (Christkind) dárkonoše. Jezulátko bylo podle slov historika „předmětem zbožné úcty a něžné lásky” zejména v baroku, kdežto Ježíšek (Christkind) ve smyslu protestanty zavedeného nositele vánoční nadílky je symbolem božího obdarování lidstva Ježíšem Kristem. Od 17. století se oslavy Vánoc pozvolna přesouvaly z kostelů do rodinného prostředí. Na začátku 19. století se pod tlakem protestantských kněží objevila na severu Německa postava Weihnachtsmanna (1820 \"Deutsches Wörterbuch\" od Jacoba Grimma a Wilhelma Grimma, 1835 píseň „Morgen kommt der Weihnachtsmann” od Hoffmanna z Fallerslebenu). Mikulášské trhy vystřídaly trhy pojmenované podle Ježíška (). Známým už ze 16. století je například Christkindlesmarkt v Norimberku. Od poloviny 20. století jej zahajuje „Christkind” – dívka ve věku 16–18 let s kadeřavými blonďatými vlasy, s korunou na hlavě a v bílo-zlatém rouchu.\n\nZe začátku 17. století se dochovala (latinsky psaná) zpráva v kalendáři Šimona Partlice o obdarování dětí rodiči ve jménu Krista Pána. Z pozdějších dob jsou zprávy o štědrovečerních nadílkách od Ježíška (zpočátku německy). V 19. století tradice Ježíška v Čechách, na Moravě a ve Slezsku plně zdomácněla a ve 20. století už vystupuje Ježíšek pravidelně ve spojení s rozsvíceným vánočním stromečkem. Na Šumavě přijíždělo nadělovat děťátko ozářené svatozáří na zlatém voze, taženém dvěma bělouši. Na mnoha místech severní Moravy přicházely na štědrý večer slavnostní průvody s ježíškem, hlavními postavami byli dva andělé, sv. Josef, ježíšek (převlečená ženská postava v bílém hávu), držící malý vánoční stromek.\n\nBožena Němcová nám ve své Babičce zanechala obraz Jezulátka nadělujícího skrze anděly. Němci na Moravě udržovali tradici podobnou Christkindu, kdy se za Ježíška přestrojovala do bílého hávu některá žena z rodiny (Svitavsko a Slavonicko ještě ve 20. století). Tkalci v Podkrkonoší se převlékali do oděvu z bílého plátna a někdy nesla maska „kristydle” (z německého Christkind) i andělská křídla. Převlečená osoba musela být i hovorná, jelikož děti před ní klečící zkoušela „z náboženství a biblické dějepravy”.\n\nV době mezi světovými válkami došlo v Československé republice pod heslem „Pryč od Říma“ k velkému odklonu od katolické církve. Hnutí politického katolicismu (Československá strana lidová) nacházelo své odpůrce mezi zastánci politického protestantismu (v mladočeské, agrární, sociálně demokratické, národně sociální straně, u realistů v čele s profesorem T. G. Masarykem). Nastolená státní linie se tak přikláněla k velkým veřejným vánočním produkcím, kam můžeme zařadit i tradici Vánočního stromu republiky s kasičkou v národních barvách za přítomnosti sokolů a legionářů pod patronací Zemské péče o mládež a ČSČK.\n\nKatolíci trvali na oslavách v kruhu rodinném a v kostelech. I když rodiny sociálních demokratů, národních socialistů nebo národních demokratů trávily Štědrý večer u rybí nebo houbové polévky, smaženého kapra, pečené štiky či kapra v rosolu a rozdávaly si dárky u rozsvíceného stromku, přece jen ze svátků se stromkem a „Ježíškem” vypouštěly oslavu Krista Pána, zrovna jako půlnoční mši v kostele. Ježíšek se pro ně stal synonymem obdarování (Co jsi dostal k ježíšku?). Největšími odpůrci Ježíška se stali českoslovenští komunisté. Příklon k církvi se znovu objevil až za nacistické okupace, kdy ožila vánoční atmosféra s lidovou zbožností.\n\nZa první republiky zasáhla komercializace nejen štědrovečerní nadílku, ale celé Vánoce. Duchovní stránku Vánoc vytlačily davy lidí v obchodech i na tržištích, prodavači u kádí s kapry, nabídka různých druhů stromečků, skleněných vánočních ozdob, elektrických vánočních svíček (slogan: „Elektrické vánoční svíce rozjasní každému líce.“) a nákup nejmodernějších dárků z reklam časopisů a novin (1935 panenka „autolady“, sáňky rohačky, elektrické domácí spotřebiče – vysavače, radiopřijímače atp.), stále více Klubem československých turistů propagované trávení Vánoc na horách a s tím spojené lyžařské vybavení. Chudší si nadělovali: ženám látku na šaty, mužům doutníky a dětem rukavice, čepice, šály a knížky. Objevil se i splátkový prodej a půjčky na dárky či vánoční zájezdy.\n\nPod vedením národních socialistů nastal obrat ke germánské mytologii. Ve 30. letech (20. století) se v případě Vánoc takové nacionální tendence začaly odehrávat nejprve podprahově. Postupně začaly vycházet etnografické publikace, jejichž autoři se snažili na podkladě zvyků a rituálů dokázat germánský původ Vánoc a ve své snaze vymanit vánoční oslavy z křesťanského hávu nevynechala NSDAP k oživení germánského bájesloví jedinou příležitost. Dětem Třetí říše měly adekvátní náhradu za sv. Mikuláše a Ježíška nabídnout oprášené postavy „Knechta Ruprechta“ a „Frau Holle“. Frau Holle patřila mezi lidové strašidelné postavy tzv. „Percht” a „Holl” rozšířených především na rakouském a bavorském území, které v předvánoční době děti obdarovávaly nebo trestaly metličkou (německy Rute). NS-etnologové z ní vytvořili bohyni plodnosti Frigg (Freya), manželku germánského boha Wotana, shovívavou, mateřskou sílu přírody, která byla podle nich hodna zaujmout místo po Ježíškovi.\n\nCílem nacistů byla úplná sekularizace hlavních křesťanských svátků. Vzhledem k tomu, že už od 19. století patřily vánoční oslavy k těm nejpopulárnějším rodinným a dětským svátkům, nedošlo v NS-režimu nikdy k jejich úplnému zrušení (1934 Zákon o regulaci svátků/Gesetz über die Regelung der Feiertage). Teprve až v roce 1937 vyšly ve zvláštním výtisku časopisu „Die neue Gemeinschaft“ návrhy k pořádání a organizaci veřejných NS-vánočních oslav (NS-Weihnachtsfeier). V letech 1933–1938 zůstal Štědrý večer v rodinném kruhu nedotčen. Od roku 1942 už fungovaly NS-rituály v plném proudu a během Vánoc existovaly jen tři možné druhy oficiálních vánočních slavností: kolektivní veřejná vánoční oslava tzv. „NS-Volksweihnacht” s nadílkou pro chudé děti za pomoci organizací NS-Volkswohlfahrt (NSV, Národně socialistický spolek pro sociální péči) a Winterhilfswerk (WHW, Zimní pomocná činnost), „Wintersonnenwende” jako slavnost zimního slunovratu s pozvednutím pohanského germánského boha Baldura (organizované HJ, NSDAP a SS) a třetí „Weihnachtsfest” jako rodinná oslava.\n\nZrušit Vánoce v pravém slova smyslu si komunisté zrovna tak jako němečtí národní socialisté netroufli. Jejich snahy se upnuly na likvidaci vánočních zvyků a na vymazání duchovního rozměru vánočních svátků, jelikož v lidově demokratických státech dělníků a rolníků mělo být „díky štědrému sociálnímu systému o lid výborně postaráno” (opak byl pravdou). Církev se stala hned po nástupu komunistů jedním z hlavních cílů – komunistická strana rušila kláštery, řeholníky i řádové sestry zavírala do vězení a proti nepohodlným vedla politické procesy. Státní bezpečnost špiclovala bohoslužby, literatura ve veřejných knihovnách prošla bedlivým sítem – zmizely knihy s křesťanskou tematikou, církevní svátky a výuka náboženství na školách. Přirozeně měl zmizet i Ježíšek jako vůdčí symbol Vánoc. Marxisté-leninisté označili křesťanství za tmářství. Vánoce ve spojení s narozením Ježíše Krista neměly nadále existovat a snahy komunistických ideologů tak cílily hlavně na děti.\n\nPodle sovětského vzoru komunisté prosazovali ruského dárkonoše Dědu Mráze a skrze závodní odbory se dokonce pokoušeli o vánoční nadílku na Nový rok. V roce 1951 zorganizoval Svaz československo-sovětského přátelství společně s ministerstvem školství, Československým svazem mládeže, Pionýrem a pod záštitou Ústředního výboru KSČ poprvé celostátní akci s příjezdem Dědy Mráze do Československé socialistické republiky.\n\nPropaganda z předešlých dvou let pravděpodobně nepřinesla kýžený výsledek, jelikož v dalším roce prodělal příjezd Dědy Mráze pár organizačních změn. Také československý Děda Mráz dostal nátisk ve stylu venkovských ilustrací Josefa Lady a mluvil česky. Sovětský model vánoc se ale neuchytil. V ČSSR děti i nadále psaly o své dárky Ježíškovi. Celková dechristianizace (odkřesťanštění) společnosti však vedla k tomu, že v povědomí velké části lidí jméno či postava Ježíška ztratila souvislost se svatým Kristem a od 90. let 20 století je nezřídka dokonce pod jménem Ježíšek prezentována postava podobající se Santa Clausovi.\n\nJežíšek přináší vánoční dárky dětem tajně po východu první hvězdy 24. prosince a nikdy nebývá při nadělování spatřen. Po štědrovečerní večeři a zazvonění zvonečkem se vchází do místnosti s rozsvíceným vánočním stromečkem a následuje společné rozbalování vánočních dárků (oproti zemím, kde se dárky rozbalují až ráno 25. prosince). Umělecká ztvárnění vánoční nadílky s Ježíškem, kdy je vyobrazen jako dítě v bílém rouchu se svatozáří kolem hlavy a v doprovodu andělů, jsou poměrně vzácná. Ačkoliv je Ježíšek původně výmyslem protestanského severu, paradoxně se jeho tradice udržela právě v katolické oblasti a jeho tradice je dál uchovávána: v České republice, Maďarsku, jižním Německu, Rakousku, na Slovensku, ve Švýcarsku, v Jižním Tyrolsku (Itálie), Lichtenštejnsku, části Chorvatska a Polska, ve Slovinsku, ale také v jižní Brazílii.\n\nNa pozadí sv. Mikuláše vznikla celá řada světských vánočních postav, které i když si jsou podobné, přesto mají svou vlastní historii. Za jejich rozšíření vděčíme 19. století (vánoční pohlednice, ilustrace v časopisech či reklamní letáky). Postavu Weihnachtsmanna (tenkrát Pána Zimy) stvořil v roce 1847 malíř Moritz von Schwind (1804–1871); přináší dárky v severním, středním a východním Německu. Father Christmas (Sir Christmas, Lord Christmas) v Anglii je znám již ze 17. století. Dárky začal dětem nosit později a byl zobrazován v dlouhém modrém nebo zeleném plášti a společně s vánočním stromkem. Francouzský vousatý stařík Père Noël (otec Vánoc) v dlouhém kabátě, v čepici s bílým lemem, na zádech s košem dárků a s vánočním stromkem byl v 19. století zobrazován na oslu nebo vedle něj. Dárky nosí i v katolických rodinách, jen u malé části je ve Francii dárkonošem Ježíšek (Enfant Jésus).\n\nV ženevském kantonu naděluje komínem Challande. Přistěhovalci z Holandska importovali do Nového Amsterodamu (pozdějšího New Yorku) postavu sv. Mikuláše a podle jeho vzoru ztvárněný Santa Claus se od roku 1931 rozšířil do všech anglofonních zemí. Rumunské děti obdarovává Moș Crăciun. Ve skandinávských zemích se tradice dárkonoše Jultomte (ze slov Jul=Vánoce a Tomten=elf, skřítek) odvíjela z lidových skřítků, kterým staví misku ovesné kaše na okno. České děti znají severské vánoční skřítky a štědrovečerní hledání mandličky v rýžové kaši z dětského bestselleru Děti z Bullerbynu od švédské spisovatelky Astrid Lindgrenové. V Dánsku nosí dárky Julemand. Ve Finsku od konce 19. století poslušné děti obdarovával Joulupukki, zlobivé pak trestal proutkem. V Polsku se podle regionů a jejich historických kulturních vlivů střídá celá řada dárkonošů – kromě slezského a malopolského, tedy historicky rakouského, Dzieciątka / Aniołka, jsou to: Gwiazdor, pro Velkopolsko a Pomořansko (dříve patřící Německu) typická obdoba Weihnachtsmanna, Děda Mráz vyskytující se na východě země, Gwiazdka (Hvězdička) a stále populárnější Święty Mikołaj.\n\n\n\n"}
{"id": "156628", "url": "https://cs.wikipedia.org/wiki?curid=156628", "title": "Miloslav Mečíř", "text": "Miloslav Mečíř\n\nMiloslav Mečíř (* 19. května 1964 Bojnice) je bývalý profesionální slovenský tenista, který v letech 1982–1990 reprezentoval Československo. Na profesionálních okruzích vyhrál jedenáct turnajů ve dvouhře, včetně tří událostí Grand Prix, a devět turnajů ve čtyřhře.\n\nNa Letních olympijských hrách 1988 v Soulu, kde se tenis po 64 letech vrátil do rodiny olympijských sportů, se stal olympijským vítězem v singlové soutěži. Spolu s Milanem Šrejbrem na nich také získali bronzovou medaili ve čtyřhře. V roce 1987 triumfoval na závěrečném turnaji World Championship Tennis pro nejlepší hráče sezóny v hodnocení WCT. V singlu se probojoval do dvou grandslamových finále – US Open 1986 a Australian Open 1989, v nichž pokaždé podlehl krajanu Ivanu Lendlovi ve třech setech.\n\nV sezóně 1987 byl nejdříve oporou reprezentačního týmu, který zvítězil na mistrovství světa družstev a v závěru roku spolu s Tomášem Šmídem triumfoval na Turnaji mistrů ve čtyřhře. S Helenou Sukovou v roce 1989 vyhrál pro ČSSR premiérový ročník Hopmanova poháru.\nV letech 1983–1990 pravidelně nastupoval za československý tým v Davis Cupu, dvakrát se s ním probojoval do semifinále Světové skupiny (1985, 1986). Celkově 23 zápasů vyhrál a 9 prohrál, z toho s poměrem 18–8 ve dvouhře a 5–1 ve čtyřhře. Na žebříčku ATP byl ve dvouhře i čtyřhře nejvýše klasifikován na 4. místě (1988).\n\nAktivní profesionální kariéru ukončil již ve dvaceti šesti letech, v červenci 1990, pro protrahované poranění zad, které jej omezovalo při hře. K roku 2010 působil jako předseda tenisového klubu Slovan Bratislava a nehrající kapitán daviscupového týmu Slovenska. Je také tenisovým trenérem, v letech 1997–2001 byl jeho svěřencem hráč první světové desítky Karol Kučera. Jeho syn Miloslav Mečíř, ml. (nar. 1988) je profesionální tenista.\n\nK roku 2014 zastával funkci nehrajícího kapitána slovenského daviscupového týmu.\n\nNarodil se ve slovenském městě Bojnice. Jeho prvním klubem byl Baník Prievidza, ze kterého v roce 1978 přestoupil do Slovanu CHZJD a střediska vrcholového sportu v Bratislavě. Roku 1980 vyhrál mistrovství ČSSR v dorostu do osmnácti let a juniorské mistrovství ČSSR do dvaceti jedna let.\n\nV sezóně 1981 získal na juniorském okruhu tři mezinárodní tituly a jednu finálovou účast. Na juniorském světovém žebříčku ITF byl klasifikován na 7. místě. V roce 1983 se poprvé stal seniorským mistrem Československa, vyhrál také jako první československý hráč titul amatérského mistra Evropy a debutoval v daviscupovém družstvu proti Sovětskému svazu.\n\nNa okruhu ATP se dvakrát dostal do finále událostí Grand prix v Adelaide a Palermu. Roku 1984 opět získal titul mistra republiky, když ve finále přehrál Tomáše Šmída a stal se oporou reprezentačních týmů, které zvítězily v Galeově poháru a Kings Cupu.\n\nSezónu začal výhrou nad Jimmy Connorsem v semifinále turnaje ve Filadelfii, kde ve finále nestačil na světovou jedničku Johna McEnroa. V Rotterdamu získal svůj premiérový titul na profesionálním okruhu a rok zakončil těsně za první desítkou žebříčku ATP.\n\nDaný rok se již zařadil stabilně mezi nejlepší hráče mužského profesionálního okruhu. Ve Wimbledonu zdolal ve třech setech Švéda Stefana Edberga, ale ve čtvrtfinále podlehl obhájci titulu Borisi Beckerovi. Na posledním grandslamu sezóny US Open ve Flushing Meadows prošel do prvního velkého finále, v němž nestačil na světového hráče číslo jedna a krajana Ivana Lendla. Tento turnaj se stal pro Československo výjimečný tím, že se do dvou singlových finále probojovali čtyři v něm narození hráči – Mečíř a Lendl mezi muži a Helena Suková s Martinou Navrátilovou v ženské soutěži. Lendl jej porazil hladce po setech 6–4, 6–2, 6–0. Mečíř zde odehrál turnaj s dřevěnou raketou Snauwaert a je tak dosud posledním hráčem, který s ní nastoupil ke grandslamovému finále.\n\nV sezóně triumfoval na šesti turnajích ve dvouhře a dalších šesti ve čtyřhře. Nejdůležitější titul si připsal v Dallasu na finále World Championship Tennis, kde zdolal McEnroea ve čtyřech setech. V závěrečných kolech se opět třikrát potkal s Lendlem. Porazil jej ve finále turnaje Masters na události Lipton International Players Championships ve floridském Key Biscayne, další dvě utkání prohrál, a to ve finále dalšího Masters German Open v Hamburku, a poté také v semifinále French Open.\n\nV dané sezóně hrál ve své nejlepší formě. Ve Wimbledonu přešel ve čtvrtfinále přes Švéda Matse Wilandera, čímž mu překazil plány na zisk čistého Grand Slamu. Byl jediný, kdo jej v aktuálním roce porazil na událostech grandslamu. Wilander vyhrál zbývající tři velké turnaje Australian Open, French Open i US Open, ale na nejslavnější tenisové události světa podlehl Mečířovi hladce 6–3, 6–1, 6–3. V semifinále narazil na dalšího Švéda Edberga. Vedl již 2–0 na sety, poté co seveřan poměr sad vyrovnal, měl v rozhodujícím dějství na své straně brejk. Přesto zápas ztratil a Edberg celý turnaj vyhrál finálovým triumfem nad Beckerem.\n\nNejvětší úspěch kariéry zaznamenal na Letních olympijských hrách 1988 v Soulu, kde tenis zažil obnovenou premiéru. Naposledy se v tomto sportu bojovalo o medaile v roce 1924 v Paříži. V semifinále soulského turnaje oplatil wimbledonskou porážku prvnímu nasazenému Edbergovi. Po boji jej zdolal v pěti setech 3–6, 6–0, 1–6, 6–4, 6–2. Ve finále se pak utkal s Američanem Timem Mayottem, kterého porazil po sadách 3–6, 6–2, 6–4, 6–2 a stal se olympijským vítězem. Spolu s Milanem Šrejbrem vybojovali bronzové medaile ve čtyřhře, když v semifinále nepřešli přes pozdější olympijské vítěze Američany Kena Flacha a Roberta Segusa.\n\nNa Australian Open v Melbourne dosáhl druhé grandslamové finálové účasti v kariéře. Opět v ní nestačil na Lendla, kterému podlehl po setech 6–2, 6–2, 6–2. Uhrál stejný počet šesti gamů, jako v předešlém finálovém zápase. Po zisku titulu se Lendl vrátil na první místo žebříčku ATP, kde vystřídal Wilandera. Poslední turnaj ve dvouhře vyhrál na Masters v Indian Wells, kde ve finále zdolal Francouze Yannicka Noaha. Závěrečný deblový triumf slavil v Rotterdamu.\n\nPo celou kariéru hrál s dřevěnou raketou, čímž byl mezi profesionály výjimečný. Silným úderem byl obouručný bekhend, doplněný výborným pohybem přirovnávaným ke kočce, z něhož vzešla přezdívka „Velká kočka“. Na pražské exhibici hrané v roce 2009 se Edberg, Becker a Wilander shodli, že nejhorším soupeřem byl pro ně Mečíř. Herní styl na soupeře působil často uspávacím dojmem, z něho náhle přecházel do útoku. Poté co na turnaji v Hamburgu 1985 vyřadil tři Švédy v řadě – ve čtvrtfinále Nyströma, v semifinále Wilandera a ve finále Sundströma, zůstala mu přezdívka „zabiják Švédů“.\n\n\n\n\n"}
{"id": "156635", "url": "https://cs.wikipedia.org/wiki?curid=156635", "title": "Seznam současných polských válečných lodí", "text": "Seznam současných polských válečných lodí\n\nSeznam současných polských válečných lodí zahrnuje válečné a pomocné ldoě sloužící v Polském námořnictvu.\n\n\n"}
{"id": "156642", "url": "https://cs.wikipedia.org/wiki?curid=156642", "title": "Nica", "text": "Nica\n\nNica ( ) je řeka ve Sverdlovské oblasti v Rusku. Je dlouhá 262 km (včetně nejdelší zdrojnice Nějvy 556 km). Povodí má rozlohu 22 300 km².\n\nVzniká soutokem řek Nějva a Rež. Teče po Západosibiřské rovině. Ústí zprava do řeky Tury (povodí Obu).\n\nZdroj vody je smíšený s převahou sněhového. Průměrný roční průtok vody u města Irbit ve vzdálenosti 165 km od ústí činí 42,5 m³/s. Zamrzá na konci října až na začátku listopadu a rozmrzá na konci dubna.\n\nPrůměrné měsíční průtoky řeky ve stanici Irbit v letech 1892 až 1989:\n\nNa řece je možná vodní doprava.\n"}
{"id": "156645", "url": "https://cs.wikipedia.org/wiki?curid=156645", "title": "Kazimierz Kuratowski", "text": "Kazimierz Kuratowski\n\nKazimierz Kuratowski (2. února 1896, Varšava — 18. června 1980, Varšava) byl polský matematik. Zabýval se topologií a teorií množin.\n\nKuratowski se narodil ve Varšavě nacházející se tehdy v ruské části rozděleného Polska. Jeho otec byl přední varšavský právník. Roku 1913 odešel mladý Kazimierz do Skotska studovat strojní fakultu na univerzitě v Glasgow. Když se vrátil roku 1914 na prázdniny domů, znemožnilo mu vypuknutí první světové války odjezd zpět do Skotska a pokračování ve studiu. Roku 1915 však byla Varšava dobyta německo-rakouskou armádou a byla znovuotevřena Varšavská univerzita uzavřená za nadvlády Ruska. Kuratowski nastoupil ke studiu na ní hned, jak to bylo možné – nyní však již na obor matematika. Roku 1921 získal v tomto oboru doktorát a roku 1927 nastoupil jako profesor na polytechnice ve Lvově. Roku 1934 se stal profesorem na varšavské univerzitě. Od roku 1952 byl členem polské akademie věd, mezi lety 1948 a 1967 ředitelem jejího matematického ústavu.\nByl členem prominentní skupiny polských matematiků, kteří se scházeli v Kawiarnia Szkocka (Skotská kavárna).\n\nKuratowski se věnoval zejména obecné topologii a teorii metrických prostorů. Spolu s Alfredem Tarskim a Wacławem Sierpińskim položili základy pojmu dnes nazývaného polský prostor. Charakterizoval Hausdorffovy prostory pomocí tzv. Kuratowského axiomů uzávěru, podal nutnou a postačující podmínku pro rovinnost grafu (viz Kuratowského věta). Roku 1922 dokázal Zornovo lemma (z axiomu výběru). V teorii množin dodnes přetrvává Kuratowského myšlenka ztotožnění uspořádané dvojice formula_1 s množinou formula_2. Vytvořil také tzv. Tarski-Kuratowského algoritmus.\n\n\n"}
{"id": "156647", "url": "https://cs.wikipedia.org/wiki?curid=156647", "title": "Grand Slam", "text": "Grand Slam\n\nVýraz Grand Slam je používán v několika různých významech:\n"}
{"id": "156653", "url": "https://cs.wikipedia.org/wiki?curid=156653", "title": "Československé válečné loďstvo", "text": "Československé válečné loďstvo\n\nČeskoslovenské válečné loďstvo se v zásadě omezovalo pouze na říční plavidla. Československo, jako vnitrozemský stát, nikdy nemělo plnohodnotné válečné loďstvo.\n\nV květnu 1918 vznikl ve Vladivostoku první „námořní oddíl“ československých legií na Dálném východě. Měl k dispozici dva parníky a ledoborec. Lodě se používaly především k dopravním účelům. V témže roce používali legionáři při obsazování přístavů na Bajkalu dva parníky, které vyzbrojili čtyřmi houfnicemi. Činnost námořního oddílu byla ukončena v roce 1920.\n\nV letech 1918 až 1939 měla armáda ve výzbroji celou řadu válečných lodí. Byly to především různé strážní a hlídkové čluny, dělové čluny a minonoska. Největší válečnou lodí byla hlídková loď President Masaryk, vyzbrojená čtyřmi děly ráže 66 mm.\n\nVšechna plavidla byla v letech 1919 až 1921 zařazena do Oddílu vojenského loďstva pro Labe a do Oddílu vojenského loďstva pro Dunaj. Celému Československému vojenskému loďstvu velel v letech 1919-1921 Zdenko Hudeček, bývalé rakousko-uherské ponorkové eso. V roce 1921 byly jednotky sloučeny a vznikl vodní prapor, který byl součástí 4. ženijního pluku.\n\nPo druhé světové válce byl v roce 1946 v Bratislavě vytvořen 14. ženijní prapor s lodní a minovou rotou. Od roku 1950 byl útvar součástí 52. pontonového pluku. V jeho rámci působila lodní rota, kterou tvořila četa bojových člunů a četa minových člunů. V roce 1957 byla rota reorganizována na rotu říčního zatarasování. V roce 1959 byla jednotka zrušena.\n\n\n\n"}
{"id": "156656", "url": "https://cs.wikipedia.org/wiki?curid=156656", "title": "1989 v dopravě", "text": "1989 v dopravě\n\nTento článek obsahuje seznam událostí souvisejících s dopravou, které proběhly roku 1989.\n\n\n\n\n\n\n\n\n\n\n"}
{"id": "156664", "url": "https://cs.wikipedia.org/wiki?curid=156664", "title": "President Masaryk", "text": "President Masaryk\n\nPresident Masaryk byla hlídková loď československého válečného loďstva postavená v letech 1929 až 1932 pro zajištění dunajské hranice s Maďarskem. Byla to největší válečná loď československého válečného loďstva, kterému patřila až do března 1939. Po rozbití Druhé republiky se lodě zmocnilo Německo. \"President Masaryk\" byl přejmenován na Bechelaren a zařazen do německé Donauflottille. Během druhé světové války byla loď několikrát modernizována a nasazena do bojů na Dunaji. Po válce byla odzbrojena a převedena do civilního sektoru, sešrotována byla roku 1978.\n\nVzorem pro stavbu hlídkové lodě byly rakousko-uherské hlídkové lodě třídy \"Wels\" z první světové války, které tou dobou používalo na Dunaji Maďarsko. Novou hlídkovou loď vyprojektovaly Škodovy závody a postavila loděnice v Komárně. Na dodávkách se podílely významné české podniky. Poldi Kladno dodala ocelové pláty a Škoda Plzeň strojní vybavení. Lodní šrouby vyrobil hamburský podnik Zeise.\n\nLoď byla spuštěna na vodu 19. října 1930 jako \"President Masaryk\". Po plavebních zkouškách se ale ukázalo, že loď nedosahuje předpokládaných parametrů. Proto se vrátila zpět do loděnice a byly provedeny významné úpravy. Po uvedení do služby v srpnu 1932 prováděla loď na Dunaji cvičení až do začátku druhé světové války.\n\nPo rozdělení Československa v roce 1939 loď připadla Německu. Byla přejmenována na \"Bechelaren\" a až do roku 1941 byla v Linci. Od roku 1941 byla nasazena v Jugoslávii, kde hlídkovala a doprovázela plavidla. V roce 1943 se vrátila do Lince a podrobila se rozsáhlé modernizaci. Trup byl prodloužen o 30 cm, opět se změnil tvar zádě, bylo vyměněno kompletní pohonné ústrojí, kdy kotle a stroje nahradily dva ponorkové diesely MAN o výkonu 2× 900 koní, zmizely komíny a vývod spalin byl realizován dvěma výfuky na bocích plavidla. Byla odstraněna část nástaveb a do uvolněného prostoru nad strojovnou byl umístěn čtyřhlavňový protiletadlový komplet ráže 20 mm, samostatný 20mm kanón na zádi byl nahrazen ráží 37 mm a přední kulometná věž byla úplně odstraněna. Od roku 1944 sloužila opět na dolním toku Dunaje. V noci z 5. na 6. dubna 1944 byla při krytí konvoje poškozena sovětským letectvem. Po opravě se ještě v prosinci vrátila do služby v oblasti Visegrádu. V lednu 1945 podporovala německý protiútok u Budapešti. Poté opět odplula do Lince, kde byla děla ráže 66 mm vyměněna za dva ponorkové kanóny 88 mm kryté lehkým plechovým štítem. Bylo totiž spotřebováno veškeré 66mm střelivo a nebylo možno sehnat jiné. V dubnu 1945 uskutečnila u rakouského Melku výpad proti sovětským dělovým člunům (dva potopila). To byla její poslední bojová akce.\n\n11. května 1945 se posádka lodě vzdala v Linci americké armádě. V roce 1947 byla odzbrojená loď vrácena Československu a byla odvlečena do Bratislavy. Do provozuschopného stavu byla uvedena až v roce 1951. Protože československá armáda neměla pro loď žádné uplatnění, byla převedena do civilního sektoru. V letech 1955 až 1956 byla odzbrojena a trup lodi sloužil jako skladovací a pracovní ponton.\n\nV roce 1978 byla loď sešrotována.\n\n\n"}
{"id": "156665", "url": "https://cs.wikipedia.org/wiki?curid=156665", "title": "Kybernetická babička", "text": "Kybernetická babička\n\nKybernetická babička je animovaný film Jiřího Trnky z roku 1962. Délka filmu je 29 minut.\n\nFilm ukazuje na bezcitnost strojů a varuje před budoucností, ve které podle jeho vize stroje nahradí dokonce i babičku. Robotická babička srší slovy lásky, ale v konfrontaci s její technickou dokonalostí to působí hrůzostrašně. Hlídá malou holčičku, která se jí však bojí a ve chvíli, kdy jí babička vypráví – promítá pohádku o kamarádech, kteří se navzájem řežou pilou a spalují, začíná děvčátko podléhat pocitům úzkosti. Maličkou holčičku zachrání až opravdová babička z masa a kostí. Vypne kybernetickou babičku a objímá dítě.\n\n\n"}
{"id": "156676", "url": "https://cs.wikipedia.org/wiki?curid=156676", "title": "Grand Slam (tenis)", "text": "Grand Slam (tenis)\n\nGrand Slam, v počeštěné podobě také často grandslam, je nejvyšší kategorie mužského a ženského profesionálního okruhu v tenise, která v jedné sezóně zahrnuje čtyři turnaje – anglicky nazývané také jako „majory“: Australian Open, French Open (\"Roland Garros\"), Wimbledon a US Open. \n\nV původním smyslu bylo za Grand Slam označováno vítězství ve všech čtyřech nejvýznamnějších mezinárodních tenisových turnajích během jedné kalendářní sezóny, tzv. „čistý grandslam“ a od roku 1983 po rozhodnutí Mezinárodní tenisové federace i v řadě za sebou během dvou sezón, tzv. „nekalendářní grandslam“. V obecném významu jsou pak tyto turnaje označovány jako „grandslam“ či „turnaje velké čtyřky“. \n\nV roce 1946 byl hrán Wimbledon před French Open a v roce 1977 se Australian Open hrál dvakrát v lednu a v prosinci. Do otevřené éry tenisu, která začala roku 1968, byly turnaje pojmenovány jako \"Championships\", od roku 1968 pak mají v názvu \"Open\" (Australian Open, French Open, US Open). Systém 32členného nasazování byl zaveden ve Wimbledonu 2001.\n\nRada Grand Slamů rozhodla o implementaci změn od sezón 2018 a 2019. Od Australian Open 2018 došlo ke sjednocení času pro rozehrání výměny na 25 sekund. Tenisté hlavních soutěž nucení odstoupit pro zranění po úterý v týdnu před zahájením majoru získali nárok na náhradu ve výši polovičního výdělku vyřazených z prvního kola. Druhá polovina připadla šťastně poraženým kvalifikantům.\n\nKariérní grandslam v mužské dvouhře získalo 8 tenistů. Pouze Australané Roy Emerson a Rod Laver jej zkompletovali v 60. letech dvacátého století dvakrát. Původně grandslam probíhal na trávě (Australian Open, Wimbledon a US Open) a na antuce (French Open). První čtyři singlisté tak dosáhli všech titulů na dvou površích. US Open přešel k antuce v roce 1975 a po dalších třech sezónách změnil povrch na tvrdý. Australian Open vyměnil trávu za tvrdý povrch v roce 1988. Poslední čtyři singlisté (Agassi, Federer, Nadal, Djoković) tak vyhráli již na třech površích. \n\nKariérní grandslam v ženské dvouhře získalo 10 tenistek. Navrátilová s Evertovou jej zkompletovaly dvakrát, Courtová se Serenou Williamsovou třikrát a Grafová čtyřikrát.\n\nKariérní grandslam v mužské čtyřhře získalo 24 tenistů včetně 16 deblistů s jediným spoluhráčem. Osm z nich vybojovalo dvojitý, a Roy Emerson s Johnem Newcombem trojitý, kariérní grandslam. \n\nKariérní grandslam v ženské čtyřhře získalo 21 tenistek včetně 12 deblistek s jedinou spoluhráčkou. Devět z nich vybojovalo minimálně dvojitý kariérní grandslam, v čele s Martinou Navrátilovou, která na každém z majorů zvítězila alespoň sedmkrát. \n\nKariérní grandslam ve smíšené čtyřhře získalo 17 tenistů včetně 7 deblistů s jediným spoluhráčem – lichý počet, protože Courtová vyhrála s Fletcherem a podruhé s Riessenem. Čtyři z deblistů vybojovali alespoň dvojitý kariérní grandslam, vedeni Courtovou se čtyřmi takovými výhrami. \n\nZískání Grand Slamu je vzácné – například v mužské dvouhře se to za celou otevřenou éru podařilo pouze Rodu Laverovi v roce 1969. Poslední ženou, která získala Grand Slam ve dvouhře, byla Steffi Grafová v roce 1988.\nVzhledem ke stále větší specializaci hráčů (především v mužské kategorii) a k faktu, že jednotlivé grandslamové turnaje se hrají na odlišném povrchu (především French Open se svým pomalým antukovým povrchem liší od všech ostatních), je dnes získání Grand Slamu ve dvouhře čím dál méně pravděpodobné. \n\nVýjimkou z pravidla se stal v letech 2006 a 2007 Roger Federer, kterému Grand Slam těsně unikl – vyhrál Wimbledon, Australian Open a US Open, na French Open ale prohrál ve finále s Rafaelem Nadalem. V roce 2010 získal tři tituly Rafael Nadal, ale skrečoval čtvrtfinále Australian Open. V sezóně 2011 pak zvítězil na třech grandslamech Srb Novak Djoković, který ale prohrál v semifinále French Open.\n\n\n\n\n\n\n\n\n\n\n"}
{"id": "156683", "url": "https://cs.wikipedia.org/wiki?curid=156683", "title": "Biologické hospodaření", "text": "Biologické hospodaření\n\nBiologické hospodaření je souhrn přírodu napodobujících, tedy biologicky podložených postupů v zemědělství a zahradnictví. Biologické hospodaření podle zákonitostí života, jako přírodu napodobující, organické nebo organicko-biologické, vzniklo jako reakce na přehnané používání chemických postupů, zejména v hnojení a při ochraně rostlin.\n\n"}
{"id": "156684", "url": "https://cs.wikipedia.org/wiki?curid=156684", "title": "Pražský mír (1866)", "text": "Pražský mír (1866)\n\nPražský mír je \"mírová smlouva\" z 23. srpna 1866 uzavřená mezi Pruskem a Rakouskem, jež ukončila Prusko-rakouskou válku. V ní byla zanesena ujednání, která byla již dříve naznačena v předběžném míru z Mikulova (26. července 1866) o novém uspořádání německy mluvícího obyvatelstva.\n\nMírová smlouva z Prahy potvrdila konečnou platnost rozpuštění Německého spolku. Rakousko muselo souhlasit s tím, že německé vztahy byly znovuvytvořeny bez jeho spolurozhodování. V Severním Německu provedlo Prusko rozsáhlé zábory: monarchové z Hannoveru, Kurfiřtství Hessenského (zkr. též „\"Kurhessen\"“) a Nasavska byli sesazeni a jejich území byla připojena k Prusku. Kromě toho se Rakousko vzdalo svého práva na Vévodství Šlesvik a Holštýn, ve prospěch Prusů, takže i ty mohly být přičleněny k pruskému státu – stejně jako do té doby svobodný stát Frankfurt.\n\nRakousko, jež do té doby nemuselo (s výjimkou Benátek) přijmout žádné územní ztráty, uznalo již 18. srpna 1866 vytvořený Severoněmecký spolek a tím i nadvládu Pruska v Severním Německu. Akceptovalo rovněž budoucí „národní sloučení“ Severoněmeckého spolku se sdruženými jihoněmeckými státy Královstvím Bavorským, Württemberskem, Bádenskem a Hessen-Darmstadtskem, přičemž však neměla být porušena jejich „mezinárodně nezávislá existence“. Bismarck uznal linii řeky Mohanu jako hranice pro pruský vliv především s ohledem na Francii. Nicméně tato linie byla již na přelomu léta a podzimu 1866 překročena, a sice uzavřením Svazku pro vzájemnou ochranu a vzdor mezi Pruskem a čtyřmi jihoněmeckými státy. Zpočátku plánované vzájemné sjednocení jihoněmeckých států, do tzv. \"Südbundu\" (Jižního spolku), se v praxi neuskutečnilo.\n"}
{"id": "156685", "url": "https://cs.wikipedia.org/wiki?curid=156685", "title": "Australian Open", "text": "Australian Open\n\nAustralian Open, The Grand Slam of Asia/Pacific, je jeden ze čtyř tenisových turnajů nejvyšší kategorie – Grand Slamu, každoročně hraný v druhé polovině ledna a jediný na jižní polokouli. Úvodní ročník se konal v roce 1905 jako amatérské mezinárodní mistrovství Australásie a do roku 1927 nesl název Australasian Championships. Poté, až do počátku otevřené éry tenisu v roce 1968 se jmenoval Australian Championships. V sezóně 1969 byl turnaj poprvé otevřen profesionálním tenistům, což odráží část „Open“ v názvu.\n\nOd roku 1972 je dějištěm grandslamu opět Melbourne. Z původního areálu Kooyong Lawn Tennis Club s travnatými dvorci se v roce 1988 událost přemístila do dnešního Melbourne Parku, v němž jsou kurty se středně tvrdým akrylátovým povrchem s lepší konzistencí a nižším zadržováním tepla. Mezi roky 1988–2007 se hrálo na povrchu Rebound Ace, poté se v letech 2008–2019 používal Plexicushion Prestige. Od roku 2020 se dodavatelem povrchu na australských turnajích včetně Australian Open Series stal GreenSet. Roger Federer a Serena Williamsová jsou jedinými hráči, kteří zvítězili na površích Rebound Ace i Plexicushion. \n\nTři hlavní dvorce disponují zatahovací střechou a lze je využít při dešti či vysokých teplotách. K centrálnímu kurtu Rod Laver Arena a druhému největšímu Melbourne Arena se v roce 2015 přiřadila i Margaret Court Arena, čímž se australský grandslam stal prvním z „velké čtyřky“ se třemi takto upravenými stadiony. Do roku 2009, kdy pojízdnou střechu získal centrkurt ve Wimbledonu, navíc představoval jediný major s možností halových zápasů.\n\nJako na dalších grandslamech zahrnuje program soutěže mužské i ženské dvouhry, mužskou, ženskou a smíšenou čtyřhru, soutěže juniorů, legend a vozíčkářů, stejně tak i exhibici. Na počest australského tenisty a funkcionáře Normana Brookese byl po něm pojmenován pohár pro vítěze mužské dvouhry – „Norman Brookes Challenge Cup“. Australian Open 2019 se stal prvním grandslamem v historii, na němž se hrál supertiebreak v závěru rozhodujících setů všech soutěží. \n\nOficiální míče grandslamu dodává díky pětileté smlouvě od roku 2019 firma Dunlop, která nahradila míče Wilson. Struny zajišťuje společnost Yonex. Generálním sponzorem je jihokorejská automobilka Kia, jež v lednu 2018 prodloužila kontrakt do roku 2024. Hlavními partnery pak jsou firmy ANZ, Luzhou Laojiao a Rolex. Technologie pro dopad míčů, tzv. jestřábí oko, je součástí všech 16 soutěžních dvorců.\n\nKaždoroční návštěvnost turnaje je vysoká. Ročník 2020 zaznamenal divácký rekord v celé historii grandslamu, když do areálu zavítalo 812 174 osob.\n\nAustralian Open je organizován národním tenisovým svazem Tennis Australia a Mezinárodní tenisovou federací. První ročník se konal v melbournském areálu Warehouseman's Cricket Ground roku 1905. Jeho současný název zní Albert Reserve Tennis Centre.\n\nPojmenování turnaje se vyvíjelo. Nejdříve se v letech 1905–1926 událost hrála jako „Australasian Championships“, poté do roku 1968 nesla název „Australian Championships“ a od roku 1969 se jmenuje „Australian Open“.\nPostupně se dějištěm stalo pět australských a dvě novozélandská města: Melbourne (64krát k roku 2020), Sydney (17krát), Adelaide (14krát), Brisbane (7krát), Perth (3krát), Christchurch (1krát v roce 1906) a Hastings (1krát v roce 1912). Roku 1972 bylo přijato rozhodnutí o stálém místu určeném ke konání grandslamu. Vybrán byl areál Kooyong Lawn Tennis Club v Melbourne, a to díky atraktivitě a příslibu nejlepšího zajištění zázemí.\n\nAčkoli úvodní ročník proběhl v roce 1905, International Lawn Tennis Federation (ILTF) turnaj až do roku 1924 neklasifikovala mezi tzv. majory, velké události. Rozhodnutí tak učinit padlo na jejím zasedání v roce 1923. S tím souvisela i implementace nového tzv. amerického způsobu nasazování hráčů v soutěžích turnaje.\n\nPro nedostačující kapacitu diváků a rozlohu areálu v Kooyongu bylo v roce 1988 dostavěno – vedle železničního překladiště a železničních tratí Jolimont Yards –, nové sportoviště Melbourne Park, nejdříve známý pod názvem „Flinders Park“. Změna dějiště znamenala okamžitý úspěch s 90 % nárůstem návštěvnosti, když v roce 1988 grandslam v Melbourne Parku zhlédlo 266 436 platících diváků, oproti roku 1987 v Kooyongu s účastí 140 000 návštěvníků.\n\nS návrhem změny dějiště Australian Open přišly v roce 2008 správní orgány Nového Jižního Walesu, které usilují o získání turnajových práv, jakmile v roce 2016 vyprší současná smlouva s Melbourne. Změna předpokládá přemístění dějiště na Glebe Island. V reakci na takovou snahu prezident Victorian Events Industry Council Wayne Kayler-Thomson, řekl, že by grandslam měl zůstat v Melbourne a snahu samosprávy vůči městu označil za zničující.\n\nOd zveřejnění návrhu došlo k oznámení, že se do přestavby Melbourne Parku investují desítky až stovky miliónů dolarů. Proběhne jeho modernizace, včetně zvětšení kapacity sedících diváků na velkých dvorcích, Margaret Court Arena získá zatahovací střechu, zlepší se zázemí hráčů a bude vybudováno nové středisko vedení australského tenisového svazu. Následně tyto plány obnovy našly kladnou odezvu u úřadujícího victorijského premiéra Johna Brumbyho, který potvrdil ochotou místní vlády investovat 363 miliónů australských dolarů, pokud bude na tomto sportovišti garantována přítomnost Australian Open alespoň do roku 2036.\n\nPro geografickou odlehlost Austrálie se turnaje v jeho počátcích zúčastňoval velmi omezený počet tenistů ze zahraničí. Ve 20. letech trvala oceánská plavba z Evropy přibližně 45 dnů. První hráči, kteří na kontinent přicestovali letadlem byli až členové daviscupového týmu Spojených států v listopadu 1946. Také Australané žijící v odlehlejších částech měli problémy s dopravou. Když se dějištěm stal jihozápadní Perth, žádný tenista z Victorie a Nového Jižního Walesu na turnaj železniční dopravou nedorazil. Vzdálenost čítající přibližně 3 300 km mezi východním a západním pobřežím byla příliš značná. V roce 1906, kdy se událost konala v Christchurch, nastoupilo pouze 10 hráčů, z toho jen dva Australané a druhý ročník vyhrál Novozélanďan.\n\nÚvodní ročník Australasian Championships utrpěl také v důsledku již existujících australasijských turnajů. Před rokem 1905 pořádaly všechny australské státy i Nový Zéland vlastní tenisová mistrovství, první organizované již v roce 1880 v Melbourne. Jeho název zněl „Championship of the Colony of Victoria“, později byl přejmenován na „Championship of Victoria“. V tomto období se dva nejlepší hráči, Australan Norman Brookes a Novozélanďan Tony Wilding, až na výjimky australasijského grandslamu nezúčatnili. Brookes na něm ve dvouhře startoval pouze jednou v roce 1911, kdy také získal titul. Wilding vyhrál oba ročníky při dvou účastech v letech 1906 a 1909. Oba preferovali jiné turnaje, střetávali se na Victorian Championships a ve Wimbledonu s dalšími kvalitními australasijskými tenisty. Dokonce, ani když se v roce 1912 Australasian Championships konal v novozélandském Hastingsu, tehdy již trojnásobný wimbledonský vítěz Wilding, nepřicestoval do svého rodného města, aby na něm nastoupil.\n\nVzdálenost a nedostatečný věhlas turnaje tak znamenaly, že se jej řada světových tenistů nikdy nezúčastnila. Mezi takovými byli také bratři William a Ernest Renshawovi, bratři Lawrence a Reginald Dohertyovi, William Larned, Maurice McLoughlin, Beals Wright, Bill Johnston, Bill Tilden, René Lacoste, Henri Cochet, Bobby Riggs, Jack Kramer, Ted Schroeder, Pancho Gonzales, Budge Patty, Manuel Santana nebo Jan Kodeš. Další světoví tenisté na grandslam přijeli pouze jednou, včetně hráčů jakými byli Brookes, Ellsworth Vines, Jaroslav Drobný, Manuel Orantes, třicetipětiletý Ilie Năstase a Björn Borg.\n\nPoprvé v roce 1969, kdy se hrálo v brisbanském areálu Milton Courts, došlo k otevření turnaje pro všechny hráče, včetně profesionálů. Vyjma let 1969 a 1971, řada z nejlepších tenistů absentovala až do roku 1982. Mezi důvody stále patřily značná vzdálenost, nevyhovující datum v období Vánoc a Nového roku, stejně tak i nízké finanční odměny. V roce 1970 si americká tenisová liga (National Tennis League) zavázala garancemi své hráče před startem na Australian Open. Řadili se k nim Rod Laver, Ken Rosewall, Andrés Gimeno, Pancho Gonzales, Roy Emerson a Fred Stolle. Australský turnaj pak vyhrál Arthur Ashe.\n\nV roce 1983 na grandslam poprvé přijeli Ivan Lendl, John McEnroe a Mats Wilander, který následně získal singlový titul a krátce poté ještě na konci prosince, vyhrál obě dvouhry v daviscupovém utkání mezi Austrálií a Švédskem konaném ve stejném areálu Kooyong. Po skončení grandslamu 1983 pobídla Mezinárodní tenisová federace australský svaz ke změně dějiště, které pro tak velkou událost nesplňovalo podmínky. V roce 1988 se Australian Open poprvé představilo v novém Flinders Parku, později přejmenovaném na Melbourne Park. Došlo také ke změně povrchu, travnaté dvorce nahradil tvrdý povrch Rebound Ace. Mats Wilander se stal jediným tenistou, jenž dokázal triumfovat na obou z nich.\n\nČtyři singlové tituly si připsal Andre Agassi.\n\nSerena Williamsová vyhrála v roce 2015 šestý titul, což znamenalo rekord otevřené éry, stejně jako se pro toto období stala – ve 33 letech, nejstarší vítězkou. V roce 2017 přidala Serena Williamsová do své sbírky sedmý titul a v 35 letech tak vylepšila svůj vlastní rekord. Srb Novak Djoković dosáhl výhrou v roce 2016 na šestý titul, čímž vyrovnal rekord Roye Emersona ze 60. let dvacátého století. Další dva ročníky 2017 a 2018 patřily Rogeru Federerovi, jenž debutový vavřín vybojoval v sezóně 2004. Roku 2018 vytvořil nový rekord open éry v počtu sedmi finále a šestým titulem se ve statistikách dotáhl na vedoucí dvojici hráčů. Jako první muž historie Švýcar zvítězil na dvou grandslamech šestkrát a ve 36 letech se stal do té doby nejstarším šampionem grandslamu od Australian Open 1972 a Kena Rosewalla. Djoković pak získal v letech 2019 a 2020 další dvě výhry a vytvořil rekord v počtu osmi singlových triumfů.\n\nDo doby, než se stálým dějištěm stal Melbourne Park, bylo také proměnlivé datum turnaje, ať už pro specifické podnebí rozdílných lokalit nebo specifičnost konání události v daném místě.\n\nNapříklad pro ročník 1919 se turnaj konal až v lednu 1920 a následující ročník již v březnu 1920, v roce 1923 se pak v Brisbane uskutečnil v období menšího srážkového úhrnu a nižší teploty v srpnu. Po odehrání ročníku 1976, který skončil až 4. ledna 1977 se organizátoři rozhodli pro posunutí data do konce kalendářního roku. Důvodem bylo zvýšení stále nízké prestiže mezi událostmi velké čtyřky, malé odměny a snaha dohrát turnaj ještě v prosinci, což by znamenalo, že se kalendářní Grand Slam bude rozhodovat v Austrálii a nikoli ve Spojených státech během US Open. Proto pořadatelé následující ročník zahájili již 3. ledna 1977, což se ale setkalo s negativní kritikou a absencí nejlepších tenistů. V letech 1982–1985 se hrálo uprostřed prosince. Po konci grandslamu 1985 došlo k rozhodnutí, že termín následujícího ročníku se posune do druhé poloviny ledna, což znamenalo, že se Australian Open v roce 1986 nekonal.\n\nOd sezóny 1987 je pak lednové datum stálé. Přesto se někteří tenisté jako Roger Federer a Rafael Nadal vyjádřili, že lednový termín je po době Vánoc a Nového roku příliš brzký, a tak pro lepší přípravu a získání nejlepší formy by byl vhodný posun na únor.\n\nTelevizní přenosy byly v roce 2018 zprostředkovány ze všech 17 soutěžních kurtů a podruhé také z 8 tréninkových dvorců. Akreditováno bylo 413 novinářů a 173 fotografů ze 43 států. Během dvou týdnů se uskutečnilo přes tisíc tiskových konferencí. Přenosy byly zprostředkovány do více než 220 teritorií skrze 65 televizních stanic.\n\nV Austrálii byla k roku 2018 držitelem práv na živé vysílání stanice Seven Network, na jejímž prvním programu Channel Seven došlo k přenosu většiny utkání. V asijsko-pacifickém regionu se jednalo o televizní kanály CCTV, iQiyi, Shanghai TV (ČLR), Sony SIX (Indie), Sky TV (Nový Zéland) a Fox Sports Asia. Na evropském kontinentu byl signál šířen v síti Eurosport.\n\nNa Středním východu pak turnaj k roku 2017 přenášely beIN Sports a v subsaharské frankofonní Africe stanice SuperSport a Eurosport. Pokrytí na americkém kontinentu zajišťovala ESPN, jejíž programy ESPN2 a ESPN3 zprostředkovávaly zápasy ve Spojených státech, ESPN International vysílala v Latinské Americe a v Kanadě pak kanál TSN/RDS.\n\nV roce 2015 byly zprostředkovány živé přenosy ze sedmi dvorců – Rod Laver Arena, Hisense Arena, Margaret Court Arena a kurtů č. 2, 3, 6 a 8. Kvalifikace, rozlosování a dětský den přenášela oficiální webová stránka \"AusOpen.com\".\n\nPoprvé v historii byl průběh kvalifikací hlavních soutěží přenášen živě po internetu v roce 2011.\n\nUvedena je celková návštěvnost ročníků:\n\nJména vítězů příslušných soutěží jsou vyryta na poháry:\n\nCelkový rozpočet Australian Open 2020 dosáhl výše 71 miliónů australských dolarů (cca 1,1 miliardy korun), což znamenalo meziroční nárůst o 13,6 %. Vítězové dvouhry obdrželi prémii 4 120 000 australských dolarů (cca 64,5 milionu korun). \n\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl.\n\nNa rozdíl od tří zbývajících grandslamů, které umožnily přístup profesionálům v roce 1968, australský grandslam se profesionálním tenistům otevřel až v roce 1969.\n\nČeskoslovenské finále mužské dvouhry se v Melbourne Parku uskutečnilo v roce 1989, kdy Ivan Lendl porazil Miloše Mečíře 6–2, 6–2, 6–2. Petr Korda vyhrál v roce 1996 mužskou čtyřhru se Švédem Edbergem a poté roku 1998 triumfoval také ve dvouhře.\n\nHana Mandlíková získala dva singlové tituly, když ve finále roku 1980 zdolala Australanku Wendy Turnbullovou a o sedm let později také Martinu Navrátilovou. Jana Novotná si připsala celkem tři trofeje (1995 – ženská čtyřhra; 1988, 1989 – smíšená čtyřhra) a Helena Suková dvě vítězství (1990, 1992 – ženská čtyřhra).\n\nRadek Štěpánek triumfoval s Indem Paesem v mužské čtyřhře roku 2012. Lucie Šafářová ovládla ženskou čtyřhru v letech 2015 a 2017 v páru s Američankou Bethanií Mattekovou-Sandsovou. Ve smíšené soutěži vybojovala Barbora Krejčíková tituly v letech 2019 a 2020.\n\n"}
{"id": "156686", "url": "https://cs.wikipedia.org/wiki?curid=156686", "title": "Pražský mír (1635)", "text": "Pražský mír (1635)\n\nPražský mír ze 30. května 1635, uzavřený mezi císařem a katolickou ligou na jedné straně a Kurfiřtstvím saským na straně druhé, ukončil konflikt mezi říšskými stavy a císařem v rámci třicetileté války, neboť tuto mírovou dohodu až na Bernarda Sasko-Výmarského a lankrabata z Hessen-Kasselu postupně ratifikovali všichni zeměpáni.\n\nVšeobecný mír však v Německu nemohl být nastolen, protože Francie a Švédsko dál pokračovaly v tažení proti císaři. Válka dále trvala až do roku 1648, kdy byl uzavřen vestfálský mír. Přitom bylo přejato mnoho ustanovení přijatých v Pražském míru.\n\nV roce 1634 se Jan Jiří I. Saský nechal vyloučit z neoblíbeného svazku se Švédy. Na císařově straně byl odstraněn u říšských stavů nenáviděný generál Valdštejn coby překážka míru. V Pirně a Litoměřicích několik měsíců delegace císaře a saského kurfiřta projednávaly podmínky smlouvy. Cílem obou zúčastněných stran bylo konečně znovunastolit mír mezi císařem a říšskými stavy. Císaři šlo také o to, aby měl obě ruce volné proti vnějším nepřátelům jeho říše, Francouzům a Švédům. Přitom také doufal ve vojenskou podporu Saska a dalších protestantských říšských stavů.\n\nNejdůležitější územní změnou vyplývající z Pražského míru bylo předání markrabství Horní Lužice a Dolní Lužice do správy saského kurfiřta Jana Jiřího I. skrze tzv. tradiční reces (vypořádání). Obě země, předtím náležící k zemím Koruny české, byly císařem postoupeny Sasku jako vyrovnání válečných dluhů. Právně zůstala markrabství, jež byla dědičně propůjčena rodu Wettinů, až do roku 1815 lénem Koruny české. Roku 1620 pomohl protestantský kurfiřt katolickému císaři Ferdinandu II. při potlačení českého stavovského povstání. Saskému kurfiřtství to navíc vyneslo také čtyři magdeburské úřady.\n\nStavům bylo zakázáno uzavírat dohody mezi sebou stejně jako se zahraničními mocnostmi. To mělo platit pro Heilbronský spolek stejně jako pro katolickou ligu. Rovněž byla přijata jasná pravidla k Říšské válečné ústavě. Císař měl mít jedno jednotné vojsko, jež by se skládalo z oddílů všech říšských stavů. Říšská knížata sice směla držet velení nad vlastním kontingentem, nicméně pouze jako císařští generálové. Důvodem pro sestavení císařského vojska bylo vyhnání cizích vojsk z vlastního území.\n\nPražský mír připravil v mnoha usneseních týkajících se říšského práva půdu pro Vestfálský mír. Ukončení ozbrojených střetů na území císařství to však nepřineslo. Ferdinand II. se domníval, že by se mu mohlo s pomocí spojených říšských stavů podařit vyhnat Švédy a Francouze z říše, aniž by jim musel dělat politické nebo územní ústupky. To se však později ukázalo jako fatální omyl, protože válečné pustošení Německa trvalo ještě dalších více než deset let.\n\n"}
{"id": "156701", "url": "https://cs.wikipedia.org/wiki?curid=156701", "title": "Libeňský zámek", "text": "Libeňský zámek\n\nLibeňský zámek je barokní budova, v letech 1769–1770 rokokově upravená. Nachází se v Zenklově ulici č. 1/35 v Praze 8-Libni. V současnosti v něm sídlí úřad Městské části Praha 8. Zámek je chráněn jako kulturní památka České republiky.\n\nNa místě dnešního zámku původně stávala gotická tvrz, z níž se dochovalo sklepení, přízemní zdivo jižní části a západní křídlo. Roku 1595 tvrz koupila Eliška Hoffmannová, která ji nechala přestavět na renesanční zámek zdobený sgrafity.\n\n25. června 1608 byla v Libeňském zámku podepsána mírová smlouva mezi Rudolfem II. a jeho bratrem Matyášem, známá jako Libeňský mír.\n\nRoku 1662 zámek zakoupilo Staré Město pražské a nechalo jej upravit v barokním slohu. Zámek sloužil jako letní sídlo staroměstských purkmistrů; z této doby se dochoval znak Starého Města nad vstupním portálem. Kromě toho zde byli ubytováváni významní hosté Starého Města, mj. Marie Terezie nebo císař Leopold II.\n\nDalší přestavba proběhla v letech 1769–1770 v rokokovém stylu pod vedením stavitele Jana Josefa Prachnera. Při ní byla vystavěna zámecká kaple Neposkvrněného početí Panny Marie sousedící se zadním dvorem. Kapli zdobí nástropní a nástěnné malby malíře Ignáce Raaba.\n\nVýznam zámku upadal po roce 1848. Byl používán jako špitál po morové epidemii a po bitvě u Hradce Králové roku 1866 jako lazaret. V letech 1882 a 1883 byl z iniciativy Vojty Náprstka přestavěn na první výchovný ústav pro mravně narušenou mládež v Čechách, jehož součástí byla i obecná škola. Tento ústav se později přestěhoval do dnešního zámku Vychovatelna.\n\nZačátkem 20. století proběhly další stavební úpravy a okolo zámku byl vybudován park podle plánů Františka Thomayera, dnešní Thomayerovy sady se školní naučnou stezkou.\nAž do druhé světové války jej vlastnil baronský rod Vandur. Po válce byl hlavní sál upraven jako svatební síň a v zámku byl zřízen Obvodní národní výbor Praha 8. Součástí areálu zámku je v Thomayerových sadech těsně při říčce Rokytce i Löwitův mlýn.\n\nV současnosti zde sídlí část úřadu MČ Praha 8, nacházejí se zde například kanceláře starosty. Konají se zde svatby v obřadní síni i v zámecké kapli Neposkvrněného početí Panny Marie.\n\n\n"}
{"id": "156703", "url": "https://cs.wikipedia.org/wiki?curid=156703", "title": "Asociace tenisových profesionálů", "text": "Asociace tenisových profesionálů\n\nAsociace tenisových profesionálů nebo Sdružení tenisových profesionálů (anglicky Association of Tennis Professionals, krátce ATP) je organizace sdružující mužské profesionální tenisty hrající na mezinárodní úrovni.\n\nOrganizace byla založena roku 1972 v čase, kdy se odehrával grandslam ve Forest Hills, aby zastupovala zájmy profesionálních tenistů. Dnes mimo jiné organizuje (nebo zaštiťuje) většinu mezinárodních turnajů v rámci takzvané ATP World Tour a dohlíží na sestavování uznávaného žebříčku tenistů, podle kterého jsou obvykle nasazováni do turnajů.\n\nOrganizace ATP zaznamenává historické rekordy mužského profesionálního okruhu – rekordy ATP Tour a každoročně na závěr sezóny také nejlepším hráčům uděluje – ceny ATP.\n\nTurnaje ATP World Tour zahrnují kategorie Grand Slam, ATP World Tour Masters 1000 (dřívější název \"ATP Masters Series\"), ATP World Tour 500, ATP World Tour 250, ATP Challenger Series, a Turnaje Futures. Organizace také pořádá každoroční Světový pohár družstev v Düsseldorfu a Blackrock Tour of Champions pro seniory. Turnaje Futures pořádá organizace ITF, přesto jsou hodnoceny v rámci ATP Tour a hráči za ně získávají body do žebříčku ATP.\n\nSpolečně s Mezinárodní tenisovou federací ATP zaštiťuje \"ATP Challenger Series\", turnaje lokálního významu s nižším finančním ohodnocením do 150 000 dolarů a možností účasti i domácích hráčů, kteří nefigurují na žebříčku ATP. Jejich počet je proměnlivý, obvykle kolem 150–180 za rok.\n\nOrganizace ATP a ITF se zavázaly, že Světová skupina od Davis Cupu 2009 bude bonifikována až 500 body pro úspěšné hráče.\n\n\n"}
{"id": "156714", "url": "https://cs.wikipedia.org/wiki?curid=156714", "title": "Enti", "text": "Enti\n\nEnti, též Pastýři stromů, sindarsky Onodrim, jsou stromům podobné bytosti z fiktivního světa Středozemě J. R. R. Tolkiena.\n\nJeště před počátkem Hvězdných věků, když byli stvořeni trpaslíci (viz Aulë), Aulëho manželka Yavanna se zalekla, neboť poznala, že trpaslíci i Ilúvatarovy děti (elfové a lidé) se budou pramálo ohlížet na to, co vytvořila. Předstoupila se svými starostmi před Manwëho a vyslovila přání, aby se stromy staly mluvčími všech \"olvar\" (rostlin). Manwë se podivil této myšlence, ale Yavanna mu odpověděla, že přesto byla obsažena v Hudbě, \"Ainulindalë\". Tu Ilúvatar způsobil, že Manwë opět slyšel Hudbu a všiml si i věcí, jež mu dříve unikly. Manwë pak Yavanně vyjevil Ilúvatarův záměr: Až procitnou Děti, přijdou mezi \"olvar\" a \"kelvar\" duchové a někteří s nimi zůstanou a budou je chránit.\n\nEnti byli vytvořeni jako ochránci \"olvar\", rostlin, které na rozdíl od \"kelvar\", zvířat, neměly možnost se bránit nebezpečí. Proto se entům také říká Pastýři stromů. Enti vynikali vzrůstem a velkou silou, dosahovali výšky kolem pěti metrů a rukama dovedli drtit kámen. Enti pili zvláštní nápoje, po nichž rychle rostli; tohoto nápoje se napili také Smíšek a Pipin a poté výškou převyšovali všechny ostatní hobity.\n\nEnti byli málo známou rasou a mnoho se o nich neví, žili samotářsky a nemíchali se do věcí jiných národů. Nenáviděli skřety a trpaslíky, kteří káceli stromy, a hodně si vážili elfů, kteří se také starali o lesy a probudili v entech touhu mluvit.\n\nEnti procitli v Prvním hvězdném věku ve hvozdech Středozemě, a zde je později objevili elfové, nazvali je \"Onodrim\" (sg. \"Onod\") a naučili je mluvit. Postupem času si enti vytvořili vlastní jazyk, který používali jen v hovoru mezi sebou a jiné národy se ho nikdy nenaučily, tento jazyk byl velmi rozvláčný a trvá dlouho jím něco sdělit.\n\nEntů si ale časem všiml Melkor a chtěl mít plemeno stejně silné, a tak vytvořil trolly, jimž se též říkalo zlobři. Zlobři byli sice silní, ale nebyli moc chytří a stejně jako skřeti (které Melkor stvořil ze zmučených elfů) také zlobři nenáviděli denní světlo a pokud se jich dotkly sluneční paprsky, zkameněli. Přesto napáchali mnoho škod.\nDo dějin Prvního věku zřejmě enti významněji zasáhli pouze jednou, a to když pobili část trpaslíků, kteří zahubili krále Thingola a vyplenili jeho palác Menegroth. Od těch dob enti (a také elfové) nemají trpaslíky příliš v lásce.\n\nOd počátku Druhého věku začalo entů ubývat, došlo k potopení Beleriandu, ve kterém byly jedny z největších hvozdů. Númenorejci začali ve Středozemi ve velkém těžit dřevo na stavbu lodí, nové stromy však nesázeli. Enti se prakticky udrželi jen ve Fangornu, hvozdu na jihovýchodě Mlžných hor. Entky se jim začaly vzdalovat, protože se věnovaly spíše zahradnictví a pěstování, zatímco enti raději nechávali stromy přirozeně růst. Jednou se proto všechny entky sebraly a odešly do Hnědých zemí za řekou Anduinou, které se nacházejí severně od Sauronovy říše Mordoru. Některé lidské znalosti zemědělství zřejmě pocházely právě od entek. \n\nEnti čas od času stále chodili entky navštěvovat, ale postupně stále řidčeji. Jednou se po mnoha letech Stromovous rozhodl opět entky navštívit, ale našel jejich země zpustošené Sauronem a válkou Posledního spojenectví. Od těch dob se už s entkami nikdy nesetkali, ačkoli je hledali v mnoha zemích. Enti už se tak nemohli rozmnožovat, takže jich stále ubývalo - enta je sice obtížné zahubit a mohou žít nesmírně dlouhý život, ale mnozí enti postupem času přestanou mluvit a chodit a \"zestromovatí\", stanou se z nich obyčejné stromy.\n\nEnti se prakticky po celý Třetí věk nijak neprojevovali, přesto se v Rohanu (ležícím jižně od Fangornu) vyprávěly pověsti o tom, že v lese přebývá tajemná síla, chránící stromy. Ani elfové už se s enty nestýkali - např. Galadriel se poprvé se Stromovousem setkala až po Válce o Prsten, Legolas uvádí, že enta nikdy neviděl. Jediní, kdo tedy s enty zřejmě udržoval jakýsi kontakt, byli čarodějové - konkrétně Gandalf, který byl jedním ze Stromovousových přátel, a Saruman, který se snažil vypátrat všechna tajemství Fangornu.\n\nTeprve na samém konci Třetího věku do Fangornu uprchli hobiti Peregrin se Smělmírem a setkali se Stromovousem. Jejich vyprávění o zlu, které Saruman spáchal (zničení části Fangornu, vypěstování vlastního plemene skřetů), ho rozhněvalo natolik, že svolal všechny fangornské enty a huorny a vytáhl s nimi proti Železnému pasu. Ten byl jejich silou zcela zničen až na Sarumanovu citadelu Orthank, která byla dílem Dúnadanů a odolala síle entů. Všichni tamní skřeti byli pobiti. Na popud Gandalfa se pak velká část huornů vypravila na pomoc oblehnutému Helmovu žlebu a pobila prchající Sarumanovu armádu. Ještě jednou pak enti zasáhli do Války o Prsten - když král Théoden jel s vojskem Rohirů na pomoc Gondoru, poslal Sauron mohutnou skřetí armádu, aby napadla slabě chráněný Rohan. Skřeti však narazili na enty a byli jimi rozehnáni.\n\nVe Čtvrtém věku enti zřejmě zcela vymizeli z lidských dějin. Postupně asi všichni zestromovatěli a už nikdy nenašli své ženy. Tolkien přesto ponechal určitou naději, že by to mohlo být i jinak:\n\"\"Ale co stromolidi, ti obři, jak by se jim dalo říkat? Vážně se povídá, že za Severním rašeliništěm viděli jednoho, co byl větší než strom a není to dlouho.\" - \"Kdo to říká?\" - \"Třeba můj bratránek Jindra. Dělá pro pana Bulíka v Záhoří a chodí na lov do Severní čtvrtky. Viděl ho.\" - \"Možná že to říká. Váš Jindra pořád říká, že něco viděl; a třeba vidí i věci, který nejsou.\" - \"Ale tenhle byl velký jako jilm a chodil - sedm metrů krok, když vůbec.\" - \"Tak se vsadím, že vůbec nechodil. Asi viděl opravdovskej jilm a nic jinýho.\" - \"Ale tenhle chodil, říkám ti; a na Severním rašelinisku nejsou jilmy.\" - \"Tak ho tam Jindra nemoh vidět.\"\"\n\nZ celé historie známe jména jen šesti entů, byli to:\n\nNeví se přesně jak vznikl tento národ, bylo to nejspíš „zestromovatěním“ některých entů, nebo „entovatěním“ stromů. Huorni byli velmi zlí a nenáviděli každého, kdo vkročil do jejich lesa, lákali pocestné do pasti a zabíjeli je. Jen enti jim dokázali poručit, ale zatímco entů ubývalo, huornů přibývalo a hluboké lesy začaly být nebezpečné. Jeden z huornů byl znám jako Dědek Vrbák a žil ve Starém hvozdě na východ od Kraje. Pokud se huorni rozzuří, dovedou velmi rychle cestovat; a dokážou se zahalit stínem.\n\nJazyk entů je složitý, zpěvavý, s tendencí k opakování. Připomíná šumění a zvuky lesa. Protože každé slovo v sobě má obsahovat celý příběh věci, již označuje, entština je velmi zdlouhavá a velmi dlouho trvá, než se jí něco vyjádří. Pro tuto složitost se entštině nikdy nenaučily jiné národy, dokonce ani elfové. Avšak enti se kvůli potřebě dorozumění celkem snadno naučili některým jiným jazykům, protože žijí dlouho a nová slova nikdy nezapomínají.\n\nOživlé stromy se vyskytují v některých pověstech a pohádkách (v Česku jsou například známy oživlé stromy z ruské filmové pohádky \"Mrazík\", které jsou entům velmi podobné). Přestože Tolkien mohl být nějakou pověstí ovlivněn, hlavním motivem pro něj byla jeho láska ke stromům. Skutečná inspirice přišla z drobnosti v Shakespearově Macbethovi, v němž se Tolkien v mládí dočetl, že Macbeth nebude poražen, \"dokud birnamský les nezteče dunsinanský hrad\", a byl hořce zklamán, že nepřátelští vojáci pouze použili usekané větve z birnamských stromů k maskování - Tolkien si tehdy mohl představoval stromy, které táhnou do války.\n\nEnti se vyskytují i ve filmovém zpracování Pána Prstenů. \n\nVe Futuramě: Benderova hra se objevuje parodie na Stromovouse, který je použit jako dřevo k rozdělání ohně.\n\nTolkienovy oživlé stromy jako mocné a nebezpečné bytosti se vyskytují v celé řadě pozdější fantasy, hrách na hrdiny a počítačových hrách, uveďme například , Heroes of Might and Magic nebo Warcraft. Přestože se zpravidla nenazývají enti, jsou očividně inspirovány Tolkienovým světem. \n\nExistují plány na vztyčení sochy Stromovouse od Tima Tolkiena, Tolkienova pravnuka, poblíž jeho původního domu v Moseley v Birminghamu. (anglická stránka)\n\n"}
{"id": "156716", "url": "https://cs.wikipedia.org/wiki?curid=156716", "title": "Dokumentace pro stavební povolení", "text": "Dokumentace pro stavební povolení\n\nDokumentace pro stavební povolení slouží pro účely stavebního řízení a vydání stavebního povolení, případně ohlášení, podle tzv. \"Stavebního zákona\". Obsah a rozsah dokumentace pro stavební povolení definuje \"vyhláška č. 499/2006 Sb.\" v příloze 1, případně \"vyhláška č. 146/2008\" o dokumentaci dopravních staveb. Dokumentaci zpracovává fyzická osoba oprávněná podle zákona č. 360/1992 Sb. k projektové činnosti ve výstavbě – projektant.\n\n\n"}
{"id": "156718", "url": "https://cs.wikipedia.org/wiki?curid=156718", "title": "Tarcisio Bertone", "text": "Tarcisio Bertone\n\nTarcisio Bertone, SDB (* 2. prosince 1934, Romano Canavese) je italský salesián a kardinál, bývalý arcibiskup janovský (2002–2006) a bývalý kardinál státní sekretář Vatikánu a camerlengo.\n\nNarodil se 2. prosince 1934 v Romano Canavese, poblíž Turína, jako páté z osmi dětí. Základního vzdělání se mu dostalo ve Valdocco v Turíně. V Turíně také absolvoval střední školu Liceo Salesiano Valsalice, kterou provozovali salesiáni. Zde hrál fotbal, který si oblíbil.\n\nPo střední škole nastoupil do noviciátu u salesiánů Dona Boska v Pinerolo. Časné řádové sliby složil 3. prosince 1950.\n\nNa kněze byl vysvěcen 1. července 1960 biskupem Albino Mensou, který ho poslal na teologické studium v Turíně, kde získal licenciát z teologie po vypracování práce pojednávající o toleranci a náboženské svobodě. Poté pokračoval ve studiích v Římě, kde získal licenciát a posléze doktorát z kanonického práva na téma: \"Řízení církve v myšlení papeže Benedikta XIV\".\n\nOd roku 1967 vyučoval morální teologii na Ateneo Salesiano v Římě, které se v roce 1973 stalo Papežskou salesiánskou univerzitou. Na této univerzitě také vyučoval mnoho let mezinárodní právo a práva menšin.\nPři revizi kodexu kanonického práva spolupracoval v její poslední fázi a vyvíjel úsilí k jejímu přijetí partikulárními (místními) církvemi.\nV roce 1988 patři do skupiny kněží, kteří doprovázeli tehdejšího kardinála Josepha Ratzingera při jednání o smíření s arcibiskupem Marcelem Lefebvrem.\nV roce 1989 se stal rektorem Papežské salesiánské univerzity.\n\nDne 4. června 1991 byl jmenován arcibiskupem ve Vercelli, nejstarší diecéze v Piemontu. Na biskupa byl vysvěcen 1. srpna 1991 biskupem Albino Mensou, spolusvětiteli byli biskupové Luigi Bettazzi a Carlo Cavalla. Dne 28. ledna 1993 byl v italské biskupské konferenci jmenován předsedou komise Pax et Iustitia.\n\nDne 13. června 1995 byl jmenován sekretářem Kongregace pro nauku víry. Z titulu této funkce ho Jan Pavel II. pověřil zveřejněním třetího fatimského tajemství.\n\nV prosinci 2002 byl jmenován janovským arcibiskupem, při konzistoři 21. října 2003 byl jmenován kardinálem. Papež Benedikt XVI. ho poté, co odešel na odpočinek Angelo Sodano, jmenoval 22. června 2006 kardinálem státním sekretářem. Této funkce se ujal 15. září téhož roku. O necelý rok později, 4. dubna 2007 ho Benedikt XVI. jmenoval camerlengem. Od rezignace Benedikta XVI. až do začátku pontifikátu nového papeže Františka formálně vedl církev a byl hlavním představitelem Vatikánu. Jeho rezignaci na funkci státního sekretáře papež František přijal dne 31. srpna 2013, přičemž jej požádal, aby zastával funkci až do 15. října 2013.\n\nDne 20. prosince 2014 rezignoval na post camerlenga a jeho nástupcem se stal kardinál Jean-Louis Tauran\n\nV roce 2017 začal v souvislosti s nákladnou rekonstrukcí kardinálova bytu soud se dvěma bývalými vysokými úředníky vatikánské dětské nemocnice Bambino Gesu. Giuseppe Profiti a Massimo Spina čelí obžalobě z odklonu 422 000 Euro na provedení stavebních prací a dalších úprav. Sám kardinál Bertone obviněn nebyl, zaplatil však 150 000 Euro jako kompenzaci škod na pověsti nemocnice.\n\n\n\n"}
{"id": "156722", "url": "https://cs.wikipedia.org/wiki?curid=156722", "title": "Snina", "text": "Snina\n\nSnina (maďarsky \"Szinna\") je okresní město ležící v Prešovském kraji nedaleko hranic s\nUkrajinou, je hospodářským a správním centrem regionu. V roce 2017 zde žilo 19 855 obyvatel.\n\nJe to nejvýchodněji položené Zemplínské město, nacházející se na soutoku řek Pčolinka a Cirocha. Je obklopeno pohořími Laborecká vrchovina, Bukovské vrchy a Vihorlatské vrchy. Na západě se otevírá do Cirošské doliny. Je východiskem do Chráněné krajinné oblasti Vihorlat, která je sopečného původu, a do Národního parku Poloniny, který je od roku 1993 spolu s přilehlými oblastmi Ukrajiny a Polska součástí mezinárodní Biosférické rezervace Východní Karpaty vyhlášené organizací UNESCO na ochranu pralesovitého společenství.\n\n\nMěstský znak je převzat z historické pečeti z 19. století a znázorňuje hamr, t. j. žlab, vodní kolo s konstrukcí, kladivo a kovadlinu. Barvy znaku jsou: štít zelený, kolo s konstrukcí zlaté, žlab, kovadlina a kladivo stříbrné. Vzácností schváleného znaku města Snina je skutečnost, že takový zaměstnanecký symbol je mezi městskými znaky ojedinělý a je cenným obohacením dosavadního celostátního soupisu městských znaků. Autorem grafického návrhu městského znaku je Dezider Barta.\n\nPrvní písemná zmínka pochází z roku 1317.\n\n\n\n\n\n\n\n\n\nSnina leží na regionální jednokolejné železniční trati Humenné – Stakčín na které jsou každé dvě hodiny mimo špičku a ve špičce každou hodinu vypravovány osobní vlaky Humenné – Stakčín. Ve městě se nacházejí tři železniční stanice : Snina, Snina mesto a Snina predmestie.\n\nMěstem prochází silnice I/74 (Strážske – Humenné – Snina – Ubľa státní hranice).Je zde centrální autobusová zastávka Snina – Náměstí,ze které jezdí autobusy převážně do Humenného a okolních obcí ale aji do Prahy, Plzně, Brna a Uherského Hradiště.\n\nVětší města v okruhu Humenného :\n\nSportovní činnost ve městě Snina se rozvíjí individuální i účelově, přičemž zde funguje mnoho sportovních klubů organizujících sportovců, např. fotbalový MFK Snina, tenisový, turistický, jezdecký, šermířský, stolní, šachový, basketbalový, lyžařský, 2 zápasnické a 3 volejbalové.\n\nNa území města a v RO Sninské rybníky se nacházejí tyto sportovní zařízení:\n\n\nMilovníci zimních sportů mohou využít lyžařské vleky v obci Parihuzovce (16 km od Sniny) nebo vlek v Uliči (31 km od Sniny ).\n\n\nV současnosti se v Snině nachází 6 mateřských, 6 základních a 4 střední školy :\n\n\n\n\nMěsto Snina uzavřelo partnerství s těmito městy :\n\n\n\n"}
{"id": "156723", "url": "https://cs.wikipedia.org/wiki?curid=156723", "title": "Meistriliiga", "text": "Meistriliiga\n\nMeistriliiga je nejvyšší fotbalovou soutěží v Estonsku. Tak jako v mnoha jiných zemích s podobným klimatem, i v Estonsku začíná sezóna v březnu a končí v listopadu. V soutěži hraje 10 týmů, hraje se čtyřkolově. Poslední tým soutěže sestupuje a je nahrazen vítězem druhé nejvyšší soutěže (Esiliiga). Předposlední tým hraje dvoukolové play-off s druhým týmem Esiliigy.\n\n"}
{"id": "156728", "url": "https://cs.wikipedia.org/wiki?curid=156728", "title": "Senica", "text": "Senica\n\nSenica je slovenské okresní město ležící v Trnavském kraji. Žije zde obyvatel.\n\nSenica se nachází v severovýchodní části Záhorské nížiny, na jejím rozhraní s Myjavskou pahorkatinou v povodí říčky Teplice, v nadmořské výšce 208 metrů.\n\nPrvní písemná zmínka o městě pochází z roku 1256.\n\n\n\n\n\n\n\n"}
{"id": "156729", "url": "https://cs.wikipedia.org/wiki?curid=156729", "title": "Pezinok", "text": "Pezinok\n\nPezinok je okresní město ležící na jihozápadě Slovenska. Žije zde  obyvatel.\n\nMěsto leží 18 kilometrů severovýchodně od Bratislavy na úpatí Malých Karpat. Pezinkem protéká potok Saulak (Cajloch) a Rači potok. Sousedí s okresy Senec, Bratislava, Malacky a Trnava.\n\nPezinok sice nemá přímý styk se státní hranicí, ale nejbližší hraniční přechod do Rakouska je vzdálen pouze 25 km, do Maďarska přibližně stejně.\n\nÚzemí, na kterém se dnes rozkládá město Pezinok, se v písemných materiálech poprvé vzpomíná v listině z roku 1208 jako „terra Bozin“. V následujících stoletích se město postupně změnilo z hornické osady na vinařské městečko po druhé vlně německé kolonizace na počátku 16. století. Snaha měšťanů a obyvatel Pezinku o získání práv svobodného královského města vyvrcholila 14. června 1647, kdy král Ferdinand III. Pezinku tyto privilegia udělil.\n\nV 17. a 18. století zažíval Pezinok svůj největší rozkvět a patřil mezi nejbohatší města Uherska. Jeho sláva a bohatství bylo založeno na produkci kvalitních vín. V 19. století začalo postupné zprůmyslňování města; byla zde založena první továrna na výrobu kyseliny sírové v Uhersku, továrna na výrobu jehel a také velká cihelna. Dočasnou konjunkturu v 19. století způsobilo především obnovení těžby zlata v katastru Pezinku a zavedení železnice, čímž se Pezinok stal nejdůležitějším městem Malokarpatské vinařské oblasti.\n\nPrvní polovina 20. století představovala úpadek města. V této době nebylo v Pezinku většího průmyslového podniku, což zároveň s poklesem vinařské produkce způsobilo masivní vystěhovalectví do Ameriky. Postupné zlepšení začalo až po skončení druhé světové války.\n\nDnes je Pezinok moderním okresním městem s vybudovaným průmyslem (zejména dřevozpracující, cihlářská a stavební výroba), kvalitní vinařskou produkcí, rozvinutým obchodem a zajímavými historickými památkami. Pro město je charakteristické historické centrum s typickými měšťanskými domy, ulicemi v pravidelném síťovém půdorysu a zbytky původních hradeb. K nejvýznamnějším kulturně památkám patří zámek z 13. století, čtyři historicky i architektonicky cenné kostely a renesanční radnice.\n\n\nVe městě se narodili:\n\n\n\n"}
{"id": "156737", "url": "https://cs.wikipedia.org/wiki?curid=156737", "title": "Eliteserien", "text": "Eliteserien\n\nEliteserien (i fotball for menn) je nejvyšší fotbalovou soutěží v Norsku. V letech 1990–2016 nesla název Tippeligaen, po svém hlavním sponzorovi, společnosti Norsk Tipping, provozovazeli národní loterie. V soutěži hraje 16 mužstev, dva poslední sestupují do nižší soutěže zvané Adeccoligaen.\n\nV letech 1937–1948 se soutěž jmenovala Norgesserien, v letech 1948–1962 Hovedserien (hlavní liga), v letech 1963–1989 1. divisjon (1. divize).\n\nV roce 1990 se stal vítězem nově pojmenované soutěže Tippeligaen Rosenborg, o rok později klub Viking FK. Dalších 13 sezón (1992-2004) dominoval soutěži Rosenborg. V následujícím roce triumfovala Vålerenga. V roce 2006 se pak na vrchol opět vyšplhal Rosenborg. Rok poté ligovou soutěž ovládl Brann Bergen. V roce 2008 slavil úspěch Stabæk, poté už se na trůn dostal opět tým z Trondheimu, Rosenborg.\n\nPo sezóně 2016 se Norský fotbalový svaz rozhodl ligu přejmenovat na Eliteserien.\n\nV sezoně 2007 se v útoku týmu Odd Grenland objevoval Zbyněk Pospěch. Jeho účinkování v Tippeligaen však nebylo příliš úspěšné, klub navíc sestoupil do druhé nejvyšší soutěže. V prosinci roku 2007 přestoupil do klubu Viking Stavanger fotbalista Martin Fillo. Jeho spoluhráčem se ve druhé polovině roku 2008 stal i Josef Kaufman. V létě 2011 byl uskutečněn přestup Bořka Dočkala do Rosenborgu Trondheim. Hráčem Tromsø IL se stal Zdeněk Ondrášek.\n\nSigurd Rushfeldt, Bengt Sæternes, Rade Prica, Magne Hoseth, Ruben Yttergård Jenssen, Veigar Páll Gunnarsson, Ole Martin Årst, Bořek Dočkal\n\n\"Aktuální k sezóně 2016 (včetně)\"\nZdroje:\nPozn.: v závorce je uveden počet vstřelených gólů nejlepších střelců. Barvy k počtu gólů u nejlepších střelců znamenají: , , , , \n\n"}
{"id": "156738", "url": "https://cs.wikipedia.org/wiki?curid=156738", "title": "Bánovce nad Bebravou", "text": "Bánovce nad Bebravou\n\nBánovce nad Bebravou jsou slovenské okresní město v Trenčínském kraji. V roce 2005 zde žilo 20 639 obyvatel, na konci roku 2018 pak 18 082 obyvatel.\n\n\n\n\n\n"}
{"id": "156739", "url": "https://cs.wikipedia.org/wiki?curid=156739", "title": "Hájkova kronika", "text": "Hájkova kronika\n\nHájkova kronika (originálně \"Kronika česká\", původním pravopisem \"Kronyka Czeska\") je česky psaná humanistická kronika o dějinách českého národa, kterou napsal kněz Václav Hájek z Libočan. Hájek napsal kroniku „od nepaměti“, začíná upozorněním na předslovanské osídlení českých zemí a poté se věnuje slovanskému osídlení od vzniku národa pod Babylonskou věží a dílo uzavírá korunovace Ferdinanda Habsburského českým králem (1527). Kroniku psal autor ve 30. letech 16. století, vydána byla roku 1541 (kvůli požáru města a problémům s investory se distribuce posunula až do roku 1543).\n\nVesměs nikdy nebylo pochyb o vysoké literární hodnotě díla. Jazykem používaným v kronice je stručná, snadno čtivá čeština blízká lidové řeči. Na rozdíl od pozdějšího Daniela Adama z Veleslavína autor kroniky jazyk zbytečně nekomplikuje a nezdobí. Hájek byl vypravěčem vysokých kvalit, což dokládá i oblíbenost kroniky u čtenářů (zvláštní význam nabyla kronika v pobělohorské době, kde na jedné straně katolický autor nebyl podezřelý pro nábožensky intolerantní oficiální prostředí a kniha, psaná čtivou češtinou a často protiněmecky namířená, neztrácela půvab ani pro samotného českého čtenáře). Celá kronika byla náročný tiskařský počin, jedno z hlavních děl tiskárny Jana Severina mladšího. Zajímavý je soubor ilustrací zhotovených pro kroniku.\n\nNejkontroverznější složku díla představuje faktografie. Na chyby poukazovali autoři již od vydání, nicméně důležitá je kritika osvícence Gelasia Dobnera a kritika Františka Palackého způsobila na dlouho naprosté zavržení kroniky. Faktografie dodnes zůstává kontroverzní, nicméně bylo podniknuto několik vážných pokusů o obhajobu „sedmilháře“ Václava Hájka - například Zdeněk Beneš poukázal, že ve srovnání s dalšími humanistickými kronikami patří ta Hájkova mezi kritičtější. Opravenou a doplněnou verzí Hájkovy Kroniky je dnes takřka neznámá kronika Jana Františka Beckovského s názvem \"Poselkyně starých příběhův českých\" z roku 1700, která měla v té době už nedostupnou Hájkovu Kroniku nahradit (její moderní vydání se připravuje na Pedagogické fakultě Univerzity Karlovy).\n\nVáclav Hájek z Libočan se narodil na konci 15. století v zemanské utrakvistické rodině pravděpodobně jako druhorozený syn, neboť byl poslán na církevní dráhu. Nevíme sice kde a co Hájek studoval, ale víme, že jeho vzdělání nebylo příliš vysoké. Roku 1520 nastupuje Hájek jako utrakvistický farář v Kostelci u Budyně nad Ohří. O rok později mění působiště i vyznání a stěhuje se do Zlonic, kde se ujímá postu kaplana. Od té doby jeho církevní kariéra rostla, ale kvůli personálním neshodám často měnil své působiště. Postupně zastával například místa kazatele u sv. Tomáše na Malé Straně, místo faráře a správce zlatého dolu ve Starém Rožmitále u Lva z Rožmitálu, a potom i místo děkana na Karlštejně. Právě spojení církevního úřadu s výnosným postem světským je pro Hájka typickým. Možná na Karlštejně v roce 1533, ještě před sesazením z úřadu, ho zastihuje prosba českých šlechticů o sepsání Kroniky české. Historici se totiž domnívají, že si z karlštejnské knihovny vybral několik knih, které pak užíval jako dobové prameny. Další knihy, se kterými Hájek pracoval, mu byly zapůjčeny z knihoven samotných šlechticů nebo z knihovny Pražského hradu.\n\nKronika byla psána v letech 1533 (někdy uváděno 1534) až 1539. V roce dokončení dostal Hájek královo privilegium, kde byla vymezena autorská práva autora na 10 let od vydání a byli stanoveni cenzoři (nejvyšší sudí dvorský, Jan Starší Popel z Lobkowicz, místosudí, Jan Hodějovský z Hodějova, a Heřman Sedlecký od Dubu), kteří měli dílo schválit před tiskem. O dva roky později byla kronika schválena a dána k vytisknutí v nákladu 1000 kusů. Tiskárnu Jana Severína však postihl požár Malé Strany a Hradčan, přičemž všechny dosud vytištěné listy shořely, takže kronika vyšla až v roce 1543.\n\nKniha začíná dvěma předmluvami. V té první, sepsané Hájkem, je vyzdvižena tradice a důležitost kronik „všecky věci, které su napsány v Zákoně Starém, nic jiného nejsu než kroniky kteréž předkem od Mojžíše, vnuknutím Božským sepsány su potom i od jiných pro vzdělání lidí buducích ješto ty a takové věci su nám potřebné, znáti a věděti ne pro samo toliko našich srdcí potěšení, ale i pro zprávu a naše spasení“ dále pak nutnost shromažďování faktů o minulosti národa a navazuje slovy: „i zdálo se osobám některým … aby takové věci v hromadu jednu sneseny byly, o to největší péči měli tito: urozený pán Jindřich Berka z Dubé, nejvyšší sudí Království českého, Jan Hodějovský z Hodějova, místosudí Království českého … Mistr Brykci z Lycka, kteříž netoliko mne za to žádali, ale i nutili“ a dokládá svoji snahu o nestrannost „Já zajisté nechtěl jsem se uchýliti napravo, ani nalevo, než to aby se položilo neb psalo, což pravého jest … A nemouž to nikterak býti, aby jeden takové věci spisuje, těm lidem sobě odporným (kališníci a luteráni), všem se zachovati ráčil“ a nezapomíná pochválit svou vytrvalou, pilnou a poctivou práci. Předmluvu druhou má na svědomí právník, vyznavač luterské víry, Mistr Brikcí z Licka, který se pozitivně vyjádřil k Hájkově činnosti. Po předmluvách následuje seznam jmen šlechticů, kteří se na vydání kroniky podíleli, s jejich erby. Poslední dva erby patří Václavu Halašovi z Radimovic, který náklad financoval, a Václavu Hájkovi z Libočan.\n\nHájek začíná samotnou kroniku popisem rozmístění německých a slovanských kmenů po stavbě Babylónské věže. Vychází z toho, že praotec Čech přišel do země jménem Bohemie (Boiohaemum), tedy pojmenovaného území, které již předtím někomu náleželo (Boemům, Markomanům), přičemž tuto pověst datuje do roku 644 a v závislosti na letopočtu jsou pak uváděny všechny další události. Vedle hlavní linky, která je tvořena konáním českých panovníků, je zde věnována pozornost i některým událostem z dějin okolních států. Ovšem vzhledem k tendenční interpretaci dějin Hájkem jsou tyto velmi redukovány a nejsou příliš sledovány do důsledků. Například boji o investituru věnoval Hájek 11 řádků s přilehlou glosou „Císař Jindřich laupil kostely“. Naopak době Husově a husitské věnuje velkou pozornost, jsa si vědom dopadu této doby na vývoj dějin českých až po nástup Habsburků. Samotného Husa nepodrobuje z pochopitelných důvodů velké kritice (v řadách šlechty se nacházelo mnoho utrakvistů a sám Hájek jím byl dříve též), jak by se dalo čekat, ale počínání husitů již odsuzuje. Velmi pečlivě líčí počínání Jana Žižky z Trocnova ještě předtím, než se dostal do čela husitů. Dílo je zakončeno slavnostní korunovací Ferdinanda Habsburského českým králem a slovem Amen.\n\nV kronice jsou zaznamenány výrazné klimatologické výkyvy, přírodní katastrofy a požáry. Je ilustrována, vše důležité je shrnuto v marginálních glosách (poznámky u kraje textu), jejichž abecední rejstřík je vzadu svazku za přiloženými seznamy obcí, šlechtických a církevních majetků.\n\nOdklon od historických faktů v Kronice české byl jasný již jeho současníkům i následující generaci, která ale, v čele s Adamem Veleslavínem, Hájkovi „bájivost a básnivost“ nezazlívala. Ovšem jedním z těch, kdo Hájkovi \"naletěli\", byl jeho současník, arcibiskup olomoucký Jan Skála z Doubravky, který se o něj opíral při psaní své kroniky \"Historiae Regni Boiemiae\". Kronika česká se stala oblíbeným a ceněným čtivem i uznávaným historickým pramenem. Nesmíme zapomenout, že Hájek měl přístup k mnoha zdrojům, které byly zničeny během malostranského požáru, včetně Zemských desek. Vzhledem ke katolické interpretaci dějin nebyla kronika pálena ani zakazována jezuity. Dokonce jezuita a historik Bohuslav Balbín se stal dalším z těch, kdo své dílo podepřel Hájkovými výmysly.\n\nPrvním, kdo se postavil ke kronice kriticky, byl kněz, historik, první český dějezpytec a spoluzakladatel Královské české společnosti nauk Gelasius Dobner, který se dostal k latinskému překladu piaristy Viktorina od sv. Kříže k připravovanému vydání kroniky (pravděpodobně pod patronátem Františka Antonína Berky z Dubé). V letech 1764-86 vydal Dobner (34 let po Viktorinově smrti) šest dílů kroniky (Viktorinův překlad sahající do roku 1198) i se svou obsáhlou kritikou, kterou napsal rovněž latinsky a pokračoval s překladem do 70. let 13. století, který ale nevydal. Jinde se o Hájkovi vyjádřil jako o \"sedmilháři a nactiutrhači\". Sice \"Konec učinil hájkování v českých dějinách\", ale sklidil velký odpor u svých kolegů buditelů za hanobení díla, které je napsáno starou češtinou a velebí české dějiny. O něco menší kritiku sklidil další hájkobijec a zastánce pravdy Josef Dobrovský, který zhodnotil Kroniku českou v cyklu \"Kritické pokusy jak očistit starší české dějiny od pozdějších výmyslů\". Na rozdíl od Dobnera dokázal „modrý abbé“ upoutat pozornost i nálezem několika českých středověkých rukopisů ve stockholmské Královské knihovně.\n\nJak už bylo výše zmíněno, ani František Palacký neotálel s odepsáním Hájka. Nezbývalo mu ale nic víc, než shrnout to, co už Dobner a jeho učitel Dobrovský publikovali. \"„Celý dějezpyt a dějepis český nezná většího škůdce nad muže tohoto, který dav se do spisování obšírné kroniky české, jal se neslýchanou nestoudností nejen vymýšleti a na drobno líčiti dle zdání svého příběhy nebývalé, ale i podkládati jim za prameny spisy rovněž smyšlené a od nikoho, ani od spisovatele samého nevídané. A toto veliké pásmo lží a klamů chytře ukrytých, za kteréžto my na místě spisovatelově styděti se musíme, podáno jest národu našemu za pravou kroniku roku 1541, a za takovou přijato a přijímá se bohužel ode mnohých až podnes! … Kalem Hájkovým naprzněny zůstaly potom více méně pohříchu všecky kroniky české, až teprve Dobner obšírným svým komentářem odkryl učenému světu všecku nečistotu pramene toho.“\"\n\nPřestože se jednalo o populární dílo, bylo vydáváno poměrně málo. Po prvním vydání v roce 1541 byla nejdříve kronika vydána roku 1596 v německém překladu městského písaře Johanna Sandela (\"Böhmische Chronica\"), německy vyšla ještě v letech 1697 a 1718. V letech 1764–1786 vydával Gelasius Dobner slavný latinský kritický překlad (\"Annales Hageciani\" – vydání není úplné). Podruhé vydal český text ve formě reprintu Jan Ferdinand ze Schönfeldu ve své tiskárně v roce 1819. O moderní kritickou edici kroniky se pokusil Václav Flajšhans po první světové válce (1918-1933), ovšem toto vydání obsahuje pouze část kroniky. Výtahy z kroniky připravil Jaroslav Kolár v roce 1981 (\"Kronika česká\"). Edici celého českého textu kroniky připravil jazykovědec Jan Linka k vydání v roce 2013 (\"Kronika česká\").\n\nDnes se na Hájka nahlíží jako na člověka, který hleděl primárně na svůj osobní prospěch. Některé pasáže z Kroniky české by mohly být pravdivé, což ale nelze nijak doložit kvůli působení požáru a drancování švédské i saské armády na Malé Straně během třicetileté války. Je především pramenem dobové nálady a pro lingvisty pramenem „negermanizovaného“ českého jazyka před dobou temna. Z díla je patrná snaha jedince zalíbiti se výše postavené skupině, bez ohledu na možné následky, které si nepříliš vzdělaný a neuvědomělý Hájek nedokázal představit.\n\n\n\n"}
{"id": "156742", "url": "https://cs.wikipedia.org/wiki?curid=156742", "title": "Excessive Speed", "text": "Excessive Speed\n\nExcessive Speed je závodní počítačová hra, kterou vydal Iridon Interactive v roce 2001. Demoverze obsahuje 2 tratě a 2 autíčka, plná verze 14 tratí (a možnost jezdit je v opačném směru) a 7 autíček.\n\nKaždou trať je možná hrát v následujících třech módech:\n\nHra více hráčů je možná pouze na splitscreenu. V multiplayeru mohou hru hrát 2–4 hráči. V případě Track fighter módu je na trati vždy takový počet počítačem ovládaných autíček, aby byl celkový počet závodníků 8.\n"}
{"id": "156744", "url": "https://cs.wikipedia.org/wiki?curid=156744", "title": "Elma", "text": "Elma\n\nElma může znamenat:\n\n\n"}
{"id": "156745", "url": "https://cs.wikipedia.org/wiki?curid=156745", "title": "Drahanská vrchovina", "text": "Drahanská vrchovina\n\nDrahanská vrchovina je geomorfologický celek, spadající pod Brněnskou vrchovinu. Na západě sousedí s Boskovickou brázdou a Bobravskou vrchovinou, na jihu s Dyjsko-svrateckým úvalem a Vyškovskou bránou, na východě s Hornomoravským úvalem a na severu se Zábřežskou vrchovinou. Je nazvána podle městysu Drahany na Prostějovsku, který je nejvýše položenou obcí její východní části.\n\nNejvyšší bod Skalky, který dosahuje 735 m n. m., se nachází ve východní části, označované jako Konická vrchovina (droby, slepence, břidlice, ostrůvky prvohorních devonských vápenců u Javoříčka a Mladče). Dalšími podcelky Drahanské vrchoviny jsou Moravský kras, v němž vystupují na ploše téměř 100 km čtverečních prvohorní devonské vápence, a Adamovská vrchovina, složená hlavně z žuly a granodioritu, která byla rozrušena třetihorními tektonickými pohyby a činností řek. Seznam dalších nejvyšších a nejprominentnějších vrcholů obsahuje Seznam vrcholů v Drahanské vrchovině.\n\nNa Drahanské vrchovině převládají prvohorní (karbonské) horniny usazené. Na velké části jsou také poměrně mocné čtvrtohorní usazeniny. Reliéf Moravského krasu vzniká v důsledku rozpouštění hornin a postupně se tak vytváří typická krajina s povrchovými a podzemními krasovými jevy.\n\nDrahanská vrchovina leží v klimatické oblasti mírně teplé, mírně vlhké, vrchovinné. Atmosférické srážky se pohybují v rozmezí 616–711 mm za rok. Ve vegetačním období je průměrná teplota 12,5 stupňů Celsia. Vzhledem k poloze i vzhledem k neexistenci velkých průmyslových podniků je zde jedno z nejčistších ovzduší v České republice. V roce 2008 ovšem expanduje výroba plastových akrylátových van a příslušenství v okolí nejvyšších partií vrchoviny – zejména obec Suchý (původní výrobní hala o velikosti několika hektarů se rozšiřuje o 70 %), a tak v tomto důsledku kvalita ovzduší v této části Drahanské vrchoviny výrazně klesá – firma RIHO v obci Suchý ohlásila IRZ (www.irz.cz) v roce 2007 6740 kg styrenu/ovzduší/rok. V zimním období bývají zpravidla partie nad 500 metrů nad mořem pokryty souvislou sněhovou pokrývkou.\n\nDrahanská vrchovina leží ve srážkovém stínu Českomoravské vrchoviny, která zadržuje většinu srážek přinášených západními větry. Je velmi chudá na povrchové vodní zdroje i na zásoby podzemních vod. Nemá velké toky, jedná se o pramennou oblast tvořící rozvodí řek Moravy a Svratky. Drobné potoky jsou odváděny říčkou Hanou a Hloučelou do Moravy a Litavou a Svitavou do Svratky.\n\nNacházejí se zde jak lesy jehličnaté, tak lesy s převahou listnáčů. V jehličnatých lesích roste smrk obecný, borovice lesní, modřín opadavý, douglaska tisolistá a jedle bělokorá. V lesích s převahou listnáčů se zejména vyskytuje buk lesní, dub zimní, dub letní, habr obecný, javor klen, bříza bělokorá, ojediněle lípa, jírovec maďal, osika obecná aj. Z keřů je velmi hojný bez hroznatý, bez černý, maliník obecný a mnoho druhů ostružiníků. V lesích roste poměrně velké množství hub.\n\nDrahanská vrchovina má poměrně dobré ekologické podmínky, vyskytuje se zde množství živočichů.\n\nVe studii, ve které Renčo, Čermák a Čerevková v 27 březových lesích na Slovensku a České republice zjišťovali výskyt hlístic, byla jejich nejvyšší koncentrace zjištěna právě na Drahanské vrchovině.\n\nRudy byly v této oblasti těženy jen výjimečně a těžba měla jen menší hospodářský význam. Mezi nejvýznamnější patřila naleziště železné rudy v oblasti Olomučan, Rudice, Habrůvky a Josefova. Na tuto těžbu sahající daleko do historie upozorňuje naučná stezka \"Cesta železa Moravským krasem.\" Další lokalitou, kde se těžila železná ruda již v dobách Keltů, byla oblast kolem Malého, resp. Starého Hradiska. Ze stavebních surovin se v současnosti těží převážně droby, lomový kámen, v Moravském krasu dobíhá těžba vápence. V oblasti Křtin a Jedovnic jsou naleziště mramoru.\n\n\n\n\n\n\n\n\n\n\nČernov, Obrova noha, Staré Hradisko\n\nBlansek, Boskovice, Čertův hrádek u Okluk, Čertův hrádek (Olomučany), Dědice, Doubravice, Holštejn, Horákov, Hrádek u Babic, Ježův hrad, Kuchlov, Lečenec, Luleč, Melice, Myslejovice, Nový hrad, Obřany, Otaslavice, Plankenberk, Plumlov, Pustiměř (Zelená Hora), Račice, Ronov, Rytířská jeskyně, Smilovo hradisko, Stagnov, Starý Plumlov, Stražisko (Grünberk), Svitávka, Úsobrno, Vildenberk\n\nBystřec, Hamlíkov, městečko Holštejn, Sokolí, Típeček, Vilémov\n\nBoskovice, Konice, Křtiny, Plumlov, Přemyslovice, Rájec nad Svitavou\n\nJednov (nepřístupný), Kořenec (nepřístupný), Malé Hradisko (nepřístupný), Němčice (nepřístupný), Ostrov u Macochy (nepřístupný), Petrovice, Přemyslovice (nepřístupný), Rudice (přístupný – muzeum), Ruprechtov (přístupný)\n\nKostel Jména Panny Marie ve Křtinách, kostel Panny Marie Bolestné ve Sloupě, kostel Navštívení Panny Marie v Jednově, kostel Narození Panny Marie ve Vranově.\n\nBetonové bunkry na Vyškovsku, Huť Františka, Sousoší husitských bojovníků, vápenka Velká dohoda\n\nAlexandrova rozhledna, Babí lom, Malý Chlum, Podvrší u Veselice, Strom\n\nVysílač Hády, Vysílač Kojál, Radiolokační stanice Skalky\n\nAž do 12. století byla Drahanská vrchovina velmi řídce osídlena, většinu z území tvořily hluboké lesy, jejím územím procházelo několik obchodních stezek. Ve 13. století dostávala vznikající šlechta od krále rozlehlá území, na kterých začala vznikat (případně se rozšiřovat) světská i církevní panství. Jejich centry se staly hrady Blansek, Boskovice, Dědice, Doubravice, Grünberk (Stražisko), Holštejn, Nový hrad, Obřany, Račice, Starý Plumlov, Vildenberk a další. V rámci velké (nebo též německé) kolonizace přišlo na území vrchoviny velké množství kolonistů z Bavorska, Dolních Rakous, Dolního Saska, ale i z Holandska a Flander. Po moravských markraběcích válkách a husitských válkách došlo k vylidnění této oblasti a zániku mnoha vsí, přičemž zde začal převládat český živel.\nDrsná a zemědělsky málo výnosná Drahanská vrchovina již nepřitahovala nové osadníky a katastry zaniklých vsí obvykle zarostly lesem. Území bylo nadále využíváno zemědělsky, k těžbě dřeva a částečně i k těžbě surovin. Mnoho původních panských sídel zaniklo a vznikla nová centra panství, která se nacházela většinou na okraji Drahanské vrchoviny v níže položené oblasti. Bylo to Blansko, Boskovice, Habrovany, Konice, Plumlov, Pozořice, Račice, Rájec nad Svitavou, Šebetov a Vyškov. V průběhu staletí zde nevyrostlo žádné významné město, v době průmyslové revoluce zde nevznikl žádný významný podnik a obyvatelé, kteří se nezabývali zemědělstvím, začali cestovat za prací do měst, ležících v níže položených okolních oblastech. V roce 1935 došlo v jihovýchodní části zalesněného území Drahanské vrchoviny ke vzniku vojenské střelnice (Vojenský výcvikový prostor Vyškov). Po vzniku Protektorátu Čechy a Morava bylo v rámci programu germanizace a konečného řešení české otázky vysídleno 33 obcí Drahanské vrchoviny, přičemž záminkou bylo rozšíření vojenské střelnice. Po druhé světové válce se obyvatelstvo vrátilo do svých vesnic zpět. Vojenská střelnice byla zachována v rozsahu z roku 1935 – nyní Vojenský újezd Březina. Za druhé světové války bylo na jižní části Drahanské vrchoviny zbudováno značné množství betonových bunkrů, jež byly součástí vojenského cvičiště a které zůstaly zachovány dodnes. V roce 1944 byl mezi Ruprechtovem a Račicemi vysazen partyzánský oddíl Jermak, který na Drahanské vrchovině působil až do konce války.\nAni po ukončení druhé světové války nedošlo na Drahanské vrchovině k rozvoji průmyslu, oblast byla využívána spíše zemědělsky. Od 70. let 20. století docházelo v rámci Jednotných zemědělských družstev k rozvoji nezemědělské výroby, která zajišťovala zaměstnanost pro značnou část pracovních sil. Po roce 1989 postupně docházelo k rušení těchto činností a snižování počtu pracovníků v zemědělství, čímž se výrazně zvýšil počet lidí dojíždějících za prací do center na okraji Drahanské vrchoviny, jako jsou Blansko, Boskovice, Brno, Prostějov a Vyškov.\n\nDrahanská vrchovina je nezatížena intenzívní průmyslovou výrobou a až na výjimky se jedná o oblast s nejčistším vzduchem. Dochází zde k rozmachu cyklostezek a ke stále většímu využívání pro rekreační účely. V zimě je díky sněhové pokrývce oblíbeným místem pro běžecké lyžování. Na několika místech existují značené a upravované běžecké okruhy.\n\n\n"}
{"id": "156750", "url": "https://cs.wikipedia.org/wiki?curid=156750", "title": "Reflex", "text": "Reflex\n\nReflex je základní funkční prvek nervové soustavy. Je to neměnná automatická odpověď organismu na dráždění receptorů zprostředkovaná reflexním obloukem. Podle okolností vzniku lze reflexy dále rozdělit na nepodmíněné a podmíněné (získané).\n\nReflexní oblouk se skládá (v nejsložitějším případě) z čidla (receptoru), dostředivé (aferentní) dráhy, ústředí (centra), odstředivé (eferentní) dráhy a nakonec z výkonného orgánu (efektoru).\n\nNejjednodušší druh reflexu se skládá jen ze dvou nervových buněk (neuronů): Aferentní (senzorický, dostředivý) neuron vede vzruch přes jedinou synapsi na eferentní (motorický, odstředivý) neuron. Celou dráhu tedy tvoří jen ony dva, byť třeba i dlouhou.\n\nKupříkladu během \"protahovacího reflexu\", který prostřednictvím svalových vřetének ovlivňuje délku kosterních svalů, probíhá reflexní oblouk míchou, drážděný i výkonný orgán jsou stejné (svalové vřeténko), jedná se tedy o míšní reflex. Tak tomu je např. při \"patelárním reflexu\": Po úderu kladívkem na šlachu čtyřhlavého svalu stehenního (\"lig. patellae\") se automaticky vymrští noha.\n\nMonosynaptický reflex se vyznačuje extrémně konstantní hodnotou prahu dráždivosti.\n\nPři polysynaptickém reflexu je do reflexního oblouku zapojen alespoň ještě jeden další neuron (interneuron). Prahová hodnota vzruchu není konstantní, nicméně nepodléhá velkým výkyvům.\n\nNepodmíněné reflexy jsou jednoduché, zcela automatické reakce. Jsou vrozené s trvalým spojením smyslového a výkonného orgánu, za odpovídajících podmínek se dostavují vždy a stereotypně. Jejich existence je předem dána geneticky určeným průběhem nervových vláken.\n\n\nPodmíněné reflexy jsou typem učení. Na rozdíl od nepodmíněných se podmíněné reflexy vytvářejí pouze jako dočasné, opakovanými situacemi se mohou posilovat nebo naopak vyhasínají, pokud chybí podněty, které je vyvolaly. Podmíněný reflex vznikne např. pokud při krmení psa zazvoníme, po zhruba dvaceti opakováních stačí pouze zazvonit a pes začne slinit, jako kdyby dostával potravu: Pavlovův reflex.\n\nPodmíněné reflexy vznikají takzvaným podmiňováním, které může být dvojího druhu. Klasické podmiňování označuje situaci, kdy je typická reakce (např. slinění psa) na typický podnět (jídlo) nahrazena stejnou reakcí, ale na jiný podnět (zvuk zvonku, vysílaný zpočátku při podávání jídla). Po čase nemusí být primární podnět přítomný a reakce je přítomna stále. Při delší absenci primárního podnětu (jídlo podané po zvonku) však dochází k vyhasínání reakce (ztrácí biologický smysl). Nejsilnějším podmíněným reflexem je chuťová averze, která vzniká při negativních pocitech, které provázejí (následují) příjem potravy (silná nevolnost po požití jídla, donucování k jídlu, zejména u dětí). Druhým typem je operantní (instrumentální) podmiňování, spojené s činností subjektu. Podmiňování může být pozitivní (odměna za činnost) nebo negativní (trest). Pokud po určitém chování (dítě poprosí) přijde odměna (například bonbón), dítě bude prosit častěji. Naopak trest vede k potlačení nežádoucího chování. Operantní podmiňování je používáno při výchově (např. dětí, psů) a při drezuře zvířat. Studiem klasického podmiňování (někdy též Pavlovova) se zabýval ruský lékař Ivan Petrovič Pavlov, operantní podmiňování se váže se jmény John Watson, Burrhus Frederic Skinner a E. L. Thorndike.\n\n\n"}
{"id": "156751", "url": "https://cs.wikipedia.org/wiki?curid=156751", "title": "Matěj Kopecký", "text": "Matěj Kopecký\n\nMatěj Kopecký (24. února 1775 Libčany – 3. července 1847 Koloděje nad Lužnicí) byl český loutkový divadelník. Mezi nositeli českého národního obrození zaujal navždy význačné postavení.\n\nMatěj Kopecký byl synem loutkáře Johanese Kopeckého, proto také do školy chodil jen krátce. Jeho cesta k loutkařině však byla klikatá a dlouhá. Jako šestnáctiletý se stal z vůle svých rodičů poddaným malého panství Lažanského na Blatensku. Odtud odešel do Prahy, kde se vyučil hodinářem. Po vyučení se oženil v Miroticích s Rozálií Holzäpfelovou a po vzoru svého tchána se stal trhovcem. V roce 1798 byl povolán na vojnu, odkud byl propuštěn až v roce 1809. Z poslední vojenské kapitoly svého života se vrátil jako vojenský vysloužilec – invalida. Pokračoval v obchodnickém životě (obchodoval mj. s knoflíky a velbloudí srstí), ale už zájmově provozoval loutkové divadlo.\n\nV roce 1819 se rozhodl pro loutkářský život a podal si žádost ke krajskému úřadu v Písku o propůjčení jednoroční licence „K provozování mechanických představení“. Tu musel poté každoročně prodlužovat.\n\nV Kvíčalovské chalupě v Miroticích (Rybářská ul. čp. 112) žil v letech 1795 až 1836. Pak se přestěhoval do Přečína (místní část Vacova u Strakonic). Zde pokračoval v provozování loutkářských představení.\n\nPoslední měsíce svého života prožil v Kolodějích nad Lužnicí u svého přítele Václava Šonky, kde také zemřel. Byl pochován v Týně nad Vltavou.\n\nMěl 15 dětí, dospělosti se dožilo jen šest. Tři z nich – synové Josef, Václav a Antonín – se také věnovali loutkářství. \n\nKopecký byl vlastenec, hrál česky a je přezdíván „patriarcha českého loutkářství“. Jeho hlavní témata byla Faust, český Honza a čerti.\n\nHry: \"Oldřich a Božena\", \"Loupežníci na zámku\".\n\nV rodě Matěje Kopeckého se v loutkářské tradici dosud úspěšně pokračuje.\n\nNa jeho tvorbu také navazovali Jiří Trnka a Hermína Týrlová.\n\nJeho popularitě významně pomohl Mikoláš Aleš (rodák z Mirotic), který nakreslil jeho podobiznu. O Matěji Kopeckém se zmiňuje také Josef Václav Frič, který ve 40. letech 19. století navštívil jeho představení \"Doktor Faust\".\nSlavná postava Matěje Kopeckého byl také Kašpárek.\n\n"}
{"id": "156754", "url": "https://cs.wikipedia.org/wiki?curid=156754", "title": "Texas (hudební skupina)", "text": "Texas (hudební skupina)\n\nTexas je hudební skupina ze skotského města Glasgow, hrající pop, blues rock a blue-eyed soul. Kapelu založil v roce 1986 Johnny McElhone, který dříve působil ve formacích Altered Images a Hipsway. Ostatními členy kapely jsou Sharleen Spiteri (zpěv a kytara), Tony McGovern (kytara, zpěv), Alistair Manson McErlaine (kytara), Johnny McElhone (basskytara), Eddie Campbell (klávesy), Michael Bannister (klávesy), Neil Payne (bubny). Jméno kapely je převzato z filmu Wima Wenderse \"Paris, Texas\". Svůj debut měli na půdě univerzity v Dundee v dubnu roku 1988. Následující rok vydala kapela své první album \"Southside\" s hitem „I Don't Want a Lover“, které kapelu katapultovalo na přední pozice světových hitparád. Za dobu existence se prodalo více než 38 milionů kusů alb skupiny Texas.\n\nKu příležitosti 25. výročí existence si kapela připravila kompilační album \"Texas 25\", jež vyjde 16. února 2015. Na nahrávání se podílela hudební formace Truth & Soul. Na desce se objeví osm starých nově nahraných hitů a čtyři novinky. Jednou z nich je i singl „Start a Family“, jenž vyšel 6. ledna 2015 a k němuž se plánuje i videoklip s Alanem Rickmanem v hlavní roli.\n\n\n"}
{"id": "156766", "url": "https://cs.wikipedia.org/wiki?curid=156766", "title": "Akr", "text": "Akr\n\nAkr (ang. acre [eikr]) je anglo-americká plošná jednotka o velikosti přibližně 0,4 ha. Patřila do soustavy tzv. imperiálních jednotek.\n\nPůvodně byla definována jako plocha pole, které zoral rolník s párem volů za jeden den, tedy obdobně jako české jitro.\ncož odpovídá obsahu čtverce o straně přibližně 63,6 m.\n\n\n\n"}
{"id": "156768", "url": "https://cs.wikipedia.org/wiki?curid=156768", "title": "Marco Pantani", "text": "Marco Pantani\n\nMarco Pantani (13. ledna 1970 Cesena – 14. února 2004 Rimini) byl italský profesionální cyklista, přezdívaný Il pirata. Nejslavnějším rokem jeho života byl rok 1998, kdy vyhrál dva nejprestižnější závody světa Tour de France a Giro d'Italia, což se zatím v jednom roce povedlo pouze sedmi cyklistům – on byl tím sedmým.\n\nV roce 1999 byl během Gira diskvalifikován pro domnělé nepovolené užití krevních preparátů – v jeho krvi byl nalezen zvýšený obsah červených krvinek. Zemřel 14. února 2004 na předávkování kokainem.\n\nPozději vyšlo najevo, že během Tour de France 1998, kterou vyhrál, dopoval. Měl užívat zakázanou látku EPO.\n\n"}
{"id": "156773", "url": "https://cs.wikipedia.org/wiki?curid=156773", "title": "Noemi", "text": "Noemi\n\nNoemi je ženské křestní jméno hebrejského původu. Jméno vzniklo z hebrejského – \"Na'omi\" nebo \"No'omi\" a význam jména se vykládá jako \"radost, půvab, slast\". Další variantou jména je \"Noema\". V maďarském občanském kalendáři má Noémi svátek 22.dubna.\n\nNaomi je také japonské jméno a je tvořené slovy (nao) \"čestná, spořádaná\" a (mi) \"krásná\".\n\n\n"}
{"id": "156786", "url": "https://cs.wikipedia.org/wiki?curid=156786", "title": "1990 v dopravě", "text": "1990 v dopravě\n\nTento článek obsahuje seznam událostí souvisejících s dopravou, které proběhly roku 1990.\n\n\n\n\n\n\n\n\n\n\n\n\n\n"}
{"id": "156791", "url": "https://cs.wikipedia.org/wiki?curid=156791", "title": "Litochoro", "text": "Litochoro\n\nLitochoro je řecká obec nacházející se v jižní části Střední Makedonie, zhruba 90 km od Soluně v regionální jednotce Pieria. Obec leží asi 5 km od pobřeží Thermského zálivu na samém úpatí pohoří Olymp, a to přímo pod jeho nejvyšším vrcholkem, horou Mytikas. První zmínka o Litorochu pochází z doby, kdy Dionýsos navštívil Olymp. Litochoro je oblíbeným výchozím bodem pro ty, kteří se vydávají na vrcholek Mytikas.\n"}
{"id": "156792", "url": "https://cs.wikipedia.org/wiki?curid=156792", "title": "Blouznivci našich hor", "text": "Blouznivci našich hor\n\nBlouznivci našich hor je soubor povídek českého spisovatele Antala Staška. Tématem je život v Krkonoších a spiritismus (proto název \"blouznivci\"). Vydán byl roku 1896 v Praze.\n\nRomán Dvě horské dívky vypráví nešťastný příběh dvou dívek, poodhaluje duchověrce (spiritismus) a přibližuje dobu a prostředí, ve kterém žili.\nOba příběhy se odehrávají nedaleko sebe v Krkonoších. Jedinou jejich společnou postavou je však pouze dohazovač Bobek, věčně opilý a negramotný povaleč, který se neúspěšně snaží spojit dohromady Růženku s Petříkem kvůli vidině dvouset zlatých a honbě rodičů za penězi. Bobek byl ovšem také členem tamějšího spiritistického „sboru sv. Václava“. Spiritismus (víra v duchy a příchod nového mesiáše) byl v Čechách přejat z Německa a brán jako určitá reforma víry, což se ale nelíbilo církvi.\n\nÚstřední postavou prvního příběhu je Růženka, milé a pěkné děvče, které bylo v mládí vychováváno v Praze, kvůli panskosti její matky mlynářky. Avšak po smrti jejího otce ji matka stáhla zpět do mlýna, ona ale četla mnoho světových autorů, především Byrona, a tak se v mlýně nudila. Později se však zamilovala do studenta práv Čeňka a chtěla už se vdávat, jenže Čeněk onemocněl a brzy zemřel. Potom se o ni začal zajímat jeho přítel a ošetřovatel doktor Boukal, pragmatický a introvertní člověk, který se jí ale moc nelíbil.\n\nPo nějakém čase přijel domů syn chudé sousedky kněz Jeník, s kterým se Růženka již od dětství přátelila, který se ale teď zbláznil a jelikož říkal z blouznění její jméno, přinesla jí jeho matka, která neuměla číst, jeho deník, aby si ho přečetla. Z něho se dozvěděla, že ji Jeník tajně miloval, ale nedokázal jí to říct, dále se z něj dočetla o ráně do hlavy, kterou utrpěl a která byla pravděpodobně příčinnou jeho šílenství a paranoii. Matka jí však zakázala vycházet z domu a Jeník brzy na to zemřel.\n\nJejí matka se pak ale dozvěděla o její účasti na spiritistických schůzkách a poslala ji za trest k tetě. Tam jí po několika měsících přišel dopis s prosbou, aby se vrátila domů a dala rodičům peníze z věna, na opravu, již tak zadluženého, mlýna po povodni. Teta i strýc jí radili aby to nedělala a zachránila alespoň sebe, ale neposlechla je. Po několika měsících soudních přenic a pronásledování věřiteli bylo nakonec vše ztraceno a rodina se musela přestěhovat do volné chaloupky tety, kde nakonec příběh končí. Růženka se probudila ze snového světa knížek, stržena vírem tvrdé reality, s kterou se ale dokázala smířit.\n\nDruhý příběh začíná odchodem Petříka, syna sedláka, z domu, protože mu rodiče nechtějí povolit vztah s chudou dcerou kováře Františkou. Byl do ní totiž blázen a pokaždé když ji měl nablízku, ho měla plně ve své moci. Nakonec se chtěli vzít, protože s ní čekal dítě, ale Petříkovi ještě nebylo dost (jenom 22) a otec mu to nedovolil, takže si Františka usmyslela, že se oba zastřelí u skály, jenže ona se zabila už v kovárně a zdrcenému Petříkovi to pak naštěstí rozmluvili rodiče. Prací se pak snažil zahnat žal.\n\nDílo je typické smícháním různých příběhů a rozvádění mnoha vedlejších příhod, které mohou vést až ke ztracení čtenáře v ději.\n"}
{"id": "156793", "url": "https://cs.wikipedia.org/wiki?curid=156793", "title": "Quintanilla de Onsoña", "text": "Quintanilla de Onsoña\n\nQuintanilla de Onsoña je španělská obec v provincii Palencia autonomního společenství Kastilie a León. Místo se nachází v nadmořské výšce 886 m nad mořem a má něco přes 200 obyvatel.\n\n"}
{"id": "156795", "url": "https://cs.wikipedia.org/wiki?curid=156795", "title": "Metaxa", "text": "Metaxa\n\nMetaxa (řecky Μεταξά) je řecká pálenka, kterou poprvé připravil Spyros Metaxas v roce 1888. Je to směs brandy, koření, a vína.\n\nMetaxa je jedinečný řecký nápoj s dlouhou tradicí. Jeho autor Spyros Metaxas jistě v roce 1888 netušil, že se jeho značka stane jedním ze symbolů slunného Řecka. K výrobě pětihvězdičkové Metaxy se používají tři druhy sluncem vysušených vinných hroznů, které se destilují a zrají nejméně 5 let v pryskyřičných dubových sudech.\n\nPo skončení procesu zrání se destilát míchá s archivními ročníky muškátových vín, výtažky z růžových okvětních lístků a tajemnou směsí řeckých bylin, které pak ještě půl roku zrají – tím se výrobní proces liší od postupů používaných u brandy. Tato tradiční receptura se předává z generace na generaci více než 100 let. Obsah alkoholu se pohybuje kolem 38 %.\n\nPrvní část produkce Metaxy začíná dvojitou destilací několika různých vín (hlavně ze sušených hroznů odrůd Savatiano, Sultana a Rhoditis). Výsledný destilát je uložen ve sklepích, v relativně malých (300-350 L), zbrusu nových dubových sudech, obvykle francouzských (francouzský dub má menší póry než dub ze Severní Ameriky). Tím se zpomaluje přenos chuti mezi sudem a alkoholem v něm obsaženým, výsledkem je jemnější a rafinovanější chuť konečného výrobku. Některé z destilátů jsou přesunuty pro další zrání do velkých sudů (objem přibližně 3 m). Ty se pak používají k hlavní části směsi. Doba zrání může být od tří (tři hvězdičky) do 30 let (Grand Reserve).\n\nVe druhé části procesu, který se děje současně s první, zrají bílá vína v použitých sudech od Metaxy. To víno získá hlubokou karamelovou barvu s velmi bohatou vůní, charakteristických pro vína moschatto. Patří mezi ně vůně sušeného ovoce, levandule, bílých růží a náznaky různých koření. Výsledná chuť je bohatá a sladká.\n\nTřetí část procesu je nejvíce střeženým tajemství společnosti a jen málo lidí zná přesný postup a přesný recept. Směs je připravena z různých koření, růžových lístků a dalších rostlinných látek určených k aromatizaci. Konečný produkt má velmi komplexní a aromatické znaky, skládající se z vůní růží, pepře, bobkového listu, skořice a muškátového oříšku. Takto připravené směsi je umožněno rozvíjet své chuti po dobu nejméně šesti měsíců. Pak je po ochlazení na -6 °C přefiltrována.\n\nTyto tři směsi jsou smíchány v konečné fázi procesu, tak aby byla co nejvěrněji udržena kvalita, chuť, barva a vůně brandy.\n\nMetaxa se dodává v šesti hlavních typech: tři hvězdy, pět hvězd, sedm hvězd, dvanáct hvězd Grand Olympian Reserve, dvanáct hvězd a Private Reserve. Počet hvězd představuje počet let zrání směsi v sudu. Pěti hvězdová Metaxa je oproti tří výrazně sušší a alkoholově výraznější. Sedm a dvanáct hvězd je chutnějších a komplexní. V dvanácti hvězdové je velmi nápadná chuť brandy. Dvanácti hvězdová \"Grand Olympian Reserve\" byl první dvanáctiletý druh Metaxy, do které se nepřidává žádné víno a je sušší než standardních dvanáct hvězd. Ten byl zaveden až později a obsahuje muškátové víno z ostrova Samos. Metaxa \"Private Reserve\" je nejstarší člen rodiny Metaxa. Na trhu je pouze 5000 číslovaných karaf Metaxa Private Reserve obsahující destiláty ve věku 30 let ze sudů rodinny Spyros Metaxas.\n\nNa oslavu 120leté historie a mezinárodního úspěchu byl na trh uveden ojedinělý produkt Metaxa AEN. Pro celý svět bylo naplněno unikátní tekutinou z legendárního Sudu číslo 1 pouze 1888 křišťálových, ručně zlacených dekantérů z „Crystal de Sévres“. Sud číslo 1 střeží dědictví Metaxy. \n\n\n"}
{"id": "156797", "url": "https://cs.wikipedia.org/wiki?curid=156797", "title": "Jan Ullrich", "text": "Jan Ullrich\n\nJan Ullrich (* 2. prosince 1973, Rostock, Německo) je bývalý německý profesionální cyklista.\n\nJe vítězem Tour de France z roku 1997, kromě toho v tomto závodě skončil pětkrát druhý (v letech 1996, 1998, 2000, 2001 a 2003) a jednou třetí (v roce 2005). V roce 2006, po ukončení kariéry Lance Armstronga, se čekal Ullrichův útok na druhé vítězství v Tour de France, ale byl obviněn z dopingu. Svou stájí T-Mobile byl stažen ze závodu a později propuštěn. 26. února 2007 ukončil kariéru.\n\nKromě trofejí v Tour de France vyhrál Ullrich mimo jiné také etapový závod Vuelta a España v roce 1999 nebo Tour de Suisse v letech 2004 a 2006. Je též držitelem zlaté olympijské medaile ze závodu s hromadným startem na letních olympijských hrách v Sydney v roce 2000. Na téže olympiádě skončil v časovce druhý.\n\nV únoru 2012 byl arbitrážním soudem shledán vinným z užívání dopingu a odsouzen zpětně ke ztrátě všech svých výsledků od 1. května 2005. Ullrich tak přišel o vítězství v Tour de Suisse z roku 2006 a třetí místo v Tour de France z roku 2005.\n\nJe ženatý a má dceru z prvního manželství (s Gaby Weissovou).\n\n"}
{"id": "156799", "url": "https://cs.wikipedia.org/wiki?curid=156799", "title": "Konec (Červený trpaslík)", "text": "Konec (Červený trpaslík)\n\nKonec (anglicky \"The End\") je první epizoda britského sci-fi sitcomu \"Červený trpaslík\". Poprvé byla odvysílána 15. února 1988 na kanálu BBC2, v České televizi pak 8. ledna 1999. Než byla schválena konečná podoba scénáře, BBC odmítla během tří let tři jeho předchozí varianty. Natáčení a produkce seriálu se navíc zpozdily díky stávce elektrikářů v BBC a byly obnoveny až po vyřešení všech problémů.\n\nNa těžařské lodi Červený trpaslík dojde k nehodě, kterou přežije pouze jeden člověk, Dave Lister, který je toho času za trest ve stázové komoře. Palubní počítač Holly odvede loď do hlubokého vesmíru a až radiace dosáhne bezpečné úrovně, propustí Listera z komory. Jenže mezitím uplynuly tři miliony let...\n\nDave Lister a Arnold Rimmer byli přiděleni k opravě zařízení na výdej kuřecí polévky na vesmírné těžařské lodi Červený trpaslík. Rimmer je Listerův nadřízený, je také panovačný, puntíčkářský a nesnesitelný, což je přesný opak bohémského a veselého Listera. Mezi oběma dojde k hádce a Rimmer napíše Listera do hlášení. Rimmer je také ctižádostivý a později se pokusí složit zkoušku z vesmírného inženýrství (již podvanácté), jenže místo učení si taháky popíše celé tělo. Rimmerovi plán nevyjde, neboť si text napsaný černou fixou setře a následně psychicky zkolabuje. Mezitím je Lister předvolán do kapitánovy kanceláře. Kapitán Hollister udělí Daveovi trest 18 měsíců ve stázové kóji a propadnutí platu za přechovávání kočky jménem Frankenstein, kterou si Lister přivezl z dovolené na Titanu a která neprošla karanténou.\n\nPoté, co je Lister uvězněn ve stázi, zfušuje Rimmer opravu tepelného štítu. Dojde k havárii a celá loď je zasažena smrtelnou dávkou radiace. Celá posádka zahyne, avšak březí kočka Frankenstein bezpečně uzavřená ve skladišti přežije a přivede na svět koťata. Po třech milionech let, kdy radiace konečně klesne na bezpečnou úroveň, pustí lodní počítač Holly Listera ze stáze. Holly se snaží poslednímu žijícímu člověku vysvětlit, že celá posádka je mrtvá, ale Dave to stále není schopen pochopit. Když to konečně začne chápat, zeptá se Hollyho, zda je tedy na lodi úplně sám. Ten mu odpoví, že prakticky vzato ano, načež se objeví holografická simulace Rimmera. Lister brzy zjišťuje, že se Arnold za ty tři miliony let vůbec nezměnil, je stále stejně nesnesitelný. Oba se vzápětí setkají s Kocourem, jedním ze vzdálených potomků Frankensteina, z nichž se za tři miliony let vyvinul druh Felis sapiens.\n\nLister měl před nehodou plán: chtěl si koupit farmu na Fidži, chovat zde ovce a krávu a tři koně. A tak v nastalé situaci prohlásí: \"Já mám svůj plán! A taky mám kočku. Sice to není Frankenstein, ale kočka to je. Holly? Změň kurz na Fidži! Dej si pozor, Země, - sliz se vrací domů!!!\"\n\n\n"}
{"id": "156800", "url": "https://cs.wikipedia.org/wiki?curid=156800", "title": "Eino Leino", "text": "Eino Leino\n\nEino Leino (rodným jménem Armas Einar Leopold Lönnbohm; 6. července 1878 - 10. ledna 1926) byl finský básník a novinář, považovaný za jednoho z největších básníků finské historie. Byl představitelem pozdního romantismu. \nByl sedmým a nejmladším synem v rodině deseti dětí. Ve dvanácti letech publikoval svou první báseň, v osmnácti svou první sbírku básní nazvanou \"Maaliskuun lauluja\". Zvolil si v té době umělecké jméno Leino, což ve finštině znamená \"smutný či truchlivý\", což ladilo s poetikou romantismu. Stal se také členem skupiny Mladí Finové, k jeho nejbližším druhům patřili Pekka Halonen a Otto Manninen. On sám cítil velkou spřízněnost také se svými talentovanými současníky, hudebním skladatelem Jeanem Sibeliem, malířem Akseli Gallen-Kallelou či architektem Elielem Saarinenem, označoval sebe i je pojmem \"uusromantiikot\" (novoromantismus). \n\nRoku 1903 vydal svou nejznámější sbírku \"Helkavirsiä\" (\"Svatodušní písně\"), v níž se silně inspiroval finským folklórem a starými mýty, zejména sbírkou lidových pověstí Kalevala. \n\nVydal celkem více než sedmdesát knih, z toho třicet básnických. Hodně též přispíval do novin, zejména recenzemi, které byly velmi kousavé. Publikoval v liberálních denících \"Päivälehti\" a \"Helsingin Sanomat.\" Věnoval se též překládání, jako první přeložil do finštiny Danteho \"Božskou komedii\", překládal též Goetheho. \n\nJeho milenkou byla finská básnířka L. Onerva, která také napsala podrobnou Leinovu biografii.\n\nZávěr jeho života byl provázen řadou bohémských výstřelků.\n\nVe Finsku má stále pozici národního básníka, čehož důkazem je, že v anketě Velcí Finové, uspořádané finskou televizí v roce 2004, skončil na 36. místě.\n\n\n"}
{"id": "156802", "url": "https://cs.wikipedia.org/wiki?curid=156802", "title": "Milá sedmi loupežníků", "text": "Milá sedmi loupežníků\n\nMilá sedmi loupežníků je lyrickoepická poema (balada) Viktora Dyka vydaná roku 1906 (nakladatelství Kamilla Neumannová) a psaná v letech 1897–1904. Je tvořena převážně dialogy, respektive monology. Oslavuje kult síly a vášně. Je v ní patrný vliv romantismu a anarchismu.\n\nHudební skladatel Miloš Vacek v roce 1966 podle \"Milé sedmi loupežníků\" napsal dramatickou baletní fresku na libreto Vladimíra Vašuta a r. 1973 suitu z baletu pro symfonický orchestr a sólový alt.\n\nMilá loupežníků byla odvážná a nechtěla se vázat, tak odešla k loupežníkům a zavázala se, že bude každého milovat stejně. Přirovnává se ke květu – nechce být „utrhnuta“ (metafora). Pro loupežníky je nadějí a důležitá. Když ale zabijí člověka, jejich vztah se začíná měnit. Milá prosí boha o pomoc (bojí se o loupežníky), ale žije se zločinci (paradox). Zlý farář, který měl pomáhat chudým, nechává loupežníky zabíjet, a proto zabili oni jeho. Poutník, který se zatoulal v lese a zamiloval se do milé je také zabit a milá má výčitky, protože nezabránila vraždě bezbranného člověka. Sblíží se s jedním z loupežníků (snaží se zastavit zabíjení, ale tím porušila přísahu, i když je chtěla změnit). Ostatní ho zabijí – nepodařilo se jí to – cítila se vinná a zjistila svoji bezmocnost (smála se vlastní naivitě). Zastavila zabíjení tím, že je udala a tím je vlastně odsoudila k smrti, protože byli popraveni a ona se opět cítí vinná. Příběh končí tím, že se za ně modlila a chodila jim na hroby.\n\n"}
{"id": "156803", "url": "https://cs.wikipedia.org/wiki?curid=156803", "title": "Pedro Delgado", "text": "Pedro Delgado\n\nPedro Delgado (* 15. dubna 1960), známý také pod přezdívkou Perico, je bývalý španělský profesionální cyklista.\n\nJedná se o vítěze Tour de France z roku 1988, kromě toho vyhrál také dvakrát závod Vuelta a España. Byl proslulý agresivním stylem jízdy, který dělal z cyklistických závodů divácky zajímavé představení a získal mu mnoho fanoušků po celém světě.\n\nPo ukončení kariéry profesionálního cyklisty pracuje pro španělskou televizi jako komentátor cyklistických přenosů.\n"}
{"id": "156807", "url": "https://cs.wikipedia.org/wiki?curid=156807", "title": "Miroslav Ivanov", "text": "Miroslav Ivanov\n\nMiroslav Ivanov (10. dubna 1929 Josefov nad Metují (dnes Jaroměř) – 23. prosince 1999 Praha) byl český spisovatel a publicista, zabývající se především historií a literaturou faktu.\n\nV roce 1948 odmaturoval na gymnáziu v Jaroměři. Rok pracoval v různých povoláních a poté začal studovat češtinu a dějepis na Univerzitě Karlově v Praze, kde promoval v roce 1953. Do roku 1960 byl asistentem na Filosofické fakultě UK. V šedesátých letech pracoval jako redaktor časopisu Hlas revoluce. V roce 1967 přešel na dráhu spisovatele z povolání. Věnoval se především kauzám z české historie – rukopisné spory, smrt svatého Václava a další. Byl dlouholetým předsedou Klubu autorů literatury faktu. Po roce 1989 se stal členem předsednictva Klubu Dr. Milady Horákové.\n\nV Cibulkových seznamech je uveden jako důvěrník StB, krycí jméno Adne, evidenční číslo 15 065.\n\nKlub autorů literatury faktu spolu s rodinou Miroslava Ivanova vyhlašuje od roku 2001 cenu Miroslava Ivanova.\n\n\n\n"}
{"id": "156808", "url": "https://cs.wikipedia.org/wiki?curid=156808", "title": "Acid2", "text": "Acid2\n\nTest Acid2 vytvořili Håkon Wium Lie a Ian Hickson v roce 2005 s cílem usnadnit opravu chyb webových prohlížečů v zobrazování webových stránek. Na jedné stránce tak mohli vývojáři vidět problémy, které jejich prohlížeč obsahoval. Nápad vytvořit Acid2 měl Håkon Wium Lie, který také napsal podrobnou příručku k celému testu, vlastní test vytvořil Ian Hickson. Navázali tak na historicky první Acid1 test z roku 1997. Acid2 oficiálně vydala skupina Web Standards Project 12. dubna 2005.\n\nNa stránce Acid2 testu je pomocí rozličných CSS konstrukcí zobrazen „smajlík“, jemuž při najetí kurzorem myši zmodrá nos. Správné zobrazení Acid2 závisí na správné implementaci řady standardních vlastností především CSS, dále pak HTML a PNG.\n\n\nMezi prohlížeče, které testem neprošly patří například:\n\n\n"}
{"id": "156809", "url": "https://cs.wikipedia.org/wiki?curid=156809", "title": "Urho Kaleva Kekkonen", "text": "Urho Kaleva Kekkonen\n\nUrho Kaleva Kekkonen (3. září 1900, Pielavesi – 31. srpna 1986, Helsinky) byl finský politik, prezident, premiér, ministr vnitra, spravedlnosti a zahraničních věcí. Kekkonen pokračoval v Paasikiviho politice známé jako Paasikiviho-Kekkonenova linie. Je nejdéle sloužícím prezidentem v historii Finska. V anketě Velcí Finové z roku 2006 mu hlasy diváků finské televize přisoudily 3. místo za maršálem Mannerheimem a Ristem Rytim.\nVyrostl v rodině lesníka, což ho nasměrovalo k agrárnickému hnutí, ačkoli sám byl spíše městským intelektuálem. V občanské válce bojoval na straně vlády, tedy \"bílých\". V roce 1921 se přestěhoval do Helsinek a tam začal pracovat jako policista. Vystudoval nakonec práva na Helsinské univerzitě. Během studií se také věnoval sportu - v roce 1924 se stal mistrem Finska ve skoku do výšky (zájem o sport ho nikdy neopustil, proto byl později předsedou finské atletické asociace a také finského olympijského výboru), ale také novinařině, byl šéfredaktorem studentských novin \"Ylioppilaslehti\" (1927–1928). Dizertační práci obhájil roku 1936. Ve stejném roce byl prvně zvolen za Agrární ligu (dnes Finský střed) do parlamentu, \"Eduskunty\". Vzápětí získal první vládní post, ministra spravedlnosti a zastával ho do roku 1937 (stejný post držel znovu v letech 1944–1946 a krátce roku 1951). V roce 1937 se stal ministrem vnitra (do 1939, znovu pak v letech 1950-51). \n\nJeště v roce 1940 zastával silně protisovětské postoje a byl jedním ze dvou poslanců parlamentu, kteří hlasovali proti odstoupení území Sovětskému svazu po prohrané zimní válce. Kolem roku 1943 však pojal přesvědčení, že Finsko za válku proti Sovětskému svazu bude muset zaplatit neutralitou vychýlenou spíše ve prospěch Sovětů než západu. Toto přesvědčení pak převedl do politické praxe po válce na postu ministra zahraničí (1952–1953, 1954) a sdílel ho zejména s Juho Kusti Paasikivim, poválečným prezidentem, proto se hovoří o Paasikivi-Kekkonenově linii, často též o \"finlandizaci\". V letech 1948–1950 byl též předsedou parlamentu. Roku 1950 kandidoval proti Paasikivimu na prezidenta, ale pohrál. Paasikivi ho pak jmenoval premiérem a Keekonen držel tento post tři roky. Vrátil se na pozici předsedy vlády v roce 1954 a držel ji až do roku 1956, kdy se na dlouhá léta stal finským prezidentem (znovuzvolení v letech 1962, 1968 a 1978, součástí bylo i výjimečné prosloužení mandátu o tři roky). Rezignoval na úřad prezidenta sám, roku 1981, po srdečním infarktu.\nJeho politický styl byl často kritizován. Během prezidentování rozhodoval o zahraniční politice často sám, bez vlády. Typickým rysem jeho politiky bylo také využívání sovětského vlivu v domácí politice, roku 1953, když ztratil post premiéra, například vyhrožoval, že Sovětský svaz přeruší úvěrování Finska, když nebude znovu jmenován premiérem. Podobný model použil vícekrát. Navzdory tomu, že takto patrně zvyšoval sovětský vliv ve Finsku, mnozí oceňují, že svou taktikou udržel Finsko v neutrální pozici a se západním ekonomickým modelem. Výrazným milníkem bylo obsazení Československa vojsky Varšavské smlouvy roku 1968. Tento krok Kekkonena zneklidnil a zvýšil důraz na udržení neutrality a odstupu od Sovětů. Na Sověty tlačil často hrozbou své rezignace. Vrchol zažil roku 1975, kdy v Helsinkách hostil Konferenci o bezpečnosti a spolupráci v Evropě (známá jako \"Helsinská konference\"). To neutrální pozici Finska posílilo, byť tlaku Sovětů čelilo i posléze. \n\nDalším typickým rysem jeho politiky byla široká síť jeho spojenců a přátel ve státních úřadech a na významných místech ekonomického a společenského života. Velmi silně zasahoval do vzniku vlád a bývalo pověstnou skutečností, že finská vláda musí mít \"spíše důvěru prezidenta než parlamentu\", což mnozí kritizovali i se proti tomu bouřili.\n\nVe Finsku je po něm pojmenován národní park.\n\n"}
{"id": "156810", "url": "https://cs.wikipedia.org/wiki?curid=156810", "title": "Greg LeMond", "text": "Greg LeMond\n\nGreg LeMond (* 26. června 1961) je bývalý americký profesionální cyklista.\n\nJedná se o prvního amerického vítěze Tour de France (rok 1986), který navíc dokázal své vítězství ještě dvakrát zopakovat (v letech 1989 a 1990). V roce 1987 byl dva měsíce před Tour nešťastně postřelen svým švagrem – jak později uvedl v jednom rozhovoru, to byl pravděpodobně důvod, proč se mu nepodařilo vyhrát i v letech 1987 a 1988.\n\nPo skončení sportovní kariéry založil několik firem, jejichž činnost souvisela se sportem, mimo jiné LeMond Bicycles, která byla později prodána a dnes je jako jedna z divizí součástí firmy Trek.\n"}
{"id": "156813", "url": "https://cs.wikipedia.org/wiki?curid=156813", "title": "Trolejbusová doprava v Ivanovu", "text": "Trolejbusová doprava v Ivanovu\n\nRuské oblastní město Ivanovo má vlastní síť trolejbusové dopravy.\n\nPočátky dnešní trolejbusové sítě sahají do 60. let 20. století; provoz byl zahájen 5. listopadu roku 1962. Od této doby se během více než čtyřiceti let vyvinula celkem hustá trolejbusová síť, dlouhá celkem 103,7 km. Obsluhuje převážně centrum a sídliště na jihu a jihovýchodě města. Spolu s tramvajovou sítí (někde se oba dva druhy dopravy totiž překrývají) tak vytváří funkční systém městské dopravy.\n\nTrolejbusy zajišťují dopravu též i do nedaleké obce Kohma (16 km dlouhá trať, v provozu od roku 1970) a na místní letiště (od roku 1978). Poslední nová trať byla otevřena roku 1988 a jednalo se o prodloužení letištního trolejbusového úseku. Po roce 1990 nastoupila krize, jež se projevila mírným „osekáním“ celé sítě o málo vytížené úseky. V roce 2000 byl přerušen provoz trolejbusů v pracovních dnech v dobách sedla (10:00 až 15:00).\n\nCelkem slouží 80 trolejbusů, všechny z nich jsou typu ZiU-9. Vozový park je zastaralý; nejstarší z trolejbusů pochází z roku 1981. Mezi lety 2002 a 2004 proběhlo několik oprav provozovaných vozidel; během nich byla hlavně upravena jejich elektrická výzbroj. Všechny vozy jsou deponovány v jediné vozovně, která se nachází na jihovýchodě města.\n\n"}
{"id": "156816", "url": "https://cs.wikipedia.org/wiki?curid=156816", "title": "34. století př. n. l.", "text": "34. století př. n. l.\n\n35. století př. n. l. – 34. století př. n. l. – 33. století př. n. l.\n\n\n"}
{"id": "156818", "url": "https://cs.wikipedia.org/wiki?curid=156818", "title": "35. století př. n. l.", "text": "35. století př. n. l.\n\n36. století př. n. l. – 35. století př. n. l. – 34. století př. n. l.\n\n\n"}
{"id": "156819", "url": "https://cs.wikipedia.org/wiki?curid=156819", "title": "Hárún ar-Rašíd", "text": "Hárún ar-Rašíd\n\nHárún ar-Rašíd ( , \"Hárún Spravedlivý\" (doslova: \"Správně vedený\"); 17. března 763 Rajj, Írán – 24. března 809 Tús nebo Sánábád, Írán) byl bagdádský chalífa, náboženský a politický vůdce vládnoucí muslimské rodiny Abbásovců. Jeho ohromující bohatství a počet manželek z něho učinily legendu v Pohádkách tisíce a jedné noci. Okolo roku 800 udržoval diplomatické styky se dvorem Karla Velikého a v roce 801 poslal tomuto franskému králi neobvyklý dar – slona, který zemřel roku 810 v Cáchách. Období Hárúnovy vlády (786–809) se vyznačuje vědeckou, náboženskou a kulturní prosperitou. Kromě jiného založil knihovnu Dům moudrosti.\n\nPřesné datum narození budoucího chalífy Hárúna není s jistotou známo. Nejčastěji se uvádí 17. březen 763, případně 15. únor 766, v jiných pramenech jsou však uváděna i jiná data. Narodil se v městě Rajj v dnešním Íránu, kde tou dobou jeho otec al-Mahdí získával politické zkušenosti jako místokrál Chorásánu a východní části chálífátu. Perský šlechtic Jahjá íbn Chálid ibn Barmak se ujímá jeho výchovy a Jahjův syn Fadl se stává soukojencem mladého prince a z pohledu islámského práva jeho bratrem. V roce 768 se Hárun s rodiči vrací do Bagdádu, kde se jeho otec věnuje rozsáhlé výstavbě nové sídelní čtvrti na východním břehu řeky Tigris. Roku 772 se rodina znovu stěhuje, tentokrát do syrské Raqqy, která se má stát sídlem abbásovské armády pro boje s Byzancí.\n\n\n\n"}
{"id": "156820", "url": "https://cs.wikipedia.org/wiki?curid=156820", "title": "Radobýl", "text": "Radobýl\n\nRadobýl (399 m n. m.) je vrch ležící v Českém středohoří. Zvedá se nad vsí Žalhostice na pravém břehu Labe, tři kilometry západně od Litoměřic. Stejnojmenná přírodní památka zde byla poprvé vyhlášena Okresním národním výborem v Litoměřicích v roce 1966. Podmínky ochrany této lokality o rozloze 6,26 ha, nacházející se na katastrálním území Litoměřic a Žalhostic, byly upřesněny vyhláškou CHKO České středohoří ze dne 17. prosince 2014.\n\nZ geologického hlediska je vrch bazanitovým intruzivním tělesem ve slínovcích teplického souvrství. Charakteristickou, zpola „vykousnutou“ siluetu kopce má na svědomí někdejší kamenolom, který v několika patrech odkryl a odtěžil velkou část západní strany kopce. Předmětem ochrany je lomová stěna, na níž jsou obnaženy pozoruhodné, v důsledku složitých podmínek při ochlazování magmatu až chaoticky uspořádané sloupce (viz sloupcový rozpad čediče), a jižní svahy, pokryté skalostepním rostlinstvem (např. divizna brunátná, bělozářka liliovitá, kozinec bezlodyžný). Při těžbě kamene byla odkryta deset metrů dlouhá puklinová jeskyně, která se vytvořila v místě kontaktu dvou lávových proudů.\n\nNa vrchol Radobýlu vede odbočka žlutě značené turistické cesty, vycházející na jihu od železniční zastávky Žalhostice na trati 087, spojující Lovosice s Českou Lípou. Tato žlutě značená cesta je zde totožná s trasou Litoměřické vinařské naučné stezky. Z holého temene Radobýlu, osazeného mohutným křížem (nynější kovový pochází z roku 1992), se otevírá téměř kruhový výhled na Litoměřice, Terezínskou kotlinu, Labe, Píšťanské jezero, Lovosice a přilehlou část Českého středohoří.\n\nV neděli 23. října 1836 si Karel Hynek Mácha z vrchu Radobýlu, kde upravoval svou poslední báseň Cesta z Čech, všiml požáru dole v Litoměřicích. Při obětavém hašení se nalokal vody, jež mohla být zdrojem jeho pozdějšího infekčního onemocnění. 6. listopadu 1836 zemřel.\n\nSeverně od Radobýlu, pod sousedním návrším Bídnice se nachází důl Richard, jenž byl založen v roce 1864 a sloužil k těžbě vápence. Za druhé světové války sloužil nacistům jako podzemní továrna na výrobu leteckých součástí. V této pobočce koncentračního tábora Flossenbürg bylo v nelidských podmínkách nasazeno na 18 tisíc vězňů. Toto období dosud připomíná budova někdejšího táborového krematoria (u místa, kde silnice z Litoměřic přemosťuje železniční trať). Podzemní prostory jsou většinou zavalené a od prosince roku 2001 je důl uzavřený veřejnosti. Z menší části je důl od roku 1964 využívaný jako úložiště radioaktivního odpadu s nízkoúrovňovou radiací. Tomuto účelu by měl sloužit do roku 2070.\n\nVšechny objekty jsou odtud velmi dobře viditelné.\n\n\n\n\n\n\n"}
{"id": "156822", "url": "https://cs.wikipedia.org/wiki?curid=156822", "title": "Galanta", "text": "Galanta\n\nGalanta (, ) je město na Slovensku, ležící v Trnavském kraji. Žije zde obyvatel. Přes 36 % obyvatel se hlásí k maďarské národnosti.\n\n\n\nŘeka Váh je vzdálená 6 km od Galanty. Nejbližší vodní plochou je Vincovo jezero vzdálené asi 5 km od města Galanta a asi 1 km od města Sládkovičovo.\n\nOd roku 2002 působí v Galantě společnost Samsung Electronics Slovakia.\n\nGalanta je železničním uzlem a prochází jí silnice 75 a 507.\n\nV Galantě prožil část dětství Zoltán Kodály, jehož otec zde byl vedoucí železniční stanice. Kodály se zde inspiroval lidovými tanci – orchestrální suita „Tance z Galanty“ (1934). Skladatelova socha byla slavnostně odhalena v roce 1982 v parku naproti kostelu.\n\n\n\n"}
{"id": "156823", "url": "https://cs.wikipedia.org/wiki?curid=156823", "title": "36. století př. n. l.", "text": "36. století př. n. l.\n\n37. století př. n. l. – 36. století př. n. l. – 35. století př. n. l.\n\n\n"}
{"id": "156825", "url": "https://cs.wikipedia.org/wiki?curid=156825", "title": "Steffi Grafová", "text": "Steffi Grafová\n\nStefanie Maria „Steffi“ Grafová, nepřechýleně \"Stefanie Graf\", (* 14. června 1969 Mannheim, Západní Německo) je bývalá německá profesionální tenistka a jedna z nejlepších hráček tenisové historie. V roce 1988 vyhrála jako druhá žena otevřené éry po Margaret Courtové čistý Grand Slam a stala se také olympijskou vítězkou na XXIV. letních hrách v Soulu. Kombinaci těchto titulů, označovamou za Golden Slam, před ní nikdo nezískal. V ženském tenise na ni navázala v roce 2012 Serena Williamsová. \n\nS počtem 22 grandslamů z dvouhry držela rekord otevřené éry, než ji překonala Američanka Serena Williamsová. Sedmkrát vyhrála Wimbledon (druhá za Martinou Navrátilovou), šestkrát French Open (druhá za Chris Evertovou), pětkrát US Open (druhá za Chris Evertovou) a čtyřikrát Australian Open (druhá za Serenou Williamsovou).\n\nJejím manželem je bývalý americký tenista a také držitel Golden Slamu Andre Agassi.\n\n\n"}
{"id": "156831", "url": "https://cs.wikipedia.org/wiki?curid=156831", "title": "37. století př. n. l.", "text": "37. století př. n. l.\n\n38. století př. n. l. – 37. století př. n. l. – 36. století př. n. l.\n\n"}
{"id": "156835", "url": "https://cs.wikipedia.org/wiki?curid=156835", "title": "38. století př. n. l.", "text": "38. století př. n. l.\n\n39. století př. n. l. – 38. století př. n. l. – 37. století př. n. l.\n\n\n"}
{"id": "156836", "url": "https://cs.wikipedia.org/wiki?curid=156836", "title": "Giuseppe Garibaldi", "text": "Giuseppe Garibaldi\n\nGiuseppe Garibaldi (4. července 1807, Nice − 2. června 1882, Caprera) byl vůdce vlastenců (tzv. Rudých košil) v partyzánské válce proti rakouské a francouzské armádě na území Itálie v letech 1848–1849 a 1851. Úspěšně dobyl Sicílii i Neapol a napomohl vytvořit zárodek Italského království. \n\nGiuseppe Garibaldi se narodil 4. července 1807 v Nice. Jeho rodina spadala do oblasti lidí, kteří sympatizovali s národně osvobozeneckým hnutím. 10.let sloužil jako námořník na obchodní lodi Constanza.\n\nV Marseille se seznámil s Giuseppem Mazzinim. S jeho pomocí se Garibaldi stal vůdcem hnutí Mladá Itálie (tajná politická organizace, usilující o sjednocení Itálie). G. Mazzini připravoval savojskou výpravu, kterou pověřil Garibaldiho. Ten vstoupil na fregatu Euridika a mezi mužstvem vyvolal vzpouru. Dva proudy po 100 lidech měly vtrhnout do Piemontu a připravit povstání. V lednu 1834 oba oddíly vyrazily. První oddíl byl zadržen hned na počátku švýcarským vojskem. Signál pro oddíl Garibaldiho nepřicházel, a proto se vypravil do Janova sám. Jen stěží uprchl. Prchal přes Nice do Marseille, ale cestou byl zatčen. Z vězení ale uprchl.\n\nV letech 1835–1848 se účastnil revolučních bojů za nezávislost jihoamerických republik (Uruguaye a Brazílie). Italští legionáři v čele s Garibaldim se roku 1848 dozvěděli o reformách provedených papežem Piem IX. To bylo jejich impulzem pro návrat do vlasti. Poté co zaútočili radikálové na samotného papeže a usilovali o jeho život se však Piův postoj změnil a stal se zastáncem reakčního absolutismu. Zpět do Itálie se legionáři vydali 15. dubna 1848.\n\nV lednu 1848 došlo k prvnímu velkému hnutí na Sicílii, kde se vzbouřil lid a vyhnal armádu, úředníky a krále. 19. března 1848 se vzbouřilo milánské obyvatelstvo, které po několikadenním boji vyhnalo rakouské vojsko. Současně s Milánem povstalo i Benátsko a prohlásilo se za republiku. Piemontský generál vyhlásil Rakousku válku. 23. června 1848 přistál se svou posádkou v Nice. V čele svých dobrovolníků se vydal do Alp organizovat partyzánskou válku. V Luinu došlo k útoku. Výsledkem bitvy byla porážka Rakušanů, zde však úspěchy tažení skončily. Garibaldi onemocněl a vydal se zpět do Nice. Vydal se do Benátek, ale cestu mu v Apeninách komplikoval zákaz překročení hranic papežského státu. V dubnu 1849 přišla zpráva, že Francouzi chtějí zaútočit na Řím a proto šel Garibaldi a vojáci bránit Řím. Francouzi byli zahnáni zpět na moře, nakonec však Italové prohráli kvůli nedůvěře Mazziniho ke Garibaldimu. Poté Garibaldi opouští Řím.\n\nOn a jeho posádka začali být pronásledováni na moři, byli nuceni přistát, Garibaldi však nebyl schopen pořádné organizace pro kritický stav své ženy, která ještě ten den zemřela.\nPoté Garibaldi prchá sám před pronásledovateli, ale je zatčen a uvězněn v Janově. Dále je rozhodnuto, že bude odvezen do exilu na ostrov sv. Magdaleny.\n\nV roce 1859 bojoval s Rakouskem jako piemontský generál. Roku 1860 vedl lidové povstání na Sicílii a dobyl Neapol, tím pomohl svrhnout vládu Bourbonů a sjednotit Itálii. 1866 bojoval v řadách italské armády proti Rakousku. Účastnil se prusko–francouzské války na straně Francie a byl zvolen do francouzského Národního shromáždění.\n\nSympatizoval s italskou iredentou (úsilí připojit území národní menšiny v jednom státě ke státu sousednímu obývanému týmž národem), 1. internacionálou a Pařížskou komunou. Zemřel na ostrůvku Caprera, který mu byl přidělen Italskou vládou.\n\n\n"}
{"id": "156838", "url": "https://cs.wikipedia.org/wiki?curid=156838", "title": "39. století př. n. l.", "text": "39. století př. n. l.\n\n40. století př. n. l. – 39. století př. n. l. – 38. století př. n. l.\n\n"}
{"id": "156839", "url": "https://cs.wikipedia.org/wiki?curid=156839", "title": "1987 v dopravě", "text": "1987 v dopravě\n\nTento článek obsahuje seznam událostí souvisejících s dopravou, které proběhly roku 1987.\n\n\n\n\n\n\n\n\n\n\n"}
{"id": "156840", "url": "https://cs.wikipedia.org/wiki?curid=156840", "title": "Erik Asmussen", "text": "Erik Asmussen\n\nErik „Abbi“ Asmussen (2. listopadu 1913 - 29. srpna 1998) byl dánský architekt. Působil ve městě Järna ve Švédsku. Byl ovlivněn antroposofií, což se odráželo i v jeho tvorbě.\n\n"}
{"id": "156841", "url": "https://cs.wikipedia.org/wiki?curid=156841", "title": "40. století př. n. l.", "text": "40. století př. n. l.\n\n41. století př. n. l. – 40. století př. n. l. – 39. století př. n. l.\n\n"}
{"id": "156842", "url": "https://cs.wikipedia.org/wiki?curid=156842", "title": "Pejškov", "text": "Pejškov\n\nNázev Pejškov mají dvě sídla v Česku:\n"}
{"id": "156843", "url": "https://cs.wikipedia.org/wiki?curid=156843", "title": "Vålerenga IF", "text": "Vålerenga IF\n\nVålerenga IF je norský fotbalový klub z hlavního města Norska Osla. Byl založen v roce 1913. Své domácí zápasy hraje klub od října 2005 na stadionu Ullevaal, který zároveň hostí utkání norského národního týmu. Největším úspěchem klubu z poslední doby je zisk mistrovského titulu v roce 2005. V Poháru vítězů pohárů 1998/99 se probojoval do čtvrtfinále. Vyřadil Rapid Bukurešť a Besiktas Istanbul. Vyřazen byl Chelsea.\n\nZde je seznam českých hráčů, kteří působili v klubu:\n\n"}
{"id": "156852", "url": "https://cs.wikipedia.org/wiki?curid=156852", "title": "Tisíciletí", "text": "Tisíciletí\n\nTisíciletí či milénium je období času rovnající se tisíci letům (anglicky \"millennium\", z latinského \"mille\", tisíc, a \"annum\", rok). Pojem se většinou vztahuje ke \"kalendářnímu tisíciletí\"; období vázaná číselně k danému datovému systému, specificky k těm, které začínají počátečním bodem kalendáře (typicky rok 1, jako u století nebo rok nula) nebo v pozdějších letech, které jsou celočíselným násobkem tisíce let po něm.\n\nPojem se také může vztahovat k časovému úseku začínajícímu jakýmkoli datem. Obzvláště v náboženském užití může být tento interval interpretován méně přesně tím, že nemusí být přesně 1 000 let dlouhý.\n\nTisíc let trvá přibližně 31,56 miliard sekund.\n\n"}
{"id": "156856", "url": "https://cs.wikipedia.org/wiki?curid=156856", "title": "Marko Čermák", "text": "Marko Čermák\n\nMarko Čermák (* 14. února 1940 Praha) je český kreslíř, hudebník a tramp . Patří k předním českým bluegrasistům a kreslířům dobrodružných komiksů pro mládež.\n\nAbsolvoval Výtvarnou školu Václava Hollara, roční přípravku při Akademii výtvarných umění, a výtvarnou výchovu na Pedagogické fakultě Univerzity Karlovy.\n\nV roce 1968 uspěl v konkursu na kreslíře dalších pokračování komiksu o Rychlých šípech, psaných Jaroslavem Foglarem. Stal se tak nástupcem Jana Fischera, zemřelého roku 1960. Nejprve překreslil osm příběhů nakreslených Václavem Junkem v roce 1941, v letech 1970–1971 nakreslil kolem 80 nových příběhů. V roce 1971 zpracoval pro vydavatelství Novinář kreslené (komiksové) verze knih \"Záhada hlavolamu\" a \"Stínadla se bouří\". \n\nK jeho dílům patří vůbec nejdéle vycházející český kreslený seriál \"Modrá Pětka\" scenáristy J. B. Kamila (pseudonym Bohumila Koláře a Jiřího Hromádka), který vycházel v časopise \"Pionýrská stezka\" od roku 1971 do roku 1991 (celkem na 300 pokračování). Jím kreslené komiksy se objevovaly také na zadní straně časopisu ABC a v komiksovém magazínu Kometa (který vycházel v letech 1989–1992). Od roku 2013 nakladatelství Václav Vávra postupně vydává jeho práce v souborné edici \"\"Klasické komiksy Marko Čermáka\"\".\n\nIlustroval také nové sebrané spisy Jaroslava Foglara v nakladatelství Olympia – je autorem téměř všech obálek a většinou i ilustrací uvnitř knih.\n\nČermák byl v roce 1965 byl zakládajicím členem skupiny Greenhorns (později Zelenáči), společně s Janem Vyčítalem a Josefem Šimkem (oba také kreslíři). V roce 1968 založil společně s Mirkem Hoffmannem skupinu White Stars, ve které hrál až do jejího rozpadu v roce 1970. Je považován za jednoho z průkopníků hry na pětistrunné banjo, o které vydal i dvě knihy. Nyní působí ve své vlastní trampské a country kapele Paběrky Marko Čermáka.\n\n4. října 2007 obdržel od Americké bluegrassová asociace (International Bluegrass Music Association) jako první Čech prestižní ocenění za přínos k rozšíření pětistrunného banja a country a bluegrassu v českých zemích (Distinguished Achievement Award).\n\n\n\n\nKrom toho dvě souborná vydání \"Modré pětky\" vydalo nakladatelství Amulet:\n\n"}
{"id": "156857", "url": "https://cs.wikipedia.org/wiki?curid=156857", "title": "Grayware", "text": "Grayware\n\nGrayware je souhrnné označení pro software, který záměrně obtěžuje, například dialery, spyware a adware. Oproti klasickým počítačovým virům se grayware nesoustředí na přímé páchání škod (například v podobě mazání dat), ani automaticky nekopíruje sebe sama, ale obtěžuje uživatele jinými cestami – například vyskakovacími (pop-up) okny s všudypřítomnou nechtěnou reklamou, nebo dokonce pokusy o krádež identity.\n"}
{"id": "156874", "url": "https://cs.wikipedia.org/wiki?curid=156874", "title": "Star Wars: Epizoda II – Klony útočí", "text": "Star Wars: Epizoda II – Klony útočí\n\nStar Wars: Epizoda II – Klony útočí (anglicky \"Star Wars: Episode II – Attack of the Clones\") je americká sci-fi film z roku 2002. Je pátým natočeným (v dějové chronologii však druhým) celovečerním filmem série Star Wars amerického producenta George Lucase a jeho společnosti Lucasfilm. Speciální efekty a animace vytvořila její dceřiná společnost Industrial Light and Magic.\n\nPopisuje, jak dochází k militarizaci Republiky, jak se formují povstalci proti ústřední vládě na Coruscantu a jak Palpatine získává stále více moci. Film však byl mnohými kritiky označen jako nejslabší z celé nové série Hvězdných válek, především proto, že se v jeho příběhu nenachází žádný větší přelom.\n\nSenátorka za Naboo Padmé Amidala přilétá na Coruscant hlasovat o zákonu proti svolání republikové armády kancléřem. Při přistávání je na ní spáchán atentát, při kterém však zemře pouze její dvojnice. Zmatená Padmé se domnívá, že atentát si objednal bývalý Jedi, hrabě Dooku. Rada Jediů s tímto podezřením ale nesouhlasí, i když usuzuje, že je třeba senátorku chránit a proto povolává dva rytíře Jedi, mistra Obi-Wan Kenobiho a jeho padawana (tj. učedníka), Anakina Skywalkera. Anakin má k Padmé ale silné citové pouto a nehodlá ji jen chránit, chce také vypatrát, kdo první atentát spáchal. Zdrženlivější Obi-Wan Anakina musí uklidnit, aby si uvědomil pravý stav věcí.\n\nAtentát se ale následně při hlídce obou Jediů opakuje, ale Obi-wan a Anakin tentokrát atentátníka chytí. Než jim však řekne, kdo ho objednal, je zabit jedovatou šipkou, kterou vystřelí nájemný lovec v mandalorianské zbroji. Obi-Wan zjišťuje, že šipka byla vyrobena na planetě Kamino, kterou někdo vymazal z archivu rytířů Jedi, a tak se vydává tuto planetu hledat. Anakin má zatím chránit Padmé, která se chce vrátit na Naboo. Rada Jediů Anakina tak na tutou samostatnou misi vyšle, přičemž kancléř Palpatine ho upozorňuje, že je mocnější, než aby plnil takové \"podřadné\" úkoly. Na Naboo se Anakin do padmé zamiluje a následně ji i políbí, ale protože rytíři Jedi nemůžou milovat ženy, tak se rozhodnou nezamilovat se.\n\nObi-Wan po příletu na Kaminu zjišťuje, že si zde jedijský mistr Sifodyas objednal armádu klonů pro republiku, před deseti lety. Vzorem pro klony je mandalorianský bojovník a nájemný lovec Jango Fett. Obi-Wanovi je představena celá armáda ve své mohutnosti a Obi-Wan poznává, že Jango Fett je pravděpodobně onen nájemný lovec, co chtěl zavraždit Padmé. Po hlášení radě Jediů se proto vydá Fetta konfrontovat, ten se ale ubrání a se svým synem Bobou Fettem prchá. Obi-Wan ho pronásleduje na planetu Geonosis, kde nachází základnu Obchodní federace. Zjišťuje, že se zde formuje koalice Separatistů pod vedením hraběte Dooku, nyní jako stihského lorda, do které se chystá vstoupit mnoho finančních i industriálních galaktických klanů, přičemž vlastní obrovskou, právě vyráběnou armádu droidů. Poté co odvysíla zprávu o tom, co objevil, je ale zajat a uvězněn.\n\nMezitím Anakin s Padmé odlétají na Tatooine hledat Anakinovu matku, protože Anakin má nočmí můry o její smrti. Zjišťují, že ji zajali Píseční lidé. Anakin se ji vydává zachránit, ale přichází pozdě a ona mu umírá v náručí. Poté Anakin ve vzteku zabije všechny Písečné lidi a slibuje si, že již nikdy nenechá umřít nikoho, na kom mu záleží.\n\nObi-Wan se setkává ve vězení s hrabětem Dooku, který se ho snaží přemluvit, aby mu pomohl porazit temnou stranu. I přesto, že Obi-Wanovi vpodstatě prozradí, že senátu vládne Darth Sidious, tak mu Kenobi nevěří a nepřidává se k němu. Na Coruscantu mezitím probíhají diskuse o tom, jak naložit s klonovou armádou, která je pro Galaktickou republiku vytvořena. Kancléř Palpatine šikovnou manipulací navede zástupce Padmé, senátora Jar-Jar Binkse, aby přednesl žádost, která by kancléři dala speciální práva na svolání armády. Jar-Jar to provede a celý senát za nadšeného aplausu dá kancléři speciální pravomoce. Mistr Yoda se tak okamžitě vydává na Kamino armádu vyzvednout, zatímco mistr Windu vezme 211 Jediů a vydává se na Geonosis za Obi-Wanem.\n\nAnakin s Padmé se ale také vydají Obi-Wana vydají zachránit, ale jsou zajati též. Separatisté zavřou všechny tři do arény, aby je sežraly příšery. Padmé těsně předtím vyzná Anakinovi lásku a oba se znovu políbí. Během toho, co se brání všichni tři proti příšerám, objeví se Jediové mistra Windu, kteří se pustí do střetu s armádou droidů, která jim vyrazí vstříc. Po dlouhém boji jsou Jediové téměř zdecimování, ale naštěstí pro ně se objeví mistr Yoda s klonovou armádou, která zvrátí průběh bitvy. Jango Fett umírá rukou mistra Windu a velení separatistické aliance uniká pryč z planety. Armáda droidů se střetává s klonovanou armádou na pláni za arénou. Obi-wan a Anakin pronásledují hraběte Dooku. Když jej dostihnou, bojují spolu, hrabě Dooku však oba porazí. Naštěstí přijde mistr Yoda a zachrání je, avšak hrabě Dooku prchá s plány hvězdy smrti. Anakin přišel v souboji o ruku. Padmé a Anakin odlétají zpět na Naboo, kde se tajně vezmou. Jediný důkaz o jejich manželství je listina, která je uložena do archivu. Kapitán Panaka (kapitán stráže Amidaly) se k ní však dostane a informuje o tom Palpatina, který tuto informaci později využije proti Anakinovi.\n\nArmáda klonů poráží armádu droidů a hrabě Dooku přiléta na Coruscant oznámit Darth Sidiousovi, že velký sithský plán začal. Obi-Wan, Windu a Yoda mezitím přemýšlí nad tím, že by mohl temný lord ze Sithu ovládat senát, ale nakonec tuto možnost zavrhnou.\n\nNa konci filmu se k nebi zvedají republikové lodě třídy \"Acclamator\" s desetitisíci klonovaných vojáků na palubách. Začíná Klonová válka..\nDabing\n"}
{"id": "156876", "url": "https://cs.wikipedia.org/wiki?curid=156876", "title": "Philadelphia", "text": "Philadelphia\n\nPhiladelphia (z řeckého slova Φιλαδελφεῖα, bratrská láska) je originální název amerického velkoměsta Filadelfie.\n\n\n\n"}
{"id": "156878", "url": "https://cs.wikipedia.org/wiki?curid=156878", "title": "Kambium", "text": "Kambium\n\nKambium je rostlinné pletivo, pomocí něhož vzniká sekundární dřevo a sekundární lýko. Řadí se mezi druhotná dělivá pletiva – sekundární meristémy. Ve stonku rostliny vytváří válec, který tloustne do šířky (kmen stromu). U dřevin vytváří letokruhy – u nichž je patrná pouze vrstva dřeva, liší se od sebe buňky jarní a letní. Kambium obnovuje činnost každé vegetační období.\n\nSměrem do středu jsou cévy, směrem od středu jsou sítkovice.\n"}
{"id": "156879", "url": "https://cs.wikipedia.org/wiki?curid=156879", "title": "Felogén", "text": "Felogén\n\nFelogén (perikambium, korkové kambium) je druhotný meristém, který se zakládá pod pokožkou rostlin a způsobuje její tloustnutí. Směrem dovnitř stonku vytváří parenchymatické buňky zelené kůry. Ty obsahují četné chloroplasty a na vnější stranu stonku odděluje buňky korku. Korek může vznikat i na místě poranění rostliny (prasklá hlíza kedlubnu). Takové korkové vrstvy se mohou trhat, proto felogen zastaví svou činnost a v hlubších vrstvách se zakládá felogén nový. Odumřelá vnější pletiva se odlučují jako borka. Protože korkovými pletivy by byl vnitřek rostliny úplně oddělen od vnějšího prostředí a znemožněna výměna plynů, jsou v korkovém pletivu čočinky (lenticely), vyplněné odumřelými buňkami s velkými mezibuněčnými prostorami, umožňujícími výměnu plynů. Lenticely jsou patrné např. na větvičkách černého bezu, břízy aj. Slouží k výměně plynů mezi stromy. \n\n"}
{"id": "156881", "url": "https://cs.wikipedia.org/wiki?curid=156881", "title": "Cévice", "text": "Cévice\n\nCévice (tracheidy) jsou vývojově původnějším typem vodivých elementů. Dosahují délky jenom několik mm. Mají protáhlý trubicovitý tvar s výrazně zešikmenými konci, na příčném řezu bývají typicky pěti- či šestihranné. V období vlastní činnosti jsou již odumřelé. Tvoří je na sebe navazující buňky, jejichž příčné stěny jsou bez otvorů. Cévice se vyskytují u kapraďorostů a nahosemenných rostlin.\n\nSlouží k transportu vody a také vyztužují rostlinu. Vyskytují se v nedřevnatých částech rostlin a zásobují nadzemní orgány vodou. Mají větší povrch než ostatní cévy, a proto udrží mnohem více vody v době, kdy neprobíhá transpirace (vypařování) průduchy. Chrání tak rostliny před embolií. \n"}
{"id": "156884", "url": "https://cs.wikipedia.org/wiki?curid=156884", "title": "Jacques Le Goff", "text": "Jacques Le Goff\n\nJacques Le Goff (1. ledna 1924, Toulon – 1. dubna 2014, Paříž) byl francouzský historik zabývající se dějinami středověku. Je považován za jednoho z nejvýznamnějších historiků školy Annales. Od roku 1967 byl spoluvydavatelem časopisu \"Annales. Economies, sociétés, civilisations\" (od 1994 \"Annales. Histoire, Sciences Sociales\"). Během svého studia absolvoval akademický rok 1947/48 na Karlově univerzitě v Praze, a je doktorem \"honoris causa\" této univerzity.\n\n\n\n\n"}
{"id": "156885", "url": "https://cs.wikipedia.org/wiki?curid=156885", "title": "Karbonizace", "text": "Karbonizace\n\nKarbonizace, obecněji tzv. suchá destilace, je zahřívání černého uhlí na teplotu nad 900 °C, a to bez přístupu vzduchu: bez oxidace kyslíkem, bez smíchání plynů. Karbonizaci objevil roku 1672 Němec Becher. Provádí se v koksárnách nebo plynárnách a vzniká při ní:\n\n"}
{"id": "156891", "url": "https://cs.wikipedia.org/wiki?curid=156891", "title": "Hyperbola (literatura)", "text": "Hyperbola (literatura)\n\nV literatuře a rétorice se jako hyperbola, nadsázka či zveličení označuje záměrné přehánění skutečnosti s cílem zdůraznit subjektivní závažnost.\nJe druhem tropu, tedy přenášení významu původního pojmenování na jiný předmět.\n\n"}
{"id": "156896", "url": "https://cs.wikipedia.org/wiki?curid=156896", "title": "Henri Dunant", "text": "Henri Dunant\n\nJean Henri Dunant [\"žán ánri dyná\"], též Henry Dunant (8. květen 1828 Ženeva – 30. říjen 1910 Heiden) byl švýcarský podnikatel a humanista, iniciátor a spoluzakladatel Mezinárodního Červeného kříže, iniciátor Ženevských úmluv a první nositel Nobelovy ceny za mír z roku 1901.\n\nJean Henri Dunant se narodil v rodině významného ženevského obchodníka. Jeho rodina byla kalvínského vyznání a podporovala péči o sociálně slabé. Rodiče se věnovali charitativní činnosti a to výrazně ovlivnilo Henriho i jeho čtyři sourozence. Už jako student se zapojil do křesťanských mládežnických spolků se sociálním zaměřením. Charitě se věnoval i po skončení studií vedle svého povolání bankovního úředníka. V roce 1853 se stal členem švýcarské společnosti \"Compagnie genevoise des colonies suisses,\" která chtěla podporovat rozvoj zemědělství, především pěstování pšenice, v severní Africe a pracovně navštívil Alžírsko, Tunisko a Sicílii. Své zkušenosti publikoval v roce 1858 v knize \"Zápisky o Tunisu\" (\"Notice sur la Régence de Tunis\"), což mu získalo přístup do několika vědeckých společností a přízeň významných osobností. Založil \"Finanční a průmyslovou mlynářskou společnost\" v Alžírsku a obrátil se s žádostí o podporu přímo na císaře Napoleona III., který v té době se svou armádou bojoval v Lombardii s Rakouskem. Císař předběžně souhlasil a Dunant odjel do Itálie, aby se s ním osobně setkal a předložil mu své návrhy.\n\nVečer 24. června 1859 viděl následky krvavé bitvy u vesnice Solferino, v níž padlo téměř 40 000 vojáků a na bojišti zůstaly ležet tisíce raněných bez pomoci i několik dní. Dunant spontánně organizoval záchranné práce za přispění civilního obyvatelstva. Pomohl zřídit provizorní nemocnici, kde se ošetřovalo bez ohledu na národnost zraněných vojáků. Za svou činnost byl roku 1860 vyznamenán řádem sv. Mauricia a sv.Lazara italského království. Otřesný zážitek popsal v knize s názvem \"Vzpomínka na Solferino\", která byla vydána v roce 1862 a setkala se s velkým ohlasem. Utrpení vojáků ho přivedlo na myšlenku vytvoření humanitární organizace založené na neutralitě a dobrovolnosti, jejímž posláním bude péče o raněné ve válkách a ochrana zdravotnického personálu. Realizaci této myšlenky věnoval další období svého života. Cestoval po Evropě a přesvědčoval významné osobnosti a státníky o potřebě založení takové organizace. Za přispění ženevského právníka Gustava Moyniera v únoru 1863 založili \"Mezinárodní výbor pro pomoc raněným vojákům\", který je od roku 1876 známý jako \"Mezinárodní výbor Červeného kříže\". Vedle Dunanta a Moyniera tzv. výbor pěti tvořili Guillaume Henri Dufour, dr. Louis Appia, dr. Theodore Maunior. Na konferenci v Ženevě se v říjnu 1863 sešlo 36 delegátů z 16 evropských zemí. Účastníci se shodli na zásadách činnosti a jako symbol organizace přijali červený kříž na bílém poli – inverzní provedení státní vlajky Švýcarska. Dunant pokračoval ve své kampani za mezinárodní uznání organizace. V srpnu 1864 se konala ustavující konference, na které byla podepsána První ženevská úmluva, kterou v následujících letech postupně ratifikovaly další evropské státy. Dunant byl mezinárodně respektovanou osobností, v roce 1865 mu Napoleon III. udělil řád Čestné legie, ale mezi ním a výborem postupně narůstaly konflikty.\n\nNa rozdíl od výboru v čele s Meynierem Dunant zastával názor, že posláním Červeného kříže je nejen péče o raněné, ale také šiření humanitárních principů a boj proti válce samotné. Dunant zůstal nepochopen, rezignoval na svůj post sekretáře výboru Červeného kříže a zanedlouho organizaci opustil. Nedařilo se mu v podnikání a v roce 1867 musel ohlásit bankrot, což v konzervativní Ženevě znamenalo ztrátu prestiže a společenskou izolaci. Usadil se v Paříži, kde ve skromných podmínkách pokračoval v šíření svých idejí humanismu, sociální spravedlnosti a rovnosti. Roku 1871 pomáhal v pařížských ulicích raněným komunardům, během prusko-francouzské války založil mezinárodní \"Alianci pro pořádek a civilizaci\", angažoval se v otázce válečných zajatců a lidských práv.\n\nMezi lety 1874 a 1890 žil Henri Dunant osamoceně na různých místech Evropy, finančně podporován několika přáteli a vzdálenými příbuznými. O jeho životě v tomto období není mnoho známo.\n\nPočátkem devadesátých let pobýval ve švýcarském městečku Heiden, kde se spřátelil s učitelem Wilhelmem Sondereggerem a na jeho podnět začal psát své paměti a založil zde pobočku Červeného kříže. Stal se zde váženým občanem. V roce 1894 jej v Heidenu navštívil novinář Georg Baumberger. Jeho články o smutném osudu zakladatele Červeného kříže proběhly tiskem a zalarmovaly světovou veřejnost, která mu vyjadřovala své sympatie a podporu. Dunant znovu začal publikovat články a eseje, v nichž mj.. zdůrazňoval významnou úlohu žen v mírovém hnutí a zasazoval se za rovná práva žen. Roku 1901 dostal jako první člověk Nobelovu cenu míru (společně s Frédéricem Passym). Vzhledem k zdravotnímu stavu si nemohl Dunant Nobelovu cenu převzít osobně. Peníze, které z této ceny získal, věnoval na charitativní účely.\n\nV dalších letech se Dunant dočkal ještě dalších ocenění, především čestného doktorátu heidelberské univerzity. \n\nPoslední roky svého života prožil v nemocnici v Heidenu, trpěl depresemi, které měly původ v jeho neutěšené finanční situaci. Nedořešena zůstala jeho roztržka s Výborem červeného kříže a jeho ředitelem Gustavem Meynierem. Henri Dunant zemřel 30. října 1910 v Heidenu ve věku 82 let. Byl pohřben tiše a bez ceremonií na hřbitově Sihlfeld v Curychu.\n\nDen jeho narozenin 8. května je slaven jako Světový den Červeného kříže a Červeného půlměsíce. \n\n\n"}
{"id": "156899", "url": "https://cs.wikipedia.org/wiki?curid=156899", "title": "Alkeny", "text": "Alkeny\n\nAlkeny jsou nenasycené uhlovodíky, které mají mezi atomy uhlíku v molekule s otevřeným řetězcem jednu dvojnou vazbu C=C. Patří mezi alifatické sloučeniny. Názvy alkenů jsou zakončeny na \"-en\", obecný vzorec pro alkeny je CH. Dříve se nazývaly také olefíny.\n\nUhlíkový skelet (kostra) alkenů může být lineární, bez rozvětvení či se může libovolně větvit, navíc musí obsahovat minimálně jednu dvojnou vazbu mezi atomy uhlíku. Pakliže se jich nachází v molekule více, pak se jedná o alkadieny pro dvě, alkatrieny pro tři apod. Podobně jako alkany vytvářejí homologickou řadu, jejíž každý následující člen má o jednu skupinu CH více než jeho předchůdce.\n\nNa vzniku dvojné vazby se podílí dvojice atomů uhlíku, které se nacházejí v hybridním stavu sp. To znamená, že jejich orbitaly valenční vrstvy (1 orbital s a 2 orbitaly p) dohromady tvoří rovnostranný trojúhelník. Na každý z těchto orbitalů jsou vázány tři substituenty, které se nacházejí s nimi v jedné rovině. Na tuto rovinu je kolmo umístěný zbývající třetí orbital p, v němž se nachází jeden elektron. Tento orbital i se svým elektronem se podílí na vzniku násobné vazby π.\n\nExistence dvojné vazby navíc nedovoluje, aby docházelo k libovolné rotaci atomů, došlo by totiž k jejímu přerušení. Myšlená rovina, která prochází vazbou, tedy uděluje substituentům různou polohu. Když se nachází na stejné straně myšlené roviny, jedná se o polohu \"cis\". O polohu \"trans\" se jedná v případě, že se nacházejí na opačných stranách. Příkladem jsou sloučeniny \"cis-2-buten\" a \"trans-2-buten\". Tyto dvě sloučeniny jsou vzájemnými geometrickými izomery, liší se totiž polohou substituentů, v tomto případě methylových zbytků.\n\nNázvosloví alkenů je podobně jako názvosloví všech organických sloučenin odvozeno na základě názvosloví alkanů. Kořen názvu tvoří kombinace řeckých a latinských číslovek, které vyjadřují počet atomů uhlíku v molekule uhlovodíku, nebo v její základní části. Výjimku tvoří první tři alkeny - ethen, propen a buten.\n\nV případě alkenů se ke kořeni názvu připojuje přípona \"-en\".\n\nSystematické názvosloví alkenů se tvoří podobně jako názvosloví alkanů. Oproti nim se zde navíc objevuje dvojná vazba, která uděluje kořeni názvu příponu -en. Základ je jinak stejný:\n\nNěkolik alkenů je možno pojmenovat nesystematickými, tzv. triviálními názvy, které jsou známější a běžnější, jedná se hlavně o některé první členy této homologické řady:\n\nAlkeny se se svými fyzikálními vlastnostmi podobají alkanům. Jejich skupenství (fáze) závisí na molární hmotnosti, jinak též řečeno na počtu atomů uhlíku v řetězci. Tři nejjednodušší alkeny - ethen, propen a buten - jsou plyny, alkeny s 5 až 16 uhlíky kapaliny a vyšší pevné voskovité látky.\n\nAlkeny jsou poměrně stálé sloučeniny. Přítomnost dvojné vazby v jejich molekuly však podstatně zvyšuje jejich reaktivitu oproti alkanům. Charakteristická je pro tyto uhlovodíky tzv. adice což je reakce, při které dochází k zániku dvojné vazby.\n\nAlkeny se v přírodě nevyskytují příliš často, jsou spíše vzácné, proto je důležitá jejích výroba, která spočívá většinou v eliminaci, tj. tvorbě dvojné vazby v molekulu alkanů apod. Nejvýznamnější postupy se označují jako \"dehydratace\", \"dehydrogenace\" a \"dehydrohalogenace\".\n\nDehydratace je založena na odštěpení molekuly vody z molekuly sloučeniny. Příkladem je reakce kyseliny sírové s ethanolem. Reakce probíhá ve dvou fázích, meziprodukty jsou kyselina ethylsírová, která se poté rozkládá za teploty okolo 170 °C, a voda. Produkty jsou pak ethen a znovu vzniklá kyselina sírová:\n\nCHOH + HSO → CHOSOOH + HO\n\nCHOSOOH → HC=CH + HSO\n\nDehydrogenace je katalytická reakce, jejíž princip spočívá v odštěpení vodíku za pomoci katalyzátorů, kterým je nejčastěji směs oxidu chromitého a oxidu hlinitého, za teploty od 500 °C do 1000 °C. Příkladem je dehydrogenace butanu, jejímž produktem je směs but-1-enu a but-2-enu. Když tato reakce probíhá dále, vzniká 1,3-butadien (nově buta-1,3-dien).\n\nPrincip dehydrohalogenace spočívá v přípravě alkenů z alkylhalogenových derivátů uhlovodíků reakcí se silným hydroxidem alkalického kovu. Příkladem je reakce 2-brombutanu s hydroxidem draselným, produkty jsou 2-buten, voda a bromid draselný:\n\nCHCHCHBrCH + KOH → CHCH=CHCH + KBr + HO\n\nJedná se o typickou reakci pro alkeny, při níž zaniká dvojná vazba a vytváří se vazba jednoduchá. Mezi nejvýznamnější patří halogenace, oxidace, hydrogenace, polymerace a adice vody a kyselin.\n\nU alkenů můžeme očekávat dva druhy adice, a sice adici elektrofilní a adici radikálovou.\nElektrofilní adice (jedna z možností iontové adice) probíhá, pokud je činidlo štěpeno heterolyticky (tzn. je rozděleno na kladně a záporně nabitou část), a její průběh se řídí podle Markovnikovova pravidla. Elektrofilní adice probíhá typicky např. jako adice halogenů za přítomnosti Lewisovy kyseliny (látka s prázdným orbitalem, který může použít k vytvoření koordinačně kovalentní vazby, AlCl, FeCl …). Také pokud adujeme molekulu z atomů s různou elektronegativitou, z nichž jeden atom má parciálně (částečně) kladný a druhý parciálně záporný náboj (třeba HCl), jedná se o elektrofilní adici.\n\nŠtěpí-li se činidlo homolyticky (na dvě stejné části, radikály), pak mluvíme o adici radikálové. U nesymetrických molekul probíhá proti Markovnikovovu pravidlu. Typicky ji můžeme očekávat při adici halogenu za přítomnosti UV záření nebo za vysoké teploty.\n\nAdice elektrofilní: \n\nAdice radikálová: \n\nRozdíl mezi elektrofilní a radikálovou adicí se projeví v mechanismu reakce a u nesouměrných molekul jsou produkty těchto reakcí různé.\n\nJako halogenaci označujeme adici halogenu na alken. Takováto reakce může probíhat dvěma způsoby, buď radikálovým nebo iontovým.\n\nRadikálový způsob lze uskutečnit za pomoci UV záření, přičemž nejsnadněji reaguje fluor, naopak jód téměř vůbec nereaguje. Tento způsob lze provést i za použití příslušného halogenovodíku, použitelný je však pouze bromovodík, protože jodovodík podobně jako jód vůbec nereaguje a flurorovodík s chlorovodíkem se velice obtížně štěpí.\n\nIontový způsob vyžaduje polarizaci nepolární vazby, která váže atomy halogenů. Reakci proto umožňují tzv. lewisovy kyseliny, jejímž příkladem jsou např. halogenidy hliníku, které se reakcí účastní jako katalyzátory. Nejbouřlivěji probíhá adice fluoru, naproti tomu adice jodu opět skoro vůbec neprobíhá. Příkladem tohoto způsobu je reakce propenu a chloru, produktem je 1,2-dichlorpropan:\n\nHC–CH=CH + Cl → HC-CHCl-CHCl\n\nHydrogenace je vlastně adice vodíku na alken, k uskutečnění této reakce se používají katalyzátory, přesněji speciální kovy, např. tzv. Raneyův nikl. Obecně platí, že nejlépe adice probíhá na těch vazbách, které se nacházejí na koncích uhlíkatého řetězce. Příkladem hydrogenace je adice vodíku na ethen:\n\nHC=HC + H → HC-CH\n\nAdice za využití vody neprobíhá přímo, je to vícefázová reakce. Uskutečňuje se za katalyckého působení kyseliny sírové:\n\nHC=CH + HSO → CHOSOOH\n\nCHOSOOH + HO → CHOH + HSO\n\nKonečný produkt reakce, kterým je ethanol, má ve své molekule mezi atomy uhlíku pouze jednoduché vazby.\n\nTento typ adice probíhá iontovým způsobem. Snadnost a rychlost reakce závisí na síle kyseliny. Typická je adice halogenovodíkových kyselin, tedy fluorovodíkové, chlorovodíkové apod.\n\nJedná se vlastně o spalování alkenů, čili jejich reakci s kyslíkem. Pří spalování s dostatečným přístupem vzduchu dochází ke vzniku oxidu uhličitého a vody. Nemusí se však přímo jednat o reakci s kyslíkem. Příkladem je oxidace ethenu, při které se používá manganistan draselný.\n\nPolymerace je vytvoření dlouhých makromolekulárních řetězců za rozpadu násobných vazeb.\n\nReakce, do kterých alkeny vstupují, nemusí být adiční, to záleží na podmínkách. Například při reakcích s halogeny nemusí dojít k zániku dvojné vazby, ale k připojení příslušného halogenu k atomu uhlíku, tím dojde ke vzniku halogenderivátu uhlovodíku s dvojnou vazbou ve své molekule. Takováto reakce se označuje jako substituční, konkrétně se jedná o substituci radikálovou. Příkladem je reakce ethenu s chlorem za vzniku vinylchloridu:\n\nHC=CH + Cl → HC=CHCl + HCl\n\nV průběhu izomerních reakcí, označovaných též jako izomerace, dochází buď k přestavbě uhlíkatého řetězce nebo ke změně polohy dvojné vazby. Tyto reakce probíhají pouze za působení katalyzátorů, kterými jsou kyseliny. Příkladem je izomerace 1-butenu na 2-buten:\n\nCHCHCH=CH → CHCH=CHCH\n\n\n"}
{"id": "156902", "url": "https://cs.wikipedia.org/wiki?curid=156902", "title": "Římskokatolická církev ve Spojených státech amerických", "text": "Římskokatolická církev ve Spojených státech amerických\n\nŘímskokatolická církev je největší organizovanou náboženskou skupinou ve Spojených státech amerických, hlásí se k ní přibližně 1/4 obyvatel. \n\nJejí organizační struktura se člení na 194 diecézí sdružených ve 32 provinciích. Provincii tvoří 1 metropolitní arcidiecéze a několik podřízených (sugragánních) diecézí. Hranice diecézí a provincií se určují podle hranic okresů a států USA. Provincie jsou nadále sdruženy do patnácti církevních oblastí, 14 pro diecéze latinského ritu v USA a jednu církevní oblast (XV) zahrnující všechny diecéze katolických křesťanů východního ritu. \n\nMimo to zde existují eparchie a archeparchie pro katolíky východního obřadu a tzv. vojenské arcibiskupství zastřešující působení katolických duchovních v amerických ozbrojených silách. Mimo to existují další diecéze a arcidiecéze pro různá zámořská a závislá území. Diecézní a pomocní biskupové amerických diecézí tvoří Katolickou biskupskou konferenci Spojených států, biskupové Portorika Portorickou biskupskou konferenci a biskupové pacifických závislých území Pacifickou biskupskou konferenci. \n\nŘímskokatolická církev hraje obecně významnou roli v americké společnosti a provozuje rozsáhlou síť školských, sociálních a zdravotnických zařízení. Na lokální úrovni se její vliv liší jak v závislosti na její pozici v dané oblasti, tak na míře spolupráce mezi a s tamními protestantskými církvemi.\n\nPrvním katolickým knězem tmavé pleti se stal v USA P. Augustus Tolton v roce 1886.\n\n"}
{"id": "156906", "url": "https://cs.wikipedia.org/wiki?curid=156906", "title": "Zavlažování", "text": "Zavlažování\n\nZavlažování je nahrazení nebo doplnění dešťových srážek vodou z jiného zdroje za účelem pěstování plodin nebo rostlin. Naproti tomu zemědělství, které spočívá jen v přímých srážkách, je někdy označováno jako suché zemědělství.\n\nVodní zdroj pro zavlažování může být blízké nebo daleké jezero, řeka, pramen, zvodeň, studna nebo sněhová pokrývka. V závislosti na vzdálenosti zdroje a četnosti dešťových srážek může být voda vedena přímo na pole nebo uložena pro pozdější použití v nádržích nebo cisternách. Případně „sklízení“ místního deště, který dopadá na střechy budov nebo na blízké neobhospodařované kopce, a jeho použití k doplnění deště, který dopadá přímo na obhospodařovaná pole, také zahrnuje zavlažování.\n\nRůzné typy zavlažovacích technik se liší v tom, jak je voda získaná ze zdroje distribuována na polích. Obecně je cílem zásobit pole rovnoměrně vodou tak, aby každá rostlina měla množství vody, které potřebuje, aniž by měla příliš mnoho nebo málo.\n\nSamotné zavlažování jde ruku v ruce s rozvojem zemědělství a pěstování kulturních plodin. Nejstarší zavlažovací systémy nalezneme v Peru a Bolívii, zemích úrodného půlměsíce, Nepálu, Indonésii či Afghánistánu. Pojí se vždy s vysokými kulturami daného území spojenými se stejným druhem obživy – zemědělstvím. Teprve později se rozvíjí závlahové hospodářství plošně i v subtropických a aridních oblastech, jako je Středozemí, Afrika, aridní oblasti Ameriky. Postupně se zavlažování šíří. Velkého rozvoje dosahují závlahy až v posledních sto letech. V zemích plánovaného hospodářství se závlahy zavádí v rámci intenzifikace zemědělství, v rozvojových zemích jako opatření proti chudobě a hladu. Po pádu totalitních režimů však nastává útlum spojený s vysokými ekonomickými náklady, rozvíjí se precizní zavlažovací strategie zvyšující výnosy pěstovaných plodin. Stále více se nejenom odborná veřejnost věnuje problematice dostupnosti, pitné a užitkové vody. 22. březen je vyhlášen Světovým dnem vody, v roce 2008 se ve Španělské Zaragoze koná EXPO, jehož hlavním tématem je právě voda („Voda a trvale udržitelný rozvoj“), konají se různé přednášky, konference a studie zaměřené na vodu a závlahy. Tento citelný význam vody je cítit nejenom v rozvinutých, ale i v rozvojových zemích zemích v rámci bojů neziskových organizací dostát závazky a snížit procento chudoby a hladu do roků 2015, 2025 a 2050.\n\nV současnosti se citelně zavlažuje pouze v aridních oblastech a rozvojových zemích v rámci boje o přežití. Jsou používány jak tradiční závlahové systémy, tak systémy moderní implementované nejčastěji z pozice mezinárodní pomoci. Je sledována role žen v zavlažování. Naproti tomu v rozvinutých zemích jako je např. Česko dochází k útlumu zavlažování, zejména v důsledku značné ekonomické náročnosti, kdy náklady na provoz a zřízení značně převyšují zisky. Zavlažuje se pouze zelenina a plodiny skleníků, občasně též ovocné plodiny, chmel a další. Potřebu zavlažovat mají však i podle podrobných studií projektu „Závlahy v procesu stabilizace intenzivního zemědělství“ i jiné plodiny.\n\nPodle údajů Potravinářské a zemědělské organizace (FAO) je v současnosti pod závlahou 3,2 mil. km z celkových asi 16 mil. km uváděných jako orná půda. Nejvíce půdy pod závlahou na kilometry čtvereční je pak v Indii, Pákistánu a na Srí Lance. V Česku je pak necelých 3,59 % orné půdy pokryto zavlažovacími zařízeními, ne však všechna jsou využívána.\n\nJak již bylo zmíněno výše, potřeba závlah vyplývá z vláhové potřeby, která se udává dle ideálních srážek, transpiračního součinitele, součinitele úhrnné potřeby vody nebo meteorologických činitelů. Na základě podrobných studií pak lze říci, že všechny rostliny mají potřebu závlah, respektive vláhové potřeby pokud se nevyskytují ve vláhově deficitních oblastech. Protože však není možno uspokojit všechny rostliny jednotlivým přístupem, vymezují se tzv. závlahové oblasti. Tedy správné zavlažování rostlin by mělo vést, k jejich zvýšené produkci a k větším ziskům. Ne vždy je tomu tak. Ze studií amerických vědců například vyplývá, že při správném zavlažování vinic sice roste objem a váha hroznů, avšak snižuje se jejich cukernatost.\n\nPři plánování efektivnosti závlah je tedy sice nutno na prvním místě počítat s ekonomičností celého projektu, ale také dbát na to, aby nedošlo k narušení životního prostředí. Nevhodnou závlahou totiž může docházet k vodní povrchové erozi a smyvu ornice či zasolování půdy a vzniku nepropustného škraloupu vyplavováním solí. Jiným neblaze proslulým příkladem je ekologická katastrofa způsobená odebíráním vody z řek Amudarja a Syrdarja, kde zavlažovací kanály vedené z těchto řek odebírají velké množství vody a podílejí se na úbytku vody a devastaci Aralského jezera.\n\nPři zavlažování je třeba mít na zřeteli i kvalitu vody. Vystupují zde tak činitelé přírodní, technologičtí a ekonomičtí.\n\nZávlahy se dají rozdělovat podle několika hledisek. Základním typem rozdělení je hledisko technologické. Podle něj dělíme závlahy na závlahu podmokem, přeronem, výtopou, postřikem či závlaha lokalizovaná (viz níže). V řadě zemí se též udrželi závlahové systémy staré několik tisíc let, které se používají do současnosti. Jedná se většinou o závlahu přeronem nebo výtopu, stejně je tomu i u alternativního přístupu Key Line Agriculture. V současné době se nejvíce na území Česka uplatňuje závlaha postřikem (asi 99 %), nepatrnou část tvoří mikrozávlahy (tedy kapková závlaha a mikropostřik, 0,5 %) a ostatní 0,5 %.\n\nDalší způsob dělení pak spočívá v rozdělení sociologickém, respektive způsobu používání. Jedná se o „kdykoliv“, „dle času“ a „sdílení zdroje“. Leckdy se objevuje i kombinace „dle času“/“sdílení zdroje“. Závisí to hlavně na objemu dostupné zavlažovací vody a jejím rozložení v průběhu roku a v průběhu doby, kdy je této vody potřeba. Tyto sociologické přístupy se uplatňují všude tam, kde je vody málo a kde o zavlažovací vodu usiluje více subjektů resp. zemědělců.\n\nPřístup „kdykoliv“ znamená, že v centrálním zavlažovacím zdroji je neustále dostatek vody. Ve skupině zemědělců obdělávajících své parcely si pak každý z nich může kdykoliv pustit závlahu na svoje políčko. Přístup „dle času“ je naopak limitován určitým nedostatkem vody ve společném rezervoáru (umělé koryto, řeka). Mezi sedláky existuje dohoda, která se předává z otce na syna, stejně tak jak si dědí obdělávané parcely. Každý může zavlažovat svoje parcely po určité době (například 2 dny, jeden týden, 14 dní) a nebo po určitou dobu a pak zavlažuje ze stejného zdroje někdo jiný. Nevýhodou tohoto systému je, že když dojde na extrémní sucha, mohou se někteří hospodáři ocitnout v nouzi ztráty výnosů a tím i obživy. Výhodou naopak je, že nedojde k přečerpání omezeného zdroje a vždy má někdo úrodu, takže je schopen pomoci ostatním. Posledním principem je pak „sdílení zdroje“. Tento princip spočívá v rozdělení zdroje zavlažovací vody mezi jednotlivé farmáře. Jedná se například o rozdělení potoka či zavlažovacího kanálu. Sedlák tak může čerpat vodu kdy chce jako u přístupu „kdykoliv“, limitován je však menším množstvím vody. Čím větší množství sedláků se k tomuto systému připojí, tím menší množství vody přitéká.\n\nČasto se pak kombinují poslední dva přístupy, tedy „dle času“ a „sdílení zdroje“. Předchází se tak přečerpání zdroje zavlažovací vody.\n\nTyto sociologické přístupy jsou časté v rozvojových zemích a také všude tam, kde se hodně zavlažuje – např. plantáže. V ostatních případech má většinou ten, kdo zavlažuje vlastní zdroj vody, nebo se uplatňuje systém „kdykoliv“ (hlavně u odběrů vod z povrchových zdrojů).\n\nZávlaha podmokem znamená, že je voda přiváděna na půdu nebo do půdy kanály či podzemním potrubím a dochází k jejímu zasakování. Při tomto způsobu zavlažování v podstatě neregistrujeme tekoucí či stojící vodu po delší dobu na parcele, protože dochází k jejímu zasakování. Tento způsob závlahy se již v Česku prakticky nevyužívá (výjimku tvoří podmokové pokusy zavlažovat chmelnice). Masově je však využívána v rozvojových zemích. Výhodou tohoto způsobu zavlažování je, že je technologicky víceméně nenáročná, i když v případě potrubí umístěného v zemi, může docházet k ucpávání a okusování hlodavci. Nevýhodou jsou velké ztráty vody výparem, únikem na plochy, kde závlah není potřeba, zanášení potrubí a nutnost čištění dopravních sítí. Takovýto způsob se prodražuje zvláště na velkých parcelách, aplikovat se může tam, kde je levná lidská síla. Při použití slané vody může též docházet k zasolování půd a omezení výživy rostlin.\n\nPrincipem tohoto druhu závlahy je protékající voda, která se rovnou vsakuje. Tato závlaha patří opět po boku závlah podmokem do skupiny závlah nevhodných pro velká území, kde je drahá pracovní síla, hodí se naopak tam, kde je levná pracovní síla a víceméně dostatek vody. Opět i u tohoto typu závlahy může docházet k velkým ztrátám, nebo k zasolování.\n\nTento typ závlahy je charakterizován stojící vodou na pozemku po delší dobu. Vodní sloupec dosahuje až 30 cm. Na rozdíl od přeronu může vyžadovat mnohem větší množství vody. Stejně jako v předchozích dvou případech se už používá, jen v rozvojových zemích a mezi zahrádkáři. Při špatném zaplavování slaných nebo těžkých půd může dojít i ke vzniku neproniknutelné solné krusty.\nTento způsob závlah spočívá v tom, že voda je na pozemek dopravována z vodních toků nebo nádrže potrubím a následně rozstřikovači rozstřikována na pozemek. To vyžaduje značnou energii a značný tlak v systému. Navíc je třeba zajistit dostatečnou velikost kapek. Proto musí být sledována i jakost vody jako takové – voda musí být čistá. Důležitý je i úhel dopadu kapek na parcelu. Tento způsob je v rozvinutých zemích v dnešní době zcela rozšířen v Česku zaujímá přes 99 % všech závlah. Vzniká z představy přirozeného deště. V posledních dekádách se však projevuje jako neefektivní. Špatně seřízený postřik může narušovat rostlinná tílka a rozrušovat půdu. Proto se začal používat tzv. mikropostřik, kdy jsou kapičky daleko menší a voda se rozstřikuje na daleko menší plochy, například pouze k určitým rostlinám.\n\nJedná se o závlahy, které jsou určeny pro konkrétní lokalitu respektive místo. Patří sem již výše zmíněná závlaha kapková, mikropostřik a dále závlaha bodová. Princip bodové závlahy spočívá v šíření vody ze zdroje, který je ke každé rostlině (nejčastěji stromu) šířen potrubím a ukončen výtokovým otvorem překrytým krytkou. Závlahy lokalizované jsou nejmladším přístupem v závlahovém hospodářství a zatím se uplatňují jen v malé míře, především na zahradách a parcích. Kapková závlaha pak znamená dodávaní vody v malých kapičkách z kapilár.\n\nZávlahová voda musí být čistá bez chemických příměsí, biologicky nezávadná a okysličená. Odpovídající tvrdost vody je max. 250-300 mg soli na 1 litr vody. Závlahová voda by měla být přiměřené teploty. Vhodnou teplotu má voda buď říční, dešťová, studniční bývá poměrně chladná.\n\nAmatéry bývá doporučována k hnojivé zálivce voda s hnijícími zbytky rostlin (např. hnijící kopřivy) nebo se zbytky po přípravě pokrmů. Je třeba si uvědomit, že závlaha vodou s obsahem hnilobných bakterií může způsobit vážné škody. Také rostlinné zbytky po přípravě pokrmů zpravidla obsahují zárodky chorob. Velmi často takto mohou být přenášeny choroby napadající hlízy brambor (kořenomorka bramborová, plíseň bramborová, Ralstonia solanacearum), ale i škálu dalších pěstovaných rostlinných druhů. Přenos vážných chorob závlahovou vodou je prokázán.\n\nNebezpečná hygienická rizika ale i nebezpečí zasolení půdy a jejího znečištění, přináší použití některých odpadních vod z městských kanalizací. Přesto je tento způsob zcela vážně hodnocen jako pozitivní a používán. Vhodnější mohou někdy být předčištěné průmyslové odpadní vody, které jsou zkoušeny jako alternativní zdroje závlahy.\n\nTvrdost vody vyvolává vápník (Ca), hořčík (Mg). Tvrdá voda při zálivce zhoršuje půdní vlastnosti, činí některé živiny hůře dostupnými a může vést k nadbytku vápníku v rostlině.\n\nSíranová voda je trvale nasycená obsahem síranu vápenatého (CaSo), síranu hořečnatého (MgSo).\n\nUhličitanová voda je přechodně nasycena obsahem hydrogenuhličitanu vápenatého-Ca(HCO); hydrogenuhličitan hořečnatý - Mg(HCO).\n\nHranice celkové tvrdosti je 250-300 mg soli na 1 litr vody. 1DH°=10mg oxidu vápenatého (CaO) na 1 litr vody. Většině rostlin vyhovuje 8-15DH°. Uhličitanová tvrdost se dá odstranit převařením, odstátím, kyselinou šťavelovou.\n\n"}
{"id": "156909", "url": "https://cs.wikipedia.org/wiki?curid=156909", "title": "O zlých samotářích", "text": "O zlých samotářích\n\nO zlých samotářích je soubor 3 povídek Ivana Olbrachta, vydaný roku 1913. Vychází z prostředí cirkusáků, tuláků a lidí na okraji společnosti, kteří bojují o udržení zbytků své důstojnosti a svobody. Tito jedinci jsou zatlačeni za hranice zákona. To je dostává do ještě větší izolace a probouzí se v nich zlo. O těchto samotářích lze tvrdit, že jsou lehce anarchističtí a svým způsobem jsou obdobou Gorkého bosáků. Skládá se z těchto povídek:\n\nPříběhem nás provází kočovná cirkusácká rodina – bratři Žak a Fricek, sestra Olga a jejich rodiče, žijící v zelené maringotce, doprovázeni koněm, kozlem a pudlem. Což bylo v podstatě vše co měli, ale vystačili si. Bohužel jim brzy umírá matka, což je nakonec jedna z příčin otcova postupně narůstajícího alkoholismu. Vedení rodiny prakticky převzal starší bratr Žak, tvrdý a neústupný, ale přemýšlivý a málomluvný.\n\nJednoho dne při vystoupení se událo něco nečekaného. Jedno z dětí vystřelilo z praku po Frickovi, který se naštval a začal se s nimi prát, původní viník nakonec utekl. Když ho však chtěli dostihnout a po zásluze potrestat, zastavil je četník a donutil je aby vrátili vstupné a odjeli z města. Tento uličník se jmenoval Josef Havránek. Když ho pak za pár měsíců v zimě Fricek potkal v jedné hospodě, kde vystupoval se sestrou, aby měli alespoň na jídlo, beze slova mu jednu vrazil, za což se mu odměnili přítomní pěknou dávkou kopanců. Díky tomu měl pak zlomený nos a jizvu na čele. Havránka pak nenáviděl a slíbil si, že až ho potká, tak ho zabije.\n\nZimy prožívali velmi těžce, protože v tu dobu nevystupovali a museli tedy žít z úspor, ty byly ale malé a rychle se tenčily, obzvláště díky otcově pijanství, takže mnohdy neměli co do úst. Naštěstí Žak vymýšlel neustále nová čísla, a tak se jim dařilo jakž takž přežít. Jednou potkali cirkusový spolek, jehož většina zaměstnanců byla zatčena, kvůli hospodské rvačce, a tak se k němu připojili, aby mohl cirkus vůbec fungovat, a bylo jim docela dobře. Dostávali výplatu a Žak prakticky vedl celý cirkus. Na jaře ale společnost opustili, protože jim připadalo, že mají málo svobody.\n\nOd té doby se jim vedlo ještě hůř než předtím a nadějí pro ně bylo pozvání od majitelky cirkusu do Německa, aby se k nim opět připojili. Bratr Žak to odjel prověřit, ale už se nikdy nevrátil a díky jejich nestálé adrese se jim téměř nepodařilo se zkontaktovat. Stýská se jim a jejich situace je čím dál tím horší. Bez cíle bloudí krajem a utrácejí svoje úspory, postupně jim umírají zvířata a nakonec se otec upije k smrti. Jelikož už zůstali pouze samotní Fricek a Olga, nemohou už dále vystupovat a prodávají maringotku a koně do řeznictví. Nakonec skončí jako tuláci a živí se jak se dá. Jednoho dne potká Fricek zcela náhodně Josefa Havránka a zabije ho. Protože však neexistují žádné přímé důkazy, není usvědčen.\n"}
{"id": "156910", "url": "https://cs.wikipedia.org/wiki?curid=156910", "title": "Logotrop", "text": "Logotrop\n\nPojem logotrop patří do oblasti psychologie a pedagogiky. Konkrétně se vztahuje k osobnosti učitele. Tento pojem zavedl ve 40. letech švýcarský psycholog Christian Caselmann spolu s pojmem paidotrop. Obě tato hesla jsou součástí eliptické typologie pedagogů, ve které Caselmann rozlišuje dva základní typy učitelů. Tyto dva typy se objevují v souvislosti s požadavky na učitelskou profesi, kterými je vzdělávání a vychovávání, a které nebývá jednoduché sloučit. \n\n\"Logotrop\" je učitel, který je zaměřený na svůj obor, potažmo na vědu. Snaží se vyvolat zájem o svůj obor a předat z něj žákům, co nejvíce poznatků. Jeho obor a výuka je přednější než zájem o samotné žáky, což může vést ke kázeňským problémům mezi tímto typem učitele a jeho studenty, především těmi, kteří o daný předmět neprojevují zájem. \n\"Paidotrop\" je naopak učitel zaměřený na žáka. To znamená, že se snaží studentům přiblížit, porozumět jim a pokud je potřeba, tak i pomoci. To může vést až k tomu, že snižuje požadavky na žáky, zasahuje do jejich osobního života a je k nim shovívavý, čehož můžou jeho žáci zneužívat. \nOba typy učitelů v extrémních formách mohou vést k nežádoucích výsledkům při výchově a vzdělávání žáků. \n\n\"Filosoficky orientovaný logotrop\" velmi silně ovlivňuje studenty, kteří jsou podobně psychicky založení. Jeho hlavním cílem je vtisknout studentům svůj vlastní světový názor a nerespektuje jejich jiné postoje. Problém nastává, když studenti nejsou dostatečně zralí, aby pochopili jeho myšlenky. Pokud jsou však žáci podobně naladění, má na ně učitel intenzivní vliv. \n\"Odborně vědecky orientovaný logotrop\" je podle Caselmanna častější případ. Tento typ učitele se od mládí zabývá konkrétním oborem a díky tomu má rozsáhlé odborné znalosti. Své žáky chce co nejvíce naučit a umí je nadchnout pro svůj předmět a především se věnuje těm studentům, kteří mají o obor zájem. Má tedy značný vzdělávací vliv, ale nižší výchovné působení. Své žáky vidí jen skrze svůj obor a přehlíží tedy jejich osobnostní vlastnosti a individuální rozdíly mezi nimi. Nerespektuje mezioborové vztahy a je blízký typu vědce.\n\n\"Individuálně psychologicky orientovaný paidotrop\" má rodičovský vztah k žákům a snaží se pochopit každého studenta. Má samaritánské sklony, formuje žáka jako osobnost, protože zásadní význam vidí ve výchově. Má pochopení i pro problémové žáky. \n\"Všeobecně psychologicky orientovaný paidotrop\" se soustředí na vzdělání i výchovu. Snaží se vzbudit zájem o méně zajímavé učivo a překonat negativismus, ale může přitom slevit z požadavků na studenty. Výskyt tohoto typu učitele je řídký. \n\nChristian Caselmann vytvořil také typologii učitelů podle pedagogických postupů a rozdělil učitele na tři typy – vědecko – systematický, umělecký a praktický. S paidotropem a logotropem se kříží autoritativní a sociální typ učitele. Autoritativní typ se vyskytuje častěji u logotropů, sociální typ u paidotropů, ale může tomu být i opačně. Pedagog logotrop uplatňuje pravidla. Pedagog paidotrop je spíše průvodcem. \n\nCaselmann, Christian, Wesensformen des Lehrers. Versuch einer Typenlehre. Stuttgart, Klett 1949\nČáp, Jan., Mareš, Jiří. Psychologie pro učitele. Vyd. 1. Praha: Portál 2001.\n\n"}
{"id": "156914", "url": "https://cs.wikipedia.org/wiki?curid=156914", "title": "Alkyny", "text": "Alkyny\n\nAlkyny (dříve alkiny) jsou uhlovodíky s minimálně jednou trojnou vazbou mezi atomy uhlíku v otevřeném řetězci. Triviálně se alkyny nazývají \"acetyleny\" podle nejjednoduššího zástupce acetylenu (ethynu). Názvy alkynů jsou zakončeny na \"-yn\", jejich zbytky mají příponu - \"ynyl\". Obecný vzorec pro alkyny je CH. Trojná vazba je tvořena jednou vazbou σ a dvěma vazbami π.\n\nNa rozdíl od alkanů jsou alkyny méně stabilní a jsou reaktivnější. Jsou poměrně kyselé, hodnota pKa se pohybuje mezi amoniakem (35) a ethanolem (16). Kyselost alkynů je způsobena relativně vysokou elektronegativitou sp orbitalu v porovnání s sp nebo sp orbitaly. Důsledkem toho je sigma vazebný orbital mezi sp hybridem uhlíku a s orbitalem vodíku lokalizován spíše okolo uhlíku, což dává vodíkovému atomu kladný parciální náboj.\nTerminální alkyny reagují se silnými bázemi, např. sodíkem, amidem sodným nebo Grignardovými činidly za vzniku acetylidů kovů:\n\nnebo obecně:\n\nAcetylidový anion je často využívaný v syntéze, protože je silně nukleofilní, a může se účastnit vytváření C-C vazby.\n\nUhlíkové atomy trojné vazby mají hybridizaci sp (každý má dva orbitaly p a dva sp hybridní orbitaly). Překryvem sp orbitalů vzniká σ vazba. Bočním překryvem p orbitalů vznikají dvě vazby π. Zbývající sp orbital každého atomu uhlíku je využit při tvorbě vazby s jinými atomy. Skupina -C≡C- je planární. Energie trojné vazby je vysoká (837 kJ/mol), délka vazby CC je 121 pm, což je podstatně méně než v případě alkenů (134 pm) nebo alkanů (153 pm).\n\nTerminální alkyny mají minimálně na jednom \"sp\" uhlíku vázány atom vodíku, např. propyn.\n\nVnitřní alkyny mají na oba \"sp\" uhlíky vázané jiné atomy, nejčastěji další atomy uhlíku. Příkladem je pent-2-yn, který má na prvním \"sp\" uhlíku vázaný methyl a na druhém ethyl.\n\nAlkyny se nejčastěji připravují dehydrohalogenací vicinálních alkyldihalogenidů nebo reakcí acetylidů kovů s primárními alkylhalogenidy.\n\nDále se dají alkyny vyrobit dehydrogenací alkenů (za přítomnosti katalyzátoru, nejčastěji platiny a zvýšené teploty).\n\nAcetylen (ethyn) se dá také vyrobit reakcí karbidu (acetylidu) vápenatého s vodou:\n\nCaC + 2 HO → CH + Ca(OH).\n\nAlkyny mohou podléhat velké řadě chemických reakcí.\n\n\n"}
{"id": "156917", "url": "https://cs.wikipedia.org/wiki?curid=156917", "title": "Anna K", "text": "Anna K\n\nAnna K., vlastním jménem Luciana Krecarová (* 4. ledna 1965 Vrchlabí), je česká zpěvačka, skladatelka a herečka.\n\nNarodila se v krkonošském Vrchlabí, vyrůstala u své babičky v nedalekém Špindlerově Mlýně a na Vrbatově boudě. Před odchodem do Prahy závodně lyžovala za lyžařský oddíl TJ Slovan Špindlerův Mlýn. Ve třetí třídě se přestěhovala do Prahy a přestoupila na jazykovou základní školu v Ostrovní ulici. Poté vystudovala konzervatoř. Otec pracoval jako barman v Redutě a matka v restauraci.\n\nOkolo roku 2010 podstoupila léčbu rakoviny prsu, svůj boj s rakovinou prozatím vyhrála. Byla aktivní i v kampani proti rakovině prsu prevencí (roční prohlídky jako prevence).\n\nDo povědomí českého publika se uvedla rolí Pacholete ve hře \"Kytice\" divadla Semafor Jiřího Suchého již v osmi letech. Hrála též v televizním seriálu \"Malý pitaval z velkého města\", a sice v epizodě \"Kasař\" epizodní roli dívky v čistírně.\n\nJejí první deska \"Já nezapomínám\" (jejíž titulní duet nazpívala s Láďou Křížkem) měla velký komerční úspěch (prodalo se jí 20 000 kusů).\n\nNa desce \"Amulet\" se autorsky podíleli P.B.CH (Wanastowi Vjecy), Oskar Petr a na některých písních se spolupodílela i Anna K. Pro natáčení desky si Anna K. vybrala muzikanty jako je třeba – David Koller z kapely Lucie, Bradley Stratton z kapely Cirkus Praha a další.\n\n\"Nebe\", v pořadí třetí deska Anny K. a stejnojmenný hit, znamenala podstatnou změnu pro hudební vývoj zpěvačky. Album natočené poprvé vlastní kapelou získalo tři nominace v hudebních cenách Anděl. Od Akademie si Anna K. nakonec v roce 1999 odnesla sošku Anděla v kategorii Zpěvačka roku a dalšího Anděla za píseň Nebe. Píseň byla věnovaná Romům a jejich masové emigraci do Kanady v roce 1997. Později k ní byl ale natočen videoklip věnovaný Pavlu Tauberovi, letci RAF. V produkci Jana P. Muchowa se na desce autorsky podíleli Tomáš Vartecký (Kurtizány z 25. avenue) a Filip Horáček (Prohrála v kartách).\n\nV roce 2004 získává cenu Anděl za Nejlepší obal k albu Noc na zemi.\n\nO rok později dostává další sošku Anděla v kategorii Videoklip roku za klip k písničce Cukr (režie Jakub Kohák)\n\nPravidelně se objevuje v nominaci čtenářské ankety Žebřík časopisu Report, kde byla čtenáři zvolena Zpěvačkou roku v roce 2011, 2012 a 13.\n\nV roce 2013 se vydala na své první akustické turné, které mělo u fanoušků obrovský úspěch a proto se Anna K. rozhodla na jaře roku 2014 pokračovat dalšími koncerty. Po ukončení turné vydala Anna K. dvojalbum CD a DVD live s názvem \"Anna K.: Poprvé akusticky\".\n\nV roce 2016 se zúčastnila taneční soutěže StarDance, kde tančila s Markem Hrstkou.\n\n\n\n\n\n\n\n\n\n\n\n\n"}
{"id": "156919", "url": "https://cs.wikipedia.org/wiki?curid=156919", "title": "Skiboby", "text": "Skiboby\n\nSkiboby jsou individuální zimní sport, provozovaný na sjezdových či slalomových tratích. Závodník se snaží projet určenou trasu v co nejkratším čase na skibobu, což je v podstatě jízdní kolo vybavené namísto kol dvěma krátkými lyžemi. Dvě krátké lyže má závodník také na nohou.\n\nSkiboby se objevují v průběhu 19. století a patentovat si je nechal americký vynálezce J. C. Stevens v roce 1891. První veřejný závod se uskutečnil roku 1914 v Liberci.\n\nČeská republika patří k největším velmocem tohoto sportu. Nejúspěšnějším závodníkem historie je Alena Housová, která během své aktivní kariéry získala 30 titulů mistryně světa a desetkrát vyhrála Světový pohár. Dalšími známými českými reprezentantkami jsou Alana Hanousková, dívčím jménem Hrbková (22 medailí z ME a MS, z toho šest zlatých) a Irena Francová-Dohnálková (29 titulů mistryně světa).\n\nZávodní disciplíny vycházejí z lyžování: Sjezd (1500–3500 m), slalom (300–800 m), obří slalom (800–4500 m) a super G (1100–2200 m). Pro všechny se používají stejné skiboby, jen lyže se liší pro sjezd a pro slalom. Všechny disciplíny mají svou mužskou i ženskou kategorii, ale obě dvě disciplíny jezdí i senioři a děti. Na vrcholných soutěžích, jako je mistrovství světa či Evropy, se kromě samostatných disciplín vyhodnocuje i trojkombinace, to znamená časy ze sjezdu, slalomu a obřího slalomu. Světový pohár, jenž bývá pětidílný, zahrnuje také paralelní slalom. Na závodech se hodnotí tzv. trojkombinace.\n\n"}
{"id": "156922", "url": "https://cs.wikipedia.org/wiki?curid=156922", "title": "End User License Agreement", "text": "End User License Agreement\n\nEULA (End-User-License-Agreement) je licence pro koncového uživatele softwaru určující, co uživatel smí a nesmí dělat. Je možné, aby byl zdrojový kód open source, ale výsledný produkt už spadá pod EULA, kde se hovoří o zákazu editace a šíření tohoto programu (viz Mozilla Firefox). Některé programy v závěru EULA při instalaci zmiňují instalaci dodatečného škodlivého programu, jedná se o tzv. grayware.\n"}
{"id": "156928", "url": "https://cs.wikipedia.org/wiki?curid=156928", "title": "Ahmed Zewail", "text": "Ahmed Zewail\n\nAhmed Hassan Zewail (26. února 1946 Damanhur – 2. srpna 2016 Pasadena) byl egyptský chemik. V roce 1999 získal Nobelovu cenu za chemii za svoje studium přechodových stavů chemických reakcí použitím femtosekundové spektroskopie.\n\nNarodil se v Damanhuru (60 km jihovýchodně od Alexandrie) a vyrůstal ve městě Disuk. Svůj první titul získal na Univerzitě v Alexandrii. V roce 1999 se stal třetím Egypťanem, který získal Nobelovu cenu. Působil v USA.\n\n"}
{"id": "156929", "url": "https://cs.wikipedia.org/wiki?curid=156929", "title": "Fordův–Fulkersonův algoritmus", "text": "Fordův–Fulkersonův algoritmus\n\nFordův-Fulkersonův algoritmus (pojmenovaný podle L. R. Forda, Jr. a D. R. Fulkersona) počítá maximální tok v síti. Název \"Ford-Fulkerson\" je také často používán pro Edmondsův-Karpův algoritmus, který je specializací Fordova-Fulkersonova algoritmu.\n\nMyšlenka algoritmu je velmi jednoduchá: Dokud existuje cesta ze zdroje (výchozí bod) do spotřebiče (koncový bod), taková, že je možnost ještě zvětšit její tok, neboli, že každá hrana na této cestě muže ještě „propustit“ vyšší tok (není ve stavu saturace), tak na všech hranách této cesty zvýšíme tok o největší hodnotu, o kterou lze zvětšit tok ve všech hranách cesty. Poté celý postup opakujeme. Cesta s volnou kapacitou se nazývá zlepšující cesta.\n\nVelikost toku nikdy nepřekročí kapacitu žádného řezu sítě. Toto tvrzení pouze naznačuje, že sítí není možno „protlačit“ vyšší tok než je maximální kapacita řezu sítě (toto je obsaženo v upozornění, že se to týká všech řezů sítě, tzn. i minimálního s jeho „maximální“ kapacitou). \n\nPro orientovaný graf formula_1 s množinou hran formula_2 a množinou vrcholů formula_3, funkci formula_4 určující kapacitu hran, vrcholy formula_5 a formula_6 grafu formula_1, kde formula_5 je zdroj a formula_6 spotřebič platí: Tvrzení „tok formula_10 je maximálním tokem v síti formula_11“ je ekvivalentní s tvrzením že neexistuje neorientovaná cesta formula_12, formula_13, formula_14 taková, že pro každou dvojici formula_15 platí:\n\n\nTaková P by se nazývala zlepšující cestou.\n\n Ford-Fulkerson (S)\n\n boolean NajdiCestu(Node s) {\n\nTento algoritmus začíná tak, že všem hranám přiřadí tok hodnoty nula, neboli nic sítí na počátku neprotéká. Dále pak začne testovat nalezení zlepšující cesty, jestliže tato cesta bude nalezena tak se tok zvýší. Naopak jestliže cesta nalezená už nebude, to znamená že zlepšující cesta už neexistuje (viz obecná teorie k algoritmu) je nalezen maximální tok.\n\nFunkce NajdiCestu(S) na počátku své implementace přiřadí všem uzlům grafu jako stav uzlu hodnotu FRESH. To znamená, že tyto uzly jsou čisté neboli ještě nepoužité. Uzlu S se přiřadí p[s] směr kterým jde hrana a poté ještě delta s jako nekonečno jelikož je to uzel předaný parametrem a tento uzel se otevře. Poté startuje cyklus který na svém začátku vybere uzel který je otevřený (stav uzlu == otevřeno ) a uzavře ho a poté pro všechny jeho následníky zjistí že jestliže je následník, uzel fresh a jeho tok je nižší než kapacita hrany jež spojuje uzel s tímto následníkem, tak ho otevře, přiřadí mu směr kterým je orientovaná hrana a vypočte pro něj delta. Delta se vypočítává právě pro to aby bylo možné zjistit o kolik se dá navýšit tok v hranách orientovaných směrem od zdroje k spotřebiči a snížit tok na hraně směřující od spotřebiče ke zdroji (bilance zůstává stejná). Když se takto projedou všechny následovníci tak se začnou procházet všichni předchůdci tohoto uzlu. U nich se zjišťuje zda jsou FRESH a zda hrana spojující tyto dva uzly má vyšší tok než nula. Když je tato podmínka splněna nastaví se předchůdce na stav OPEN nastaví se mu orientace hrany a určí delta. A toto celé se opakuje dokud existuje alespoň nějaký otevřený uzel či dokud testovaný uzel u se nebude rovnat spotřebiči. A také na základě této naposledy zmiňované rovnosti bude funkce vracet návratovou hodnotu true nebo false.\n\nOdpověď na otázku jak je možné, že tok může \"téci\" i proti směru orientace hrany v síti?\n\nVysvětleme si to například na vodovodním potrubí. Existuje jedna trubka, která bude mít orientaci proti směru vodovodu to znamená od domácnosti do vodárny. Jak je možné, ze by touto trubkou tekla voda proti její orientaci? Fyzicky to možné není, ale hodnota jejího toku tomu může ukazovat. Tuto hodnotu trubka má jen proto, že jestliže my potřebujeme touto opačně orientovanou trubkou poslat například 3 litry směrem vodárna→ domácnost, tak jestliže například 10 litru vody jí proteče ve směru domácnost→vodárna, tak ona svůj průtok zmenši třeba na 7 litrů a ty tři litry nechá protéct někde jinde..jinou trubkou..tím pádem navenek vypadá, že průtok směrem vodárna→ domácnost je 3.\n\nV této variantě je pro každou hranu formula_22 zadáno nejen horní omezení formula_23, ale i minimální požadavek formula_24 na tok. Tok formula_25 je přípustný, pokud každá hrana splňuje formula_26. Úlohou pak může být nalezení maximálního, minimálního, nebo libovolného přípustného toku sítí. \n\nNejprve se budeme zabývat hledáním libovolného přípustného toku. Úlohu převedeme na hledání maximálního toku v síti formula_27 bez minimálních požadavků, která ze zadané sítě formula_1 vznikne následujícími úpravami:\n\nV síti formula_27 nalezneme maximální tok formula_44. Nejprve uvažujme případ, kdy každá hrana vycházející z formula_29 je nasycena, a tedy i každá hrana vcházející do formula_30 je nasycena. To znamená, že za každou hranu formula_32 původní sítě formula_1 s kladným formula_34 teče tok velikosti formula_34 z formula_51 do formula_30 a z formula_29 do formula_54. Tento tok přesměrujeme, aby tekl hranou formula_39. Hranou formula_39 tak teče tok velikosti formula_57, což nepřekračuje její kapacitu, protože formula_58. Po následném odstranění uzlů a hran nově přidaných do formula_27 dostaneme přípustný tok sítí formula_1. V případě, kdy některá hrana vycházející z formula_29 nasycena není, znamená to, že v formula_1 neexistuje žádný přípustný tok. Pokud by totiž existoval, mohli bychom ho přeměnit na tok sítí formula_27, kde by každá hrana vycházející z formula_29 nasycena byla a tento tok by byl větší než formula_44.\n\nTento přípustný tok můžeme následně zlepšovat přidáváním, nebo ubíráním toku po zlepšujících cestách. V případě hledání maximálního toku je cesta formula_66, zlepšující, pokud pro každou dvojici formula_67 platí, že formula_67 je hranou formula_1 a formula_70, nebo formula_71 je hranou formula_1 a formula_73. Po této cestě můžeme tok zvětšit. V případě hledání minimálního toku je formula_66, zlepšující, pokud pro každou dvojici formula_67 platí, že formula_67 je hranou formula_1 a formula_78, nebo formula_71 je hranou formula_1 a formula_81. Po této cestě můžeme tok zmenšit.\n\n\nPokud algoritmus nenaimplementujeme chytrým způsobem, je jeho časová složitost nezávislá na velikosti vstupu – závisí na kapacitách jednotlivých hran:\n\n\n"}
{"id": "156930", "url": "https://cs.wikipedia.org/wiki?curid=156930", "title": "Areny", "text": "Areny\n\nAreny, či starším názvem aromatické uhlovodíky, jsou uhlovodíky, které splňují pravidla aromaticity: mají delokalizovaný systém π-elektronů v planární, tj.rovinné, cyklické molekule. Většinou mají charakteristický zápach (odtud jejich starší název), ovšem není to jejich charakteristický znak.\n\nDříve se vědci domnívali, že struktura benzenu odpovídá kruhové molekule s pravidelným střídáním jednoduchých a dvojných vazeb (jednalo by se tedy o cyklohexa-1,3,5-trien). Nyní je známo, že díky dokonalé delokalizaci π-elektronů charakter jednoduchých a dvojných vazeb zaniká. Délka vazby v benzenu je 139 pm oproti 154 pm jednoduché a 134 pm dvojné vazby. Areny proto mají zvláštní chemické vlastnosti, zejména poměrnou stálost benzenového kruhu a naopak reaktivnost skupin vázaných na benzenový kruh.\n\n\nVzhledem k odlišnému charakteru arenů od běžných cykloalkenů se systematické názvosloví používá zřídka. Většina základních arenů má svoje triviální názvy.\n\nBenzen, toluen a xyleny jsou kapaliny, vyšší areny jsou pevné látky (naftalen sublimuje). Vzhledem k charakteru vazeb patří areny mezi nepolární sloučeniny, rozpouští se v nepolárních rozpouštědlech, ve vodě nikoliv. Většinou mají charakteristický zápach a menší hustotu než voda. Areny jsou vesměs hořlavé, některé jsou jedovaté (při požití nebo vdechnutí). U řady z nich byly prokázány karcinogenní účinky.\n\n\nReakce na bočním řetězci probíhají podobně jako u alifatických uhlovodíků. Navíc je při radikálové substituci zvýhodněn atom uhlíku napojující se bezprostředně na benzenové jádro. Adice probíhá na nenasycených postranních řetězcích. Oxidací můžeme připravit aromatické karboxylové kyseliny.\n\nProtože charakter jednoduchých a dvojných vazeb zanikl, jsou aromatická jádra (na rozdíl od nenasycených uhlovodíků) odolnější vůči adicím. Typickou reakcí arenů je elektrofilní substituce (např. nitrace). Jsou ovšem známé i reakce s radikálovým principem. Mezi ně patří i oxidace jádra vedoucí k chinonům.\n\n\n\nZdrojem arenů jsou černouhelný dehet a ropa (zvláště z Blízkého východu).\n\n\n"}
{"id": "156933", "url": "https://cs.wikipedia.org/wiki?curid=156933", "title": "Adolf Butenandt", "text": "Adolf Butenandt\n\nAdolf (Friedrich Johann) Butenandt (24. březen 1903, Lehe (dnes Bremerhaven) – 18. leden 1995, Mnichov) byl německý biochemik.\n\nByl profesor v Gdaňsku, Tübingenu a Mnichově a člen různých akademických společností. Věnoval se především steroidním hormonům. Objevil estradiol (1929), androsteron (1931) a progesteron (1934). Později zkoumal chemickou strukturu sexuálních vábivých látek u hmyzu. V roce 1939 (spolu s Leopoldem Ružičkou) dostal Nobelovu cenu za chemii právě za výzkum sexuálních hormonů.\n"}
{"id": "156938", "url": "https://cs.wikipedia.org/wiki?curid=156938", "title": "Svůj kalich hořkosti", "text": "Svůj kalich hořkosti\n\nRomán Svůj kalich hořkosti (v originále \"Bis zur bitteren Neige\") rakouského spisovatele J. M. Simmela byl napsán v roce 1962.\n\nV roce 1975 byl natočen stejnojmenný film v režii Gerda Oswalda, hudbu k filmu složil Klaus Doldinger. V hlavní roli Petra Jordana se objevil Maurice Ronet.\n\nDalší čtivý román tohoto německého spisovatele nás zavádí k Petru Jordanovi, herci, kterého čeká velký filmový návrat. Je mu sedmatřicet, má bohatou ženu Joan a nevlastní devatenáctiletou dceru, která ho nenávidí. Ale jen naoko, to aby Joan nepojala podezření. Shirley a Petr se milují.\n\nJednoho dne mu Shirley zavolá, že s ním čeká dítě. Petra to tak rozrušilo, že dostal záchvat. Přivolané lékařce Nataši je to hned jasné: pije příliš mnoho alkoholu a radí mu, aby film odložil. Ale on ji neposlouchá, protože je to jeho jediná a poslední šance. Oklame filmové lékaře, kteří provádí kontrolu kvůli pojištění a brzy na to se začne natáčet.\n\nPetr si myslí, že je velice dobrý herec i po dlouhých dvaceti letech, ale už po prvních natáčecích dnech jeho okolí zjistí, že opak je pravdou. Ale vše se změnilo. Opět se setkává s ruskou lékařkou, která ho varovala. Od té chvíle začal hrát jako by před kamerou stál celý život, ale jen do té chvíle, kdy se dozví, že doktora Schauberga, který ho udržuje v kondici, zatkli. Petr je šokovaný, má strach, že dostane záchvat a taky že ano. Je tu ale doktorka Nataša, která se na něho mlčky zlobí, a Petr ji chápe. \n\nA film pokračuje. Mezitím Schauberga propustili a on pomůže Shirley k potratu.\n\nPetr má podezření, že ho Shirley podvádí. Sleduje ji a když ji nakonec najde, je z toho nešťastný, ale Shirley mu pořád opakuje, že ho miluje, jen jeho, ale musí ho opustit, kvůli jeho „nemoci“. Když ji chtěl zadržet, utekla mu a Shirley pak srazil autobus. Byla namístě mrtvá.\n\nPo její smrti se Joan o všem dozvěděla. Byla zoufalá a nechala se s Petrem rozvést. A Petr? Natáčení skončilo a on si mohl jít lehnout na kliniku, kterou mu sehnala Nataša.\nAle během pár dní se stalo moc vážných věcí. V den, kdy skončilo jeho natáčení, se opil a v opilosti bodl člověka, který napadl jiného muže.\n\nKdyž se Petr probral, ležel v psychiatrické léčebně, ale díky zlaté Nataše se mu podařilo utéct a nasednout s ní do vlaku jedoucí do Říma. Na cestě dostane další záchvat a oni na pár dnů zastaví v jednom městě, kde se Petr trošku zotaví. A tam se taky dozví, že ho Nataša miluje. \n\nJejich cesta pokračuje až do Říma. Na soukromé klinice se o něho stará profesor Pontevivo, který z něho udělá normálního člověka. V té době na Petra podala Joan žalobu a také se do kin dostal Petrův film NÁVRAT. Je to obrovský úspěch. A s úspěchem se dostavilo i uzdravení. Petr měl potom ještě jednu možnost uprchnout, ale na posledních chvíli si to rozmyslel. Věděl, že by to nemělo smysl.\n"}
{"id": "156939", "url": "https://cs.wikipedia.org/wiki?curid=156939", "title": "Freon", "text": "Freon\n\nFreony je komerční označení pro skupinu halogenderivátů uhlovodíků (podmnožinu chlor-fluorovaných uhlovodíků), které obsahují alespoň 2 vázané halogeny, z nichž alespoň jeden musí být fluor.\n\nBěžně využívané freony jsou plyny nebo kapaliny s nízkým bodem varu. Jsou bezbarvé, bez zápachu, nehořlavé a při vdechováni nejsou toxické. Jsou to výborné izolanty a rozpouštědla.\n\nDříve se freony ve velkém měřítku používaly v chladicích zařízeních, jako hasicí prostředky nebo hnací médium ve sprejích. V dnešní době se od jejich používání upouští pro negativní vliv na ozónovou vrstvu zemské atmosféry.\n\nFreony uvolňují v ozonové vrstvě chlor, který ničí ozonovou vrstvu. \n\nDůsledkem je úbytek ozonové vrstvy a zvýšené pronikání UV záření na povrch Země, kvůli čemuž vznikají nemoci, jako je třeba zánět spojivek, rakovina kůže a poškození očí.\n\nFreony se taktéž řadí mezi skleníkové plyny.\n\nFreony nejsou zvlášť toxické, některé mohou při vdechnutí nebo potřísnění dráždit dýchací cesty, oči a kůži. Vysoké koncentrace mohou ovlivnit centrální nervovou soustavu a činnost srdce, v extrémních případech hrozí až smrt. Některé jsou podezřelé mutageny.\n\nJako příklad může sloužit freon 11.\n\nTen se při ozáření rozpadne na dva radikály: <chem>CCl3F ->[UV] CCl2F^{.} + Cl^{.}</chem>\n\nChlorový radikál následně reagují s ozonem, kde však vzniká další radikál <chem>Cl^{.} + O3 -> O2 + ClO^{.}</chem>\n\nVzniklý radikál je stále reaktivní a reaguje znova s ozonem za vzniku původního radikálu <chem>ClO^{.}+O3 ->2O2 + Cl^{.}</chem>\n\nTento cyklus probíhá než chlorový radikál zrekombinuje. Mezitím může zkatalyzovat až 100 000 molekul O.\n\nPod patronátem programu OSN na ochranu životního prostředí (UNEP) byla v roce 1985 podepsána Vídeňská úmluva, zavazující signatářské země omezit únik freonů do atmosféry. V roce 1987 byl podepsán prováděcí dokument známý jako Montrealský protokol. V letech 1990 a 1992 byly přijaty dva zpřísňující dodatky (tzv. Londýnský a Kodaňský z roku 1992).\n\n\n\n"}
{"id": "156943", "url": "https://cs.wikipedia.org/wiki?curid=156943", "title": "Fosfolipid", "text": "Fosfolipid\n\nFosfolipidy patří mezi složené lipidy obsahující fosfor a jsou hlavní částí všech buněčných membrán spolu s glykolipidy, cholesteroly a bílkovinami.\n\nJsou složeny z alkoholů obsahujících dusík, jako je například ethanolamin, nebo ze směsí organických kyselin, jako je cholin.\n\nFosfolipidy obsahující jako základ glycerol se označují jako glycerolfosfolipidy; patří mezi nejvýznamnější složky buněčných membrán.\n\nČást fosfolipidu je hydrofilní (smáčivá), opačná část je hydrofobní (nesmáčivá, mastná). Ve vodě a vodných roztocích se fosfolipidy staví proti sobě a to tak, že hydrofobní (ocasní) části jsou namířeny proti sobě. Tímto vytvoří bimolekulární membránu, která je důležitá pro mnoho buněčných struktur. Takovéto uspořádání umožňuje spontánní průnik malých částic (např. lipozomů). Větší částice jsou přepravovány skrz membránu transportním proteinem.\nTato membrána je selektivně propustná a elastická: dovoluje průnik všech potřebných látek, ale zabraňuje průniku některých nežádoucích látek.\n\nBěžnými zdroji průmyslově vyráběných fosfolipidů jsou sója, řepka, slunečnice, slepičí vejce, hovězí mléko, jikry atd. Každý zdroj má jedinečný profil jednotlivých druhů fosfolipidů a v důsledku toho různé aplikace v potravinách, léčivech a kosmetice.\n\nRozklad fosfolipidů umožňují zejména specializované enzymy – fosfolipázy.\n"}
{"id": "156944", "url": "https://cs.wikipedia.org/wiki?curid=156944", "title": "RRNA", "text": "RRNA\n\nrRNA neboli ribosomální RNA je druh RNA, který se podílí spolu se specifickými bílkovinami na tvorbě ribozomu. Protože se rRNA nachází uvnitř ribozomu, je pravděpodobně zodpovědná za jeho funkci. rRNA je ribozym (vykazuje katalytickou aktivitu) a má se za to, že funguje jako peptidyltransferáza (hraje klíčovou roli ve vytváření peptidových vazeb při syntéze proteinů). Je nejhojnějším typem RNA (až 80 % hmotnosti všech RNA v buňce). U prokaryotických organismů jsou 3 různě velké rRNA (23S, 16S, 5S), u eukaryotických buněk až 4 druhy rRNA (28S, 18S, 5,8S, 5S). Je jednovláknová, ale určité části molekul mají strukturu dvojité šroubovice. Vzniká v jadérku.\n\nsekvenace rRNA umožňuje vědcům nahlédnout do příbuzenských vztahů mezi biologickými druhy, protože geny, které ji kódují, mají nízkou variabilitu.\n\nGeny pro rRNA jsou kódovány na tzv. rDNA.\n\nPreribozomální RNA (pre-rRNA) je velká molekula RNA sloužící jako primární transkript (prekurzor), jehož sestřihem vznikají tři důležité eukaryotické rRNA molekuly, 5.8S, 18S a 28S. Celková velikost pre-rRNA (v jednotkách sedimentační konstanty) činí 38S u octomilky, 40S u drápatky a 45S u lidských HeLa buněk. Transkripce genů pro pre-rRNA probíhá v jadérku. Posléze dochází k jejich maturaci na skutečnou ribozomální RNA.\n\nBakterie také mají pre-rRNA, ale situace je mírně odlišná.\n"}
{"id": "156946", "url": "https://cs.wikipedia.org/wiki?curid=156946", "title": "Svatý Patrik", "text": "Svatý Patrik\n\nSvatý Patrik (irsky \"Naomh Pádraig\", angl. \"Saint Patrick\") byl starověký křesťanský duchovní, mnich, misionář a biskup, původem z římské Británie, který působil ve druhé polovině 5. století v Irsku. Naše povědomí o něm je velmi mlhavé, drtivou většinu informací poskytují jednak dva nedatované listy, jichž je sv. Patrik autorem, jednak starověké legendy a jejich soupisy, jejichž nejstarší záznamy pocházejí ze 7. století. Řada moderních historiků je navíc přesvědčena, že část činů, které legendy sv. Patrikovi připisují, ve skutečnosti vykonal misionář Palladius, s nímž postava sv. Patrika v legendách postupně splynula.\n\nŽivot sv. Patrika nelze s jistotou přesně datovat. Ulsterské anály udávají rok narození 387 a rok úmrtí 461, obě data však byla zpochybněna. Víme, že sv. Patrik pocházel ze vznešené velšské rodiny a jeho původní jméno znělo Maewyn Succat (resp. v polatinštěné verzi Magonus Succetus). V šestnácti letech byl unesen otrokáři do Irska, odtamtud po šesti letech uprchl a vrátil se domů. Poté se stal mnichem a vrátil se do Irska, kde misionářsky působil v druhé polovině 5. století. Jeho přesné postavení není jasné, pravděpodobně byl biskupem či opatem s biskupskými pravomocemi. Podle tradice byl prvním opatem a biskupem z Armaghu, ovšem tato informace není podepřena žádnými solidními podklady.\n\nPodle tradice byl pohřben v Down Cathedral v Downpatricku po boku svaté Brigity a svatého Kolumby, taktéž patronů Irska, nicméně nikdy to nebylo potvrzeno hmatatelnými důkazy. Minimálně na lokální úrovni byl patrně uctíván jako světec prakticky ihned po své smrti. O míře významu, kterou mu současníci přisuzovali, svědčí i zuřivý spor o to, kde bude pohřben, který přivedl sever Irska na pokraj občanské války (tzv. bitva o ostatky svatého Patrika). V Irsku a státech s významným irským přistěhovalectvím je mu zasvěcena celá řada kostelů, mezi nimi i větší počet katedrál. Jeho symbolem je zelená barva a jetelový trojlístek, s jehož pomocí údajně vysvětloval princip Nejsvětější Trojice.\n\nSvatému Patrikovi, přezdívanému též Apoštol Irska či Věrozvěst Irska (popř. Irů), se připisuje klíčová úloha v pokřesťanštění Irska. Je patronem Irska a jeho svátek, Den svatého Patrika (\"Saint Patrick's Day\"), slavený 17. března, tj. v předpokládaný den jeho smrti, je zároveň nejvýznamnějším svátkem Irska a všech Irů a je spojen s rozsáhlými bujarými oslavami, jejichž náboženský rozměr je již poněkud potlačen. Irové svátek slaví všude ve světě, s charakteristickými „zelenými“ oslavami se lze tedy setkat nejen v Irsku, ale i např. ve Spojených státech amerických, Kanadě či České republice.\n\nJméno \"Patrik\" je částečně počeštěná verze jména \"Patricius\", které označovalo vznešeného muže. Protože se ale sv. Patrik slaví u nás 19. února, ale v anglosaských zemích je populární opíjecí svátek 17. března (jiná diecéze), začal se u nás, prvně vtipem, spojovat se jménem Vlastimil, který slaví 17. března svátek podle českého kalendáře. A to s vtipným vysvětlením, že Patrik je z latinského \"Patria\", neboli Vlast.\n\nZa nejdůležitější zdroj o mládí sv. Patrika je považován jeho latinsky psaný list \"Confessio\" (Vyznání), v němž podává stručné vylíčení svého dosavadního života a působení. List postrádá dataci a události vztahuje k Patrikově věku. Místem narození Magona Succeta bylo \"Banna Venta Berniae\", ležící (snad) poblíž dnešního Carlisle. Datum jeho narození je nejasné. Ulsterské anály udávají jako rok narození 387, z nich vycházející autoři udávají tento rok nebo údaj okolo roku 385. Moderní historikové ovšem tomuto datu nedůvěřují a na základě rozličných indicií kladou Patrikovo narození až do pozdějších dob, někdy až do roku 415.\n\nPatrikovým otcem byl jáhen Calpornius, dědkem pak kněz Potitus. V šestnácti letech byl zajat a unesen irskými nájezdníky do Irska, kde strávil šest let v otroctví. Během této doby vzrostlo jeho náboženské zanícení, posílené přesvědčením, že otroctví je trestem za jeho dosavadní bezbožný život. Po šesti letech uprchl a po rozličných dobrodružstvích se mu podařilo vrátit se k rodině do rodné země, kde se záhy stal mnichem. K návratu do Irska v pozici misionáře se dle \"Conefessia\" odhodlal na základě Božího vnuknutí, které za ním přišlo v podobě snu:\n\nPodle legendy vyhnal z Irska hady, a proto prý se dodnes na ostrově žádný z těchto plazů nevyskytuje. Podle některých interpretací může jít o nepochopenou alegorii (symbol hada byl používán druidy, jejichž náboženství bylo nahrazeno křesťanstvím), které šířil při misiích sv. Patrik.\n\nPodle dalších pověstí Patrik vysvětloval na příkladu jetelového trojlístku (\"shamrocku\") princip Nejsvětější Trojice, proto se trojlístek stal jeho symbolem.\n\nNa vrcholu hory Croagh Patrick prý Svatý Patrik vydržel 40 dní bez jídla.\n\nKromě Irska je sv. Patrik jako svatý patron uctíván v Anglii, ve východním Štýrsku, dále ve Švábsku, v jehož městě (Hohenstadt) se od roku 1652 konaly poutě; ve Francii jsou ostatky uctívány ve městech Rouen a Lérins), v severní Americe je několik center, například katedrála sv. Patrika v New Yorku), také v Austrálii.\n\nPatrik je patronem profesí kadeřníků, kovářů, havířů a bednářů. Rovněž se k němu obracejí sedláci při modlitbě za zdravý dobytek. Nejčastěji jej však lidé prosí, aby od nich odehnal zlo nebo je uzdravil.\n\n\n\n\n"}
{"id": "156950", "url": "https://cs.wikipedia.org/wiki?curid=156950", "title": "Adolph Frank", "text": "Adolph Frank\n\nAdolph Frank (* 29. leden 1834 - † 30. květen 1916) byl německý chemik, inženýr a podnikatel. Je známy především díky svému objevu využití potaše (uhličitan draselný).\n\nAdolph Frank se narodil ve vesnici Klötze, blízko Gardelegenu ve Staré marce, Německo. Byl synem židovského obchodníka, který řídil obchod se smíšeným zbožím. Frank vystudoval střední školu ve Strelitzu, dnes část Neustrelitzu a později známou Jacobsohnovu školu v Seesene. Po středoskolských studiích jeho zájem o chemii vzrostl a proto se rozhodl studovat v Osterburgu.\nOd roku 1855 do 1857 studoval farmacii, přírodní vědy a technologii na univerzitě v Berlíně.\n"}
{"id": "156951", "url": "https://cs.wikipedia.org/wiki?curid=156951", "title": "Cykloalkany", "text": "Cykloalkany\n\nCykloalkany (z řeckého \"cyklo = kruh\") jsou nasycené uhlovodíky, které obsahují pouze jednoduché vazby mezi atomy uhlíku v uzavřeném uhlíkovém řetězci. Jsou málo reaktivní.\nPřipravují se hydrogenací třeba z arenů nebo Würtzovou syntézou z halogenderivátů působením kovů (takto ale pouze nižší cykloalkany).\n\nObecný sumární vzorec cykloalkanů je CH, kde n = počet atomů uhlíku a g = počet (nezávislých) cyklů v molekule.\n\nNejjednodušší cykloalkany:\n\nCyklopropan (CH) je bezbarvý plyn rozpustný ve vodě. Dříve se používal jako anestetikum (narkóza), dnes na výrobu různých chemických sloučenin.\n\nCyklohexan (CH) obsahuje 6 atomů uhlíku vázaných v kruh. Je to kapalná a hořlavá látka. Získává se z ropy. Vyrábí se z ní plasty a používá se také jako rozpouštědlo nebo na výrobu syntetických vláken (silon). Je součástí terpenů-vonné silice, kafr a dalších.\n\nAdamantan (tricyklo[3.3.1.1]dekan, sumární vzorec CH) je bezbarvá krystalická látka s kafrovou vůní. Vyznačuje se vysoce symetrickou strukturou podobnou pravidelnému čtyřstěnu. (Vzhledem k podobnosti s krystalovou strukturou diamantu se adamantanu a jemu podobným složitějším látkám říká diamantoidy.)\nAdamantan se poprvé podařilo izolovat z hodonínské ropy v Ústavu technologie paliv a svítiv a technologie\nvody (izolace prezentována na XII. sjezdu průmyslové chemie roku 1932 v Praze).\nUměle byl syntetizován až v r. 1941 Vlado Prelogem.\n\nVyužívá se ve farmaceutické chemii jako výchozí látka pro syntézu farmaceutických lékových substancí (antivirotika, cytostatika).\n\nDiamantoidy tvořené spojením několika adamantanových struktur se nazývají diamantan (CH), triamantan (CH) apod.\n"}
{"id": "156953", "url": "https://cs.wikipedia.org/wiki?curid=156953", "title": "Alifatická sloučenina", "text": "Alifatická sloučenina\n\nAlifatické sloučeniny jsou organické sloučeniny, které jsou tvořeny atomy uhlíku propojenými do větvených nebo nevětvených řetězců a nejsou aromatické. Nejjednodušší alifatickou sloučeninou je methan (CH). Alifatické sloučeniny mohou kromě uhlíku obsahovat vodík, kyslík, dusík, síru, halogeny a další prvky.\n\nAlifatické uhlovodíky jsou alifatické (tedy nearomatické) sloučeniny tvořené pouze atomy uhlíku a vodíku. Mohou být nasycené (alkany) i nenasycené (alkeny, alkyny). Příkladem je methan, ethan, isobutan či acetylen.\n\nAlicyklické uhlovodíky jsou uhlovodíky s uzavřeným uhlíkovým řetězcem, které však nesplňují pravidla aromaticity. Pokud jsou nasycené, jedná se o cykloalkany, např. cyklopropan, cyklobutan, cyklopentan a cyklohexan. Jsou-li nenasycené, jedná se o cykloalkeny (cyklopenten, cyklopentadien...) nebo cykloalkyny (pokud mají alespoň jednu trojnou vazbu).\n\n"}
{"id": "156966", "url": "https://cs.wikipedia.org/wiki?curid=156966", "title": "Panychida (Holan)", "text": "Panychida (Holan)\n\nPanychida je lyricko-epická báseň Vladimíra Holana. Jedná se o tryznu za padlé a umučené ve druhé světové válce.\n\nSamotný název znamená smuteční obřad, slavnost na počest zemřelých. Tuto báseň napsal Vladimír Holan krátce po pražském Květnovém povstání, května roku 1945. Je stále pln hrůz fašismu a války, ale na konci se objevuje nová naděje v podobě Rusů.\n\nBáseň je rozdělena do čtyř částí. V první části popisuje velmi naturalisticky noční můru, kterou byla v Praze okupace Němci a válka. V druhé, nejdelší části pokračuje v naturalistickém popisování zvěrstev, které Němci prováděli. Jsou pro něj doslova nepochopitelná. Popisuje hlad, strach, potupu a beznaděj. Pochybuje o bohu a ptá se, jak něco takového může dopustit. Vzpomene také na oběti, zabité při německé invazi do Ruska. Ve třetí části popisuje povstání a porážku Německa. V poslední části se již objevují motivy poválečného života, kdy se všichni snaží navrátit se k normálnímu životu. To není sice lehké, do budoucna má ovšem optimistický pohled, hlavně vzhledem k Rusům. K nim se upíná především proto, že to byli také Slované a na rozdíl od našich spojenců nás nezradili v Mnichově (ačkoli byli předtím spojenci Německa, což je paradox).\n\nHolanovy verše jsou procítěné a melodické. Některá přirovnání jsou poměrně složitá a proto možná dnešnímu čtenáři, bez znalostí některých podrobností, nepřístupná (například \"Chlebnikovova polévka z motýlů\"). Jiné části jsou zase naturalisticky šokující. V celé básni se nese motiv porovnání Němců a Rusů – na jedné straně nelidská zvířata (potkan, krysa) a na straně druhé osvoboditelé, Sovětský svaz – symbol jednoty Slovanů. Autor chce varovat lid do budoucna, aby nikdy nezapomněl, co mu bylo učiněno, a bránil se.\n\n"}
{"id": "156967", "url": "https://cs.wikipedia.org/wiki?curid=156967", "title": "1980 v dopravě", "text": "1980 v dopravě\n\nTento článek obsahuje seznam událostí souvisejících s dopravou, které proběhly roku 1980.\n\n\n\n\n\n\n\n\n\n"}
{"id": "156969", "url": "https://cs.wikipedia.org/wiki?curid=156969", "title": "Ementál", "text": "Ementál\n\nEmentál (Emmentaler) je sýr původem ze Švýcarska s typickými dutinami (oky) uvnitř. Pochází z údolí řeky Emme v kantonu Bern. V Severní Americe a Austrálii je někdy nazýván „Swiss cheese“. Obsah tuku v sušině je 45 %.\n\nPravý švýcarský ementál je kolo o hmotnosti od 60 do 130 kg s průměrem až 1 metr. Kůra vyzrálého sýra je světle žlutá, hladká a čistá. Na řezu upoutají oka dosahující velikosti vlašského ořechu. Tyto dutiny vznikají při zrání sýra pomocí mléčné bakterie \"Propionibacterium freudenreichii\", ve které kyselina mléčná se přemění na oxid uhličitý 3 CHCH(OH)COOH → 2 CHCHCOOH + CHCOOH + HO + CO a vytvoří dutiny. Dále tyto dutiny obsahují 1% pachových látek. Mladý ementál se prodává po 4 až 6 měsících zrání, vyzrálý po minimálně 8 až 12 měsících.\n\nEmentál se konzumuje jako chuťovka, ale používá se též v kuchyni jako strouhaný, do salátu, do fondue a zapékaných pokrmů.\n\n\"Emmentaler AOC\" a \"Emmentaler Switzerland®\" jsou chráněné značky tohoto sýra.\n\nRakouský ementál se vyrábí z pasterovaného mléka. Je určen především ke spotřebě v kuchyni.\n\nFrancouzský ementál (Emmental français grand cru) je vyráběn ze syrového mléka. Má tvar kola o hmotnosti asi 70 kg. Zraje minimálně 10 týdnů. Obsah tuku v sušině 45 %.\n\nSavojská varianta se vyrábí ze syrového nebo termizovaného mléka. Má tvar kola o hmotnosti 60 kg. Obsah tuku v sušině 45 %.\n\n"}
{"id": "156972", "url": "https://cs.wikipedia.org/wiki?curid=156972", "title": "Shaun Wright-Phillips", "text": "Shaun Wright-Phillips\n\nShaun Cameron Wright-Phillips (*25. října 1981 Londýn, Anglie) je anglický fotbalista a reprezentant, který má předky z Jamajky a z Grenady. Adoptoval jej fotbalista Ian Wright.\nOd července 2015 působí v klubu New York Red Bulls z Major League Soccer.\n\nZačínal v Nothinghamu Forrest, který jej půjčil na hostování Manchesteru City, na které byl v patnácti letech ale „moc malý“, ti jej poslali zase na hostování do Maine Road, kde se vypracoval v hráče hodného startu Premier League. Jeho manévry a kuráž z něj udělaly jednoho z nejlepších hráčů, kteří vzešli z anglické mládežnické akademie.\n\nPrvní gól za reprezentaci vsítil 18. srpna 2004 do sítě Ukrajiny, kde byl jako náhradník. První celý zápas odehrál 9. února 2005 proti Nizozemsku.\n\n17. listopadu 2004 se stal jedním z hlavních cílů rasistického chvalozpěvu během přátelského mezinárodního utkání Anglie proti Španělsku v Madridu.\n\nS novináři si také moc nerozumí, rozhovory neposkytuje se slovy: „Umím hrát fotbal ne žvanit“. Nedávno se ohradil podle věčného srovnávání se svým adoptivním otcem: „Tisk vyřval do světa, že mě adoptoval a jsem díky tomu šťastný, ale že mám jeho jméno neznamená že budu ten stejný muž. Jdu svou vlastní cestou a po svých vlastních schodech“.\n\n17. července 2005 jej za 21 milionů liber koupila Chelsea FC, takže se Wright-Phillips vrátil do svého rodného Londýna.\n\nS Chelsea FC podepsal Shaun pětiletý kontrakt. Ve své první sezóně se na hřišti objevil čtyřiadvacetkrát v základu a devětatřicetkrát jako náhradník. První gól za Chelsea vstřelil v Utkání Ligy mistrů proti Levski Sofia 5. prosince 2006 téměř 17 měsíců po přestupu.\nKvůli nepovedené první sezóně se nedostal do nominace pro mistrovství světa v Německu pro rok 2006. Přesto Shaun všechny ujistil, že je v Chelsea šťastný a hodlá v další sezóně bojovat o místo v základní sestavě. Podpořil jej i trenér José Mourinho, který odmítl španělského záložník Joaquína.\n\nWright-Phillips se stal předmětem spekulace, že odejde do West Hamu United, vše ale zkrachovalo na tom, že plat tohoto záložníka se pohyboval kolem 60 000 liber týdně.\n\n"}
{"id": "156983", "url": "https://cs.wikipedia.org/wiki?curid=156983", "title": "Emil Abderhalden", "text": "Emil Abderhalden\n\nEmil Abderhalden (9. březen 1877, Oberuzwil – 5. srpen 1950, Curych) byl švýcarský biochemik a fyziolog.\n\nNarodil se v Oberuzwill, kanton St. Gallen ve Švýcarsku. Emil Abderhalden od roku 1895 studoval medicínu na Univerzitě v Basileji kde získal doktorát v roce 1902. Dále studoval v laboratořích s Emilem Fisherem a pracoval na veterinární fakultě berlínské univerzity. V roce 1911 na univerzitě v Halle, kde studoval fyziologii.\n\nV období první světové války organizoval transport podvyživených dětí do Švýcarska. Poté se vrátil zpět k výzkumu a začal studovat metabolismus a chemii potravin.\n\nEmil Abderhalden je známý pro objev těhotenského testu.\n\nJeho jméno nese asteroid hlavního pásu (15262) Abderhalden objevený v roce 1990 na hvězdárně Karla Schwarzschilda poblíž Tautenburgu.\n"}
{"id": "156984", "url": "https://cs.wikipedia.org/wiki?curid=156984", "title": "Richard Abegg", "text": "Richard Abegg\n\nRichard Wilhelm Heinrich Abegg (9. ledna 1869, Gdaňsk – 3. dubna 1910, Tessin, dnes Koszalin) byl německý fyzikální chemik a průkopník v oblasti valenční teorie.\n\nRichard Abegg byl syn rady Wilhelma Abegga (1834-1913) a Margarety Friedenthalové. Jeho bratry byli pruský politik Wilhelm Abegg a právník Waldemar Abegg.\n\nVystudoval gymnázium v Berlíně a poté studoval fyzikální chemii v Kielu, Tübingenu a Berlíně. Zde promoval 19. července 1891 u profesora Augusta Wilhelma von Hofmanna s prací \"Über das Chrysen und seine Derivate\". Poté pracoval jako asistent profesorů (Wilhelm Ostwald (Lipsko), Svante Arrhenius (Stockholm) a Walther Hermann Nernst (Göttingen)).\n\nAbegg se roku 1897 stal profesorem chemie na univerzitě ve Vratislavi a 1900 byl zvolen členem Leopoldiny.\n\nZemřel při nehodě horkovzdušného balónu.\n\n\n"}
{"id": "156985", "url": "https://cs.wikipedia.org/wiki?curid=156985", "title": "Peter Agre", "text": "Peter Agre\n\nPeter Agre (* 30. leden 1949) je americký biolog a chemik. V roce 2003 získal spolu s Roderickem MacKinnonem Nobelovu cenu za chemii za objevy týkající se akvaporinů, tedy kanálů v buněčných membránách.\n\nAgre se narodil v Northfieldu v státě Minnesota. Bakalářský titul získal na Augsburg College v Minneapolisu a titul M.D. na Johns Hopkins University ve městě Baltimore ve státě Maryland. Momentálně je prorektorem Lékařské fakulty na Duke University.\n\n"}
{"id": "156986", "url": "https://cs.wikipedia.org/wiki?curid=156986", "title": "Michael Berryman", "text": "Michael Berryman\n\nMichael Berryman (*4. září 1948 Los Angeles, Kalifornie) je americký herec, jenž je známý pro svůj charakteristický nezaměnitelný vzhled. Ten je výsledkem vzácné genetické nemoci, která zastavuje růst vlasů, nehtů nebo zubů. Berryman účinkoval v několika hororových filmech a B filmech, nicméně jeho jméno příliš známé není. Objevil se např. ve filmech \"The Hills Have Eyes\", \"Přelet nad kukaččím hnízdem\", \"Weird Science\", \"\". Také si zahrál humornou roli ve \"Vyvržencích pekla\" (\"The Devil's Rejects\"). Od roku 1970 je ikonou horrových filmů, v nichž obvykle hraje šílené zabijáky.\n\n"}
{"id": "156990", "url": "https://cs.wikipedia.org/wiki?curid=156990", "title": "Volaticotherium antiquum", "text": "Volaticotherium antiquum\n\nVolaticotherium antiquum (pojmenován jako \"V. antiquus\", toto jméno bylo však záhy změněno v zájmu zachování mluvnického rodu) je fosilní druh létajícího savce objeveného v roce 2006. Jde o jediný druh nově ustanoveného řádu Volaticotheria, který je řazen do příbuznosti dalšího vymřelého řádu Multituberculata. Byl velký 12-14 cm, jeho hmotnost se odhaduje na 70 gramů. Zuby měl specializované na pojídání hmyzu a končetiny měl uzpůsobené k životu na stromech. Díky bláně mezi končetinami byl schopen klouzavého letu. Jde o nejstaršího známého savce, který toto dovedl (je o 70 milionů let starší než další podobný nález). Byl tím podobný např. dnešním poletuškám.\n\n\"Volaticotherium antiquum\" byl nalezen čínsko-americkým týmem ve Vnitřním Mongolsku ve vrstvě hornin z doby zhruba před 125 milióny let, druh na Zemi mohl žít v juře a křídě v době před 160 až 130 milióny let. Popis zvířete byl publikován v časopisu \"Nature\" v prosinci 2006.\n\n"}
{"id": "156992", "url": "https://cs.wikipedia.org/wiki?curid=156992", "title": "Zajíc (rozcestník)", "text": "Zajíc (rozcestník)\n\nSlovo zajíc může mít více významů:\n\n\n\n\n\n"}
{"id": "156993", "url": "https://cs.wikipedia.org/wiki?curid=156993", "title": "Zajíc", "text": "Zajíc\n\nZajíc (\"Lepus\") je rod savců z čeledi zajícovití, do které patří i menší králík. Jde o býložravce schopné rychlého běhu. V Evropě žijící zajíc polní (\"Lepus europaeus\") dokáže vyvinout rychlost až kolem 56 km/h a jeho skoky mohou být dlouhé až 3 metry. První předkové zajíců se objevili již v eocénu, asi před 52 miliony let.\n\nZajíc byl odjakživa lovnou zvěří.\n\nPo populačním propadu v 70. letech 20. stol. je početnost zajíců stále nízká. Kromě křepelek, koroptví a bažantů mizí z české krajiny i zajíci. Umírají hlady, žízní, kvůli mechanizaci, příp. predací rozšířených či přibývajících druhů predátorů. Ve velkých lánech se zajíc ztrácí – pokud najde potravu, zemědělci ji posekají a zaorají a zajíc umírá hlady.\n\nPokud na jeden hektar připadá minimálně 0,1 zajíce, považují odborníci populaci zajíců za životaschopnou. Ovšem např. v okrese Olomouc na jeden hektar připadá 0,06 zajíce. „\"Při pohledu na velké monokulturní lány technických plodin a stále výkonnější mechanizaci, která dnes nemá lišty se záběrem šest metrů, ale osmnáct, a nejede osmikilometrovou rychlostí, ale až třicítkou, nám musí být jasné, že zajíc, hlavně mládě, nemá šanci,\"“... \n\nVe Švédsku v 18. století byli zajíci a králíci považováni za převtělené čarodějnice, které se snaží vysát mléko kravám. Snad za to mohl některý rys chování zvířat, který našim předkům připadal nepochopitelný.\n\n"}
{"id": "156995", "url": "https://cs.wikipedia.org/wiki?curid=156995", "title": "Jamné (rozcestník)", "text": "Jamné (rozcestník)\n\nNázev Jamné má více sídel:\n\n"}
{"id": "157000", "url": "https://cs.wikipedia.org/wiki?curid=157000", "title": "Gerrit Rietveld", "text": "Gerrit Rietveld\n\nGerrit Rietveld (24. června 1888, Utrecht – 25. června 1964, Utrecht) byl nizozemský architekt a designér.\n\nJeho první designérské práce vznikly v období popularizace designérského hnutí De Stijl, které vzniklo v jeho rodném Nizozemsku. V roce 1919, se stal členem De Stijl a později též jejím architektem. Jedno z jeho děl – Dům Rietvelda a Schröderové – je zapsáno na seznamu světového dědictví UNESCO.\n"}
{"id": "157006", "url": "https://cs.wikipedia.org/wiki?curid=157006", "title": "Burák", "text": "Burák\n\nBurák může znamenat:\n"}
{"id": "157008", "url": "https://cs.wikipedia.org/wiki?curid=157008", "title": "Emil Belluš", "text": "Emil Belluš\n\nEmil Belluš (19. září 1899, Slovenská Ľupča – 14. prosince 1979, Bratislava) byl slovenský architekt, představitel funkcionalismu.\n\nV roce 1965 byl jmenován národním umělcem. V Praze 13 je po něm pojmenována ulice – Bellušova.\n\n\n"}
{"id": "157009", "url": "https://cs.wikipedia.org/wiki?curid=157009", "title": "Fotorezistor", "text": "Fotorezistor\n\nFotorezistor (dříve označován jako \"fotoodpor\") je \"pasivní\" elektronická součástka bez PN přechodu, jejíž elektrický odpor se snižuje se zvyšující se intenzitou dopadajícího světla, resp. elektrická vodivost se zvyšuje.\n\nPrincip fotorezistoru je založen na vnitřním fotoelektrickém jevu: světlo (foton) narazí do elektronu ve valenční sféře a předá mu svoji energii, tím elektron získá dostatek energie k překonání zakázaného pásu a skočí z valenčního pásu do vodivostního. Tím opustí svůj atom a pohybuje se jako volný elektron prostorem krystalové mřížky. Na jeho místě vznikla díra (defektní elektron). Takto vzniklé volné elektrony přispívají ke snížení elektrického odporu (zvýšení elektrické vodivosti). Čím více světla na fotorezistor dopadá, tím vzniká více volných elektronů a zvyšuje se tím elektrická vodivost. Fotorezistor využívá svoji vlastní vodivost.\n\nNapěťový dělič formula_1, formula_2 je připojen k bázi tranzistoru tehdy, jestliže má být za tmy tranzistor zavřený. Napětí formula_3 bude mnohem nižší než potřebné napětí pro bázi, protože fotorezistor má za tmy velký odpor. Osvětlením fotorezistoru odpor klesne a formula_3 stoupne. Tranzistor se otevře, napětí formula_5 na kolektoru bude menší než formula_3\n\nFotovodivé vrstvy je možné vytvářet třemi různými způsoby:\nVe starších konstrukcích se vyráběly fotorezistory ve skleněné baňce nebo ve větším plastovém pouzdře. Dnes se nejčastěji vyrábí s napařovanou vrstvou. Na křemíkovou nebo germaniovou destičku je nanesena vrstva kovu ve tvaru hrabiček. Je to do jisté míry přechod kov – polovodič. Vlivem osvětlení se mění vodivost mezi vodivými kovovými vložkami. Materiály často používané na výrobu fotoodporů jsou sulfid kadmia (CdS) a sulfid olova (PbS).\n\nOdpor se zmenšuje v závislosti na intenzitě osvětlení přibližně exponenciálně (klesne většinou o několik řádů), ale do jisté míry jej lze velice dobře linearizovat. Grafem závislosti velikosti elektrického odporu na osvětlení je v logaritmickém měřítku přímka. V závislosti na typu použitého materiálu lze fotorezistorem detekovat jak viditelné, tak i ultrafialové a infračervené světlo. Podle použitého zdroje záření je nutné vybrat správný typ fotorezistoru. U fotorezistorů se udává citlivost. Citlivost je obecně vztah mezi intenzitou dopadajícího optického záření a výstupním signálem. Spektrální citlivost vyjadřuje závislost citlivosti materiálu fotorezistoru na vlnové délce optického záření. Fotorezisotry jsou silně teplotně závislé, při nižších velikostech osvětlení je teplotní závislost větší, teplotní závislost je také větší u vyšších vlnových délek. Jako u klasických rezistorů způsobuje teplota šum.\n\n\nFotorezistory mají poměrně pomalou odezvu na změnu osvětlení, která se mění s jeho intenzitou. Směrem k větším vlnovým délkám a s velikostí osvětlení se odezva fotorezistoru zrychluje. Rychlost odezvy závisí na použitém materiálu. Nejpomalejším materiálem pro fotorezistory je sulfid kademnatý (CdS) a nejrychlejší antimonid india (InSb). CdS má odezvu přibližně 100 ms a InSb 10 ms.\n\nDoba náběhu je doba od okamžiku osvětlení, po které hodnota odporu dosáhne stanovenou velikost\n\nDoba sestupné hrany je doba od zhasnutí do okamžiku, kdy se velikost odporu fotorezistoru zvýší na předepsanou hodnotu.\n\nU fotorezistorů se při změně osvětlení projevuje paměťový jev, který spočívá v tom, že si fotorezistor pamatuje hodnotu, kterou měl v době skladování. Tento jev je možné minimalizovat, budeme-li fotorezistor před použitím skladovat na světle.\n\nUdává mezní teploty, při kterých pracuje fotorezistor korektně.\n\n\n\nFotorezistory se používají pro indikaci a měření neelektrických veličin. Mají široké použití při měření intenzity světla (např. v soumrakových spínačích, ve fotoaparátech), fotozávorách a optočlenech. Uplatňují se jako součásti požárních hlásičů, také v kalorimetrech a regulační technice. Své místo mají ve vstupních obvodech polovodičových prvků, jako proměnné odpory a zpravidla se účastní nastavení pracovního bodu.\n\n\n[1] Valsa J.: Teoretická elektrotechnika I; VUT Brno, 1997\n[2] Brančík L.: Elektrotechnika I; VUT Brno\n[3] Dědková J: Elektrotechnický seminář; VUT Brno\n[4] Musil V., Brzobohatý J., Boušek J., Prchalová I.: Elektronické součástky; VUT Brno, 1996\n[5] Mikulec M., Havlíček V.: Základy teorie elektrických obvodů 1; ČVUT, 1997\n[6] Stránský J. a kol.: Polovodičová technika I – učebnice pro elektrotechnické fakulty; SNTL; 1982\n[7] Maťátko J.: Elektronika; Idea Servis, 1997\n[8) Syrovátko M.: Zapojení s polovodičovými součástkami; SNTL, 1987\n[9] Frohn M., Oberthür W. a kol.: Elektronika – součástky a základní zapojení; nakladatelství BEN - technická literatura, 2006\n[10] Vobecký J., Záhlava V.: Elektronika – součástky a obvody, principy a příklady; Grada Publishing; 2001\n[11] Doleček J.: Moderní učebnice elektroniky 3.; nakladatelství BEN - technická literatura, 2005\n"}
{"id": "157010", "url": "https://cs.wikipedia.org/wiki?curid=157010", "title": "Fototranzistor", "text": "Fototranzistor\n\nFototranzistor je v elektrotechnice typ polovodičové součástky využívající vnitřní fotoelektrický jev. Světelné záření dopadající do kolektorového PN přechodu otevře průchod proudu mezi bází a emitorem. Tranzistor se otevře a prochází jím proud z připojeného zdroje, jehož velikost je úměrná intenzitě dopadajícího záření.\n\nPro zvětšení citlivosti se tranzistory vyrábějí v tzv. Darlingtonově zapojení. Nevýhodou takovýchto tranzistorů je poměrně nízká rychlost působení, která znemožňuje, aby fototranzistory pracovaly s frekvencí vyšší než 50 kHz. Pro vyšší frekvence se používají fototranzistory řízené elektrickým polem.\n\nFototranzistor je bipolární křemíkový tranzistor, jehož emitorový přechod je přístupný světlu. Zapojuje se s společným emitorem, vnější zdroj se připojuje mezi kolektor a emitor tak, aby kolektorový přechod byl polarizován závěrně. Báze zpravidla nebývá vyvedena. Princip spočívá v tom, že emitorový přechod je otvírán osvětlením, počet uvolněných nosičů se zvětšuje úměrně s osvětlením a je zesilován jako proud báze v bipolárním tranzistoru. Vlivem tohoto zesilovacího účinku mají fototranzistory větší citlivost na osvětlení než fotodiody. Neozářeným fototranzistorem prochází kolektorový proud, zvaný proud za temna I0, který je určen zbytkovým proudem tranzistoru ICE0. Voltampérové charakteristiky mají tvar výstupních charakteristik bipolárního tranzistoru, parametrem je zde namísto proudu báze osvětlení E.\n\nFototranzistor si snadno můžete vyrobit z \"obyčejného\" tranzistoru v kovovém pouzdře tak, že do pouzdra opatrně (nesmíte poškodit samotný tranzistor) vyvrtáte otvor propouštějící světlo. Vložením LED diody do otvoru a případným odstíněním od vnějšího osvětlení získáte optočlen.\n\n"}
{"id": "157011", "url": "https://cs.wikipedia.org/wiki?curid=157011", "title": "George F. Smoot", "text": "George F. Smoot\n\nGeorge Fitzgerald Smoot III (* 20. února 1945, Florida) je americký astrofyzik. V roce 2006 obdržel spolu s John C. Matherem Nobelovu cenu za fyziku za objev toho, že reliktní záření pocházející z vesmíru má podobu záření absolutně černého tělesa a zjištění anizotropie v tomto záření. George F. Smoot pracuje jako profesor fyziky na Kalifornské univerzitě. V roce 2003 mu byla udělena Medaile Alberta Einsteina.\n\nV roce 2009 si zahrál sám sebe v epizodě „The Terminator Decoupling“ v druhé sezóně komedie CBS \"Teorie velkého třesku\".\n\n"}
{"id": "157013", "url": "https://cs.wikipedia.org/wiki?curid=157013", "title": "Fototyristor", "text": "Fototyristor\n\nFototyristor má podobnou charakteristiku jako normální tyristor, jen ji nemá závislou na proudu IG, ale na intenzitě osvětlení Ex. Lze jej dopadajícím zářením přepnout z blokovacího stavu do propustného.\nFototyristory jsou výkonové spínací součástky, které se z blokovacího stavu do sepnutého stavu přivádějí světelným signálem. Fototyristory potřebují vnější zdroj světla. Optotyristory mají zdroj světla integrovaný ve svém pouzdře.\n\n\n"}
{"id": "157014", "url": "https://cs.wikipedia.org/wiki?curid=157014", "title": "Hohol bělavý", "text": "Hohol bělavý\n\nHohol bělavý (\"Bucephala albeola\") je malá severoamerická kachna velká 32-39 cm. Žije od Aljašky a Kanady až po Kalifornii, zimuje v Mexiku a v Karibiku. Občas se jednotlivé kusy zatoulaných ptáků vyskytnou v Evropě, např. na Islandu, z Česka jsou známa dvě pozorování.\n\nHohol bělavý byl v Česku ve volné přírodě spatřen zatím dvakrát, není však jasné, zda jde o zatoulané jedince či o uprchlíky ze zajetí. V květnu 2003 byl pozorován v jižních Čechách a v květnu 2005 u Tovačova (krátké video z pozorování z května 2005).\n"}
{"id": "157016", "url": "https://cs.wikipedia.org/wiki?curid=157016", "title": "Roy Glauber", "text": "Roy Glauber\n\nRoy Jay Glauber (1. září 1925, New York – 26. prosince 2018) byl americký fyzik. V roce 2005 obdržel spolu s Johnem Hallem a Theodorem Hänschem Nobelovu cenu za fyziku za příspěvek k rozvoji kvantové teorie optické koherence. Roy Jay Glauber přednášel jako profesor fyziky na Harvardově univerzitě. Během II. světové války se podílel na projektu Manhattan (vývoj atomové bomby), kde byl tehdy ve svých 18 letech jedním z nejmladších vědců. Má syna a dceru.\n\n"}
{"id": "157017", "url": "https://cs.wikipedia.org/wiki?curid=157017", "title": "Seznam katolických diecézí ve Spojených státech amerických", "text": "Seznam katolických diecézí ve Spojených státech amerických\n\nStruktura římskokatolické církve v USA sestává ze 194 diecézí sdružených ve 32 provinciích. 32 z těchto diecézí má status metropolitní diecéze. Mimo to zde existují eparchie pro katolíky východního obřadu a arcidiecéze pro římské katolíky v amerických ozbrojených silách. Provincie jsou nadále sdruženy do patnácti církevních oblastí, 14 pro diecéze latinského ritu v USA a jednu církevní oblast (XV) zahrnující všechny diecéze katolických křesťanů východního ritu. \nDalší diecéze a arcidiecéze pro závislá území v Pacifiku a na území Portorika spadají pod jiné biskupské konference.\n\nProvincie Anchorage pokrývá území státu Aljaška.\n\n\nProvincie Atlanta pokrývá území států Georgie, Severní Karolína a Jižní Karolína.\n\n\nProvincie Baltimore zahrnuje území států Maryland, Delaware, Virginie a Západní Virginie.\n\n\nProvincie Boston zahrnuje území států Maine, Massachusetts, New Hampshire a Vermont.\n\n\nProvincie Chicago pokrývá území státu Illinois.\n\n\nProvincie Cincinnati pokrývá území státu Ohio.\n\n\nProvincie Denver zahrnuje území států Colorado a Wyoming.\n\n\nProvincie Detroit zahrnuje území státu Michigan.\n\n\nProvincie Dubuque zahrnuje území státu Iowa.\n\n\nProvincie Filadelfie (Provincie Pensylvánie) pokrývá území státu Pensylvánie.\n\n\nProvincie Galveston-Houston zahrnuje území státu Texas.\n\n\nProvincie Hartford zahrnuje území států Connecticut a Rhode Island.\n\n\nProvincie Indianopolis zahrnuje území státu Indiana.\n\n\nProvincie Kansas City zahrnuje území státu Kansas.\n\n\nProvincie Los Angeles zahrbuje jižní a centrální okresy státu Kalifornie.\n\n\nProvincie Louisville zahrnuje území států Kentucky a Tennessee.\n\n\nProvincie Miami zahrnuje území státu Florida.\n\n\nProvincie Milwaukee zahrnuje území státu Wisconsin.\n\n\nProvincie Mobile zahrnuje území států Alabama a Mississippi.\n\n\nProvincie New York zahrnuje území státu New York.\n\n\nProvincie New Orleans zahrnuje území státu Louisiana.\n\n\nProvincie Newark zahrnuje území státu New Jersey.\n\n\nProvincie Oklahoma City zahrnuje území států Arkansas a Oklahoma.\n\n\nProvincie Omaha zahrnuje území státu Nebraska.\n\n\nProvincie Portland zahrnuje území států Idaho, Montana a Oregon.\n\n\nProvincie Saint Louis zahrnuje území státu Missouri.\n\n\nProvincie Saint Paul a Minneapolis zahrnuje území států Minnesota, Severní Dakota a Jižní Dakota.\n\n\nProvincie San Antonio zahrnuje západní okresy státu Texas.\n\n\nProvincie San Francisco zahrnuje severní okresy státu Kalifornie a celé státy Havaj, Nevada a Utah.\n\n\nProvincie Santa Fé zahrnuje území států Arizona a Nové Mexiko.\n\n\nProvincie Seattle zahrnuje území státu Washington.\n\n\nProvincie Washington zahrnuje území District of Columbia, 5 sousedních okresů Marylandu a Americké Panenské ostrovy.\n\n\nProvincie of Agaña zahrnuje zámořská závislá území USA Guam a Severní Mariany. Mimo to zahrnuje území nezávislých států Marshallovy ostrovy a Federativní státy Mikronésie.\n\n\nProvincie Samoa-Apia leží převážně v zahraničí USA, ale jedna z jejích sufragánních diecéze pokrývá území Americké Samoi.\n\n\nProvincie San Juan de Puerto Rico zahrnuje území Portorika.\n\n\nUkrajinská řeckokatolická církev je v USA organizována v podobě provincie sestávající z metropolitní archeparchie a tří sufragánních eparchií:\n\nRusínská řeckokatolická církev je v USA organizována jako provincie skládající se z metropolitní archeparchie a tří sufragánních eparchii.\n\n\nNásledující eparchie východních katolických církví nemají metropolitní stolec na území Spojených států.\n\n\nČlenové ozbrojených sil USA latinského i východních obřadů spadají pod arcidiecézi vojenských služeb. Ta není metropolitní a obvykle ji řídí arcibiskup se třemi pomocnými biskupy.\n\nV USA působí též Osobní ordinariát Stolce svatého Petra pro bývalé anglikány a episkopály. \n"}
{"id": "157020", "url": "https://cs.wikipedia.org/wiki?curid=157020", "title": "Vlašský ořech", "text": "Vlašský ořech\n\nVlašský ořech je druh ořechu (v podstatě pecka plodu ořešáku), plod ořešáku královského (Juglans regia L.), který se skládá z poživatelného jádra obklopeného pevnou dřevnatou skořápkou. Vlašské ořechy rostou na ořešáku přibližně od čtvrtého roku u roubovanců a od 12 let u semenáčů. Plody jsou na stromě obaleny do ochranné vrstvy, ve které dozrávají. Ze začátku je toto pouzdro zelené a během dozrávání tmavne a praská. Když je ořech zralý, vypadne z ochranného pouzdra na zem nebo spadne i s pouzdrem. Ořechy dozrávají od srpna do září.\n\nVlašské ořechy jsou velmi starou potravinou, která je nejspíše konzumována již od neolitu, jak dokládají archeologické nálezy z oblasti Périgordu ve Francii.\n\nJádro vlašského ořechu je atypické tvarem a barvou, která se může měnit jádro od jádra. Často bývá od velmi světlé až po tmavě žlutou barvu, přes zlatavou až po hnědou, jsou i odrůdy s jádrem červeným (u čerstvým ořechů rumělkově rudým, u suchých vínové – tmavší nafialověle červené barvy). Tyto červené ořechy pomaleji žluknou a je možno je skladovat několik let.\n\nPo sklizni se ořechy suší, buď samovolně nebo za pomoci horkého suchého vzduchu. Tímto procesem dochází k poklesu vlhkosti na požadovaných 8 %, což zaručuje, že ořechy nebudou snadno napadány plísněmi. Pokud jsou spadané ořechy silně znečištěné je možno je krátce vyprat ve slané vodě. Takto vyprané ořechy je třeba sušit odděleně v horkém vzduchu.\n\nObecně se vlašské ořechy rozlišují podle kvality skořápky na \"\"papíráky\", \"polopapíráky\"\" a \"\"kameňáky\"\". Tzv. kameňáky mají tvrdou skořápku zarůstající do jádra a špatně se louskají. Jsou někdy považovány za křížence s ořešákem černým. Naproti tomu tzv. papíráky jsou poškozovány ptáky a protože mají často nedorostlou nebo děravou skořápku, napadají je při skladování moli.\n\nVybrané klony se rozmnožují jako kultivary roubováním. Kritérii výběru jsou: chuť jádra, plodnost, kvalita skořápky, poměr váhy skořápky a jádra, doba rašení, vzrůstnost. Způsob roubování se velmi liší od roubování ovocných dřevin. Roubuje se obvykle \"za zelena\" ve skleníku.\n\nTyp plodu ořešáku je pro mnohé chyták. Někdy bývá označován za peckovici (drupa). Zdužnatělé povrchové vrstvy označované ne zcela přesně za exokarp a mezokarp se za zralosti nepravidelně roztrhávají a endokarp (pecka) puká ve hřbetních švech plodolistů. Přesněji by však měl být označován jako oříšek (nux) obalený srostlou, zdužnatělou číškou (=kupulou), která v době zralosti oříšku zasychá a rozpadá se.\n\nVlašské ořechy, které ořešák produkuje, jsou velice výživné, neboť obsahují v průměru 70 % tuků, obsahujících zejména velice zdravé nenasycené mastné kyseliny, 18 % proteinů (bílkovin) a přibližně 3 % sacharidů (cukrů). Z mastných kyselin se jedná převážně o omega-3-mastnou kyselinu, která pozitivně působí proti riziku aterosklerózy a jiných kardiovaskulárních chorob a podporuje u dětí rozvoj mozku. Ořechy jsou energeticky bohatým zdrojem. Vyjma mastných kyselin obsahují také bohaté zdroje vitaminu E, B1 či B6. Dále pak sůl, kyselinu listovou, minerály jako hořčík, měď a zinek. Celkově obsažené živiny působí pozitivně na lidskou psychiku, jsou cenné pro zdravé vlasy, pokožku, nehty i sexuální potenci.\n\nUvádí se, že konzumace ořechů má protizánětlivé vlastnosti, které se projevují hlavně u srdečních a cévních chorob. Pomáhají regulovat krevní tlak a udržovat nízkou hladinu cholesterolu. Mají antioxidační účinky, působí proti astmatu a posilují střeva.\n\nOřechy se skladují buď usušené v tvrdé slupce nebo vyloupané. Ve skořápce by se měly ořechy umístit na suché a větrané místo, čímž se sníží riziko pronikání plísní a plesnivění plodů. U vyloupaných plodů se doporučuje skladovat je v mrazáku po dobu maximálně 1 roku, v ledničce okolo 4 až 6 měsíců. V některých případech se vlašská jádra skladují i naložená v medu.\n\nVlašské ořechy se využívají převážně v potravinářském průmyslu, a to v pekařství a cukrářství, kde se využívají jako dochucující nebo dekorační prvek.\n\nZ ořechů se lisuje olej či se vyrábí alkoholický nápoj, tzv. ořechovka.\n"}
{"id": "157025", "url": "https://cs.wikipedia.org/wiki?curid=157025", "title": "Uppsala", "text": "Uppsala\n\nUppsala je město ve Švédsku, hlavní město kraje, komuny a historické provincie stejného jména. Leží asi 70 km severně od hlavního města Stockholmu. Městem protéká malá řeka Fyrisån, která se na jih od města vlévá do jezera Mälaren. V roce 2016 mělo město 152 617 obyvatel, je 4. největším městem v zemi.\n\nMezi nejznámější dominanty města patří Uppsalská katedrála (\"Domkyrkan\") a Uppsalský hrad (\"Uppsala slot\"). Uppsala je sídlem arcibiskupa a luteránské arcidiecéze. Je také univerzitním městem a důležitým centrem biomedicínského průmyslu. Jsou zde dvě státní univerzity (Uppsalská univerzita, Švédská univerzita zemědělských věd) a sídlí zde řada firem v oblasti farmacie a biotechnologií.\n\nVe městě se narodilo nebo působilo řada známých osobností vědy, kultury a politiky. Mezi nejznámější patří Carl von Linné nebo Dag Hammarskjöld. \n\nVe městě se nachází známá katedrála, která je vysoká 118,70 metru, hlavní univerzitní budova poblíž katedrály je vystavěna v renesančním stylu, dále pak hrad, pocházející ze 16. století, který nechal vybudovat Gustav Vasa a také univerzitní knihovna – \"Carolina Rediviva\", kde je vystavena tzv. \"Stříbrná bible\", která se poprvé do Švédska dostala z Prahy.\n\n\n\n"}
{"id": "157026", "url": "https://cs.wikipedia.org/wiki?curid=157026", "title": "Molekulární kondom", "text": "Molekulární kondom\n\nMolekulární kondom je označení pro gel, který by měl chránit ženy před přenášením pohlavních chorob, především před virem HIV. Jeho výzkum je součástí snahy mnoha států, pomoci rozvojovým zemím s problémem epidemií AIDS. Odhadovaná účinnost je přibližně 50 %.\n\nZavádí se přímo do vaginy. Jeho funkčnost je založena na faktu, že sperma má pH cca 7,5, zatímco vagina je kyselejší a má pH 4–5. Při styku se spermatem se tak uvolní látky, které zneškodňují virus. Je také citlivý na teplotu, což usnadňuje aplikaci.\n\nDodatek: Tento „molekulární kondom“ obsahuje Retrovirika a při kontaktu se sliznicí pochvy gel tvrdne. Když dojde ke kontaktu s lidským spermatem, poté se teprve uvolní retrovirikum a to virus zneškodní.\n\n"}
{"id": "157027", "url": "https://cs.wikipedia.org/wiki?curid=157027", "title": "Ořech", "text": "Ořech\n\nSlovo ořech má více významů:\n\n\nTermínem ořech se nazývá mnoho různých plodů a semen, které jsou zdrojem výživných látek a oleje, používají se jako potravina nebo surovina při vaření a přípravě jídel. Některé z nich jsou oříškem i z botanického hlediska, u mnoha z nich se však jedná o jiný typ plodu, např. nažka, peckovice atd.\n\n\n\n"}
{"id": "157028", "url": "https://cs.wikipedia.org/wiki?curid=157028", "title": "Theodor Hänsch", "text": "Theodor Hänsch\n\nTheodor Wolfgang Hänsch (30. října 1941, Heidelberg) je německý fyzik. V roce 2005 obdržel spolu s John Hallem a Royem Glauberem Nobelovu cenu za fyziku za příspěvek k rozvoji laserové spektroskopie. Hänsch je ředitelem Institutu Maxe Plancka pro kvantovou optiku. Od roku 2006 je členem Papežské akademie věd.\n"}
{"id": "157030", "url": "https://cs.wikipedia.org/wiki?curid=157030", "title": "De Stijl", "text": "De Stijl\n\nDe Stijl (v nizozemštině znamená \"styl\") je původem nizozemské umělecké hnutí založené roku 1917. V užším slova smyslu je termín De Stijl používán pro označení díla vytvořeného skupinou nizozemských umělců mezi lety 1917 a 1931. Kromě toho ještě existoval časopis s názvem De Stijl vydávaný malířem a kritikem Theem van Doesburgem, který propagoval názory této skupiny umělců. Kromě Van Doesburga do skupiny patřili malíři Piet Mondrian a Bart van der Leck a architekti Gerrit Rietveld a J.J.P. Oud. Umělecká filozofie, která vytvořila základ tohoto díla, je známá jako neoplasticismus.\n\nHolandské hnutí De Stijl hraje zvláštní roli při formování moderního jazyka formy. V roce 1922 pořádal Theo van Doesburg ve Výmaru svůj kurs o principech De Stijlu v ateliéru Karla Petera Röhla převážně pro studenty Bauhausu. V témže roce se v září z podnětu van Doesburga konal ve Výmaru také Mezinárodní kongres konstruktivistů a dadaistů, kterého se zúčastnili nejdůležitější evropští avantgardní umělci jako Kurt Schwitters, Tristan Tzara, El Lissitzky, Cornelis van Eesteren a v neposlední řadě Lucia a László Moholy-Nagy.\n\nProponenti tohoto stylu se snaží vyjádřit nový utopický ideál duchovní harmonie a řádu. Dosahují čisté abstrakce a univerzálnosti tím, že redukují základy tvaru a barvy - vizuální kompozici zjednodušili na vertikální a horizontální směr a používají pouze základní barvy spolu s černou a bílou.\n"}
{"id": "157033", "url": "https://cs.wikipedia.org/wiki?curid=157033", "title": "Karlskrona", "text": "Karlskrona\n\nKarlskrona je město ve Švédsku, centrum kraje Blekinge. Nachází se na jihu státu, na pobřeží Baltského moře. Většina původního města se rozprostírá na ostrově Trossö a drobných okolních ostrůvcích, nová zástavba zasahuje i na pevninu. Ve městě je umístěna nejdůležitější ze základen Švédského námořnictva a centrála Švédské pobřežní stráže.\n\nKarlskronu založil roku 1679 král Karel XI. jako námořní základnu (oblast regionů Skåne a Blekinge byla ke Švédsku připojena v roce 1658 při podepsání Roskildského míru). Hned po roce získala status města. Barokní město vzniklo v podstatě na zelené louce. Bylo vybudováno městské opevnění, přístaviště, loděnice, sklady, ale i civilní, sakrální a residenční stavby. Do Karlscrony byly převeleny lodě Švédského námořnictva, které do té doby kotvily ve Stockholm. Ve prospěch umístění loďstva na jih Švédska do Karlskrony hrálo to, že zde v zimě moře nezamrzá (na rozdíl od Stockholmu) a je geograficky blízko Německu, Dánsku a baltským státům. Roku 1790 vyhořela velká část města.\n\nPřístav se svými bývalými loděnicemi a obrannými systémy a vybrané městské budovy jsou od roku 1998 součástí světového dědictví UNESCO.\n\n\n"}
{"id": "157037", "url": "https://cs.wikipedia.org/wiki?curid=157037", "title": "Wilhelm Wien", "text": "Wilhelm Wien\n\nWilhelm Carl Werner Otto Fritz Franz Wien (13. ledna 1864, Gaffken, Prusko – 30. srpna 1928, Mnichov, Německo) byl německý fyzik. V roce 1911 obdržel Nobelovu cenu za fyziku za objev zákona, podle něhož je maximum záření černého tělesa na vlnové délce tím kratší, čím vyšší je teplota tělesa. Wienova argumentace přispěla k formulaci kvantové mechaniky. \n\nNarodil se v pruském Gaffkenu (dnes Primorsk, Rusko) v rodině zámožného statkáře, ale rozhodl se studovat fyziku. V letech 1880-1882 studoval na městské škole v Heidelbergu a pak na univerzitách v Gottingen a v Berlíně. Pracoval v laboratoři Hermanna Helmholtze, kde roku 1886 obhájil doktorát na téma rozptylu světla na různých kovech. V letech 1896-1899 přednášel na TH Aachen, roku 1900 nahradil Wilhelma Conrada Röntgena na univerzitě ve Wurzburgu a roku 1919 v Mnichově. \n\nRoku 1896 empiricky odvodil zákon záření černého tělesa. Jeho kolega Max Planck, který nedůvěřoval empirickým zákonům, ho odvodil z elektromagnetické teorie a opravil jeho chybu v oblasti nižších teplot (Planckův zákon). Wienův posunovací zákon, který stanoví vztah mezi teplotou černého tělesa a frekvencí maxima vyzařované energie, je stále užitečný. Wien byl přesvědčen, že všechna hmota je elektromagnetického původu a roku 1900 navrhl vzorec m = (4/3) E / c² pro vztah mezi elektromagnetickou masou a energií. Téhož roku publikoval Wien \"Lehrbuch der Hydrodynamik\" (učebnice hydrodynamiky).\n\nWien byl také politicky činný jako konzervativní nacionalista, nepatřil však k zastáncům \"německé fyziky\" a naopak uznával dílo Alberta Einsteina. \n\nJeden z kráterů na Marsu nese jeho jméno. \n\n"}
{"id": "157038", "url": "https://cs.wikipedia.org/wiki?curid=157038", "title": "Falun", "text": "Falun\n\nFalun je město v centrálním Švédsku. Je správním centrem kraje Dalarna. Těžba mědi v okolí města a dělnické čtvrti města jsou od roku 2001 na seznamu Světového dědictví UNESCO.\n\nMěsto Falun vyrostlo kolem dolů na měď a obživa obyvatel města byla dlouho na těžbě mědi závislá. Těžilo se zde nepřerušeně přes tisíc let a podle některých pramenů se zde těžilo od 8. století. Podle legendy naleziště mědi objevil ve skutečnosti kozel, který se zatoulal do míst ložiska, vyválel se na zemi a když se vrátil do vesnice, měl rohy obarvené mědí.\n\nVe 14. století se vytvořilo malé sídlo. 1641 dostal Falun městská práva. Největší rozvoj města začal po výstavbě železnice a továren. V 20. století se město vyvinulo na administrativní a vzdělávací centrum. V roce 1992 byl zavřen poslední důl. Těžba mědi v okolí města a dělnické čtvrti města jsou od roku 2001 na seznamu Světového dědictví UNESCO.\n\nLožisko Falun patří k nejbohatším sulfidickým ložiskům Švédska. Ačkoliv jde o sulfidické typy rud, přítomnost magnetitových rud rud v ložisku indikuje souvislost s železnorudnými horizonty. Rudy jsou masivní, vtroušené a další typ je lokálně zván \"sköl\". Tento typ sestává z vtroušených rud a žilek chalkopyritu, pyrhotinu, sfaleritu a galenitu.\n\nNachází se zde sportovní areál Lugnet. Jeho součástí jsou dva skokanské můstky. Konala se zde mistrovství světa v klasickém lyžování v letech 1954, 1974, 1993 a 2015. Konají se zde i soutěže v severské kombinaci, biatlon, skoky, lyžování. Město kandidovalo i na zimní Olympijské hry, ale neúspěšně. Dalším lákadlem jsou samozřejmě doly zapsané v UNESCO. A nedaleko se nachází rodiště Carla Larssona - Sundborn.\n\nVe městě sídlí florbalový klub IBF Falun, který vyhrál švédskou superligu v letech 2013, 2014, 2015 a 2017.\n\nS městem Falun se pojí ještě dva pojmy - Faluröd a Falukorv. Faluröd je tmavočervená barva, které je známá z typických švédských domků. Tato barva byla používána na domy od 16. století a v 17. století se rozšířila po celém Švédsku. V průběhu 18. století se stala národní barvou domů a dodnes je oblíbená. Falukorv je typický švédský \"párek\". Pochází z Falunu. Vznikl v 16.-17. století, kdy bylo v dolech zaměstnáno mnoho německých horníků. Ti přišli na tento nápad, jak zpracovat maso. Název Falukorv dostal až v roce 1830. Podobný je českému točenému salámu. Jí se nahrubo nakrájený na chleba, s těstovinami, k bramborové kaši nebo jako \"Korv Stroganoff\".\n\n\n\n"}
{"id": "157039", "url": "https://cs.wikipedia.org/wiki?curid=157039", "title": "YouTube", "text": "YouTube\n\nYouTube [ju:tu:b] je největší internetový server pro sdílení videosouborů. Založili jej v únoru 2005 zaměstnanci PayPalu Chad Hurley, Steve Chen a Jawed Karim. V listopadu 2006 byl zakoupen společností Google za 1,65 miliardy dolarů (tehdy asi 37 miliard Kč). Google nyní provozuje tuto stránku jako dceřinou společnost, uživatelské účty mezi těmito společnostmi jsou propojené.\n\nYouTube povoluje svým uživatelům nahrát videa, zhlédnout je, hodnotit, sdílet a komentovat. Na YouTube jsou dostupné videoklipy, TV klipy, hudební videa, trailery k filmům a další jako například video-blogy, krátká originální videa, nebo vzdělávací videa.\n\nOd 9. 10. 2008 má YouTube i české rozhraní. Byla tak spuštěná 25. služba Google v pořadí. Google kromě českého překladu serveru přinesl také spolupráci s místními partnery. Česko se stalo 22. zemí světa a desátou v Evropě, kde byl YouTube lokalizován. V roce 2010 server získal v soutěži Křišťálová Lupa 1. místo v kategorii publikační platformy.\n\nV říjnu 2015 byla spuštěna placená verze YouTube nazvaná YouTube Premium, umožňující vypnout reklamy u videí a zhlédnout obsah navíc.\n\nPrvní video bylo na YouTube publikováno 23. dubna 2005, jednalo se o „Me at the zoo“ (Já v zoo), kde autor komentoval expozici slonů v zoologické zahradě v americkém San Diegu. Nahrávka měla 18 sekund a natočil ji a na server nahrál Jawed Karim, jeden ze zakladatelů serveru. Původně byl server zaměřen na sdílení domácích videí, postupně ale přibyly hudební videoklipy, videohry nebo filmy. Některé z obsažených videí se staly fenomény v rámci světového nebo národních internetů s velkým počtem zhlédnutí.\n\nOd doby založení se zlepšovaly a dále zlepšují možnosti záznamových zařízení a přenosové kapacity a rychlosti sítí a s nimi roste také podporovaná kvalita videí na serveru. Průběžně se měnil a přizpůsoboval i layout a celková nabídka se stále vyvíjí a doplňuje o podporu nových technologií s vyššími technickými nároky. Toto postupné zlepšování popsal rapper Dan Bull ve svém singlu The Evolution of Online Video.\n\nDne 30. srpna 2017 Youtube po 12 letech změnil logo. Části názvu, ze slova „Tube“ zmizelo červené ohraničení, které se přesunulo před samotný nápis a bylo doplněno o ikonu přehrávání, i když právě tuto ikonu YouTube už používal. Změnil se ale i styl písma a také barevné schéma. Designovou změnou prošel také celý web a mobilní aplikace. Přibyla také funkce „tmavé téma“ (v angličtině darkmode), které přepíná světlé části stránky na tmavé a je tedy lepší na používání v noci.\n\nV souvislosti s rostoucí popularitou YouTube vznikl i fenomén takzvaných YouTuberů (YouTubers). Jedná se o tvůrce obsahu (videí), kteří kolem sebe budují komunitu svých fanoušků. Používá se pro ně i termín influenceři, vzhledem k tomu, že své fanoušky zasahují a ovlivňují i na jiných sociálních sítích (Facebook, Instagram, Pinterest, atd.). YouTubeři nejsou klasickými celospolečenskými celebritami, ale pro svou cílovou skupinu mívají větší signifikanci než celebrity z tradičních médií. Je to proto, že se mohou prosadit jedině, když produkují vlastní obsah a pouze když vstupují do interakce s fanoušky. Pojítkem mezi celebritou a divákem je právě obsah, proto má vztah médium-divák i reálný obsahový základ, komunikace je více rovnostářská (oba sedí u počítače, YouTuberem se může stát každý, pod video lze napsat komentář a u tradičních celebrit je vždy mezi nimi a spotřebitelem nějaký typ bariéry, která zakládá nerovnost).\n\nYouTubeři se proto používají také v marketingu. Vzniká kolem nich rozsáhlá komunita a je tak možné tvrdit, že se pomalu stávají mainstreamovými celebritami. Vystupují na vlastních festivalech (např. Utubering), společenských akcích (např. Zlatý slavík) mají agentury, které je zastupují (např. GameBoost). Začínají s nimi spolupracovat také orgány státní správy, které chtějí komunikovat s mladou generací (např. vzdělávání, propagace určitých myšlenek a doporučení jako nebezpečí řízení po požití alkoholu, atd.). V České republice první spolupráci s YouTubery v této oblasti navázala Rada vlády pro udržitelný rozvoj, která spolupracovala s Martinem Rotou při komunikaci Cílů udržitelného rozvoje. Jeho video mělo během několika hodin více zhlédnutí než Obamova řeč na podobné téma v OSN.\n\nYouTubeři dostávají za jejich počet odběratelů tvz. Play Button. Seznam play buttonů:\n\nYouTube má v roce 2015 dvě miliardy přístupů denně a každou minutou uživatelé nahrají 300 hodin nových videí. YouTube je tak po internetovém vyhledávači Google druhou nejnavštěvovanější webovou službou světa. Nejsledovanějším videem všech dob je videoklip Despacito od Daddy Yankeeho a Luise Fonsiho s více než 6,6 miliardy zhlédnutími (k lednu 2020).\n\nServer je častým terčem kritiky, v některých zemích je přístup blokován. Nejčastěji bývá kritizováno porušování autorských práv, ze strany totalitních režimů a cenzorských organizací, pak přílišná svoboda slova, jinými autory naopak cenzura z politických důvodů, pomlouvačný, zesměšňující obsah či zobrazování násilných scén nebo sexuálních scén.\n\nV souvislosti s plánovaným předplatným na rozšířenou hudební službu vyžaduje YouTube podepsání nové smlouvy s interprety, jejíž podmínky se ale nelíbí některým nezávislým vydavatelstvím, takže novou smlouvu odmítli podepsat. Americká asociace nezávislé hudby, která tato nezávislá vydavatelství zastupuje v USA a v Evropě, kvůli novým smluvním podmínkám požádala o vládní intervence.\n\nČeský YouTube navštíví měsíčně 5,1 mil. unikátních českých uživatelů, podle průzkumu ho v květnu 2012 navštívilo alespoň jednou 82 % lidí připojených k internetu v České republice.\n\nNejsledovanějším videem na českém Youtube je nejspíše hudební video “Pokémon Go song“ od Mishových šíleností. Momentálně má okolo 82 milionu zhlédnutí (k prosinci 2019) a na slovenském YouTube by to mělo být hudební video „Žijeme len raz“ od rappera Ega a Roberta Buriana se 73 miliony zhlédnutí (k listopadu 2019).\nYouTube neposkytuje žebříčky podle zemí, takže není možné přesně zjistit, které video je v dané zemi nejsledovanější. Nejsledovanější resp. nejpopulárnější video lze zobrazit pouze v rámci videí jednoho kanálu.\n\nV minulé době bylo třeba mít pro přehrávání videí na YouTube nainstalován Adobe Flash Player plug-in v internetovém prohlížeči, nicméně v současnosti přehrávač funguje na HTML5 API, které nevyžaduje žádný externí dodatek a YouTube se o Flash Playerovou verzi nestará.\n\nKaždý uživatel YouTube může kompilovat nahraná díla do seznamů videí, které mohou být veřejné i soukromé. Do seznamu videí může být uloženo kterékoliv video, ke kterému byl autorovi seznamu udělen přístup. Pokud je video jeho autorem odstraněno nebo označeno jako soukromé, odkaz na něj nadále zůstává v seznamech videí, přehrát jej ale nelze.\n\nKaždý uživatel YouTube může nahrát video dlouhé do 15 minut. Uživatelé, kteří jsou ověřeni (například skrz telefonní číslo) mohou nahrávat až 12 hodin dlouhá videa. Od roku 2005 se na YouTube mohly nahrávat jakkoliv dlouhá videa, limit 10 minut nastal v roce 2006, protože uživatelé na YouTube nahrávali obsah s autorskými právy, jako například filmy. V roce 2010 byl 10minutový limit rozšířen na 15 minut.\n\nVidea na YouTube lze nahrát také z mobilu. YouTube dovoluje nahrát videa v mnoha formátech: .AVI, .MKV, .MP4, .MOV, .DivX, .FLV, .ogg a .ogv. Ty obsahují video formáty jako například MPEG, MPEG-4, VOB a .WMV.\n\nUživatelé kromě svých předem připravených videí mohou s ostatními sdílet i živá vysílání, tzv. Live streamy. Pro spuštění živého vysílání v aplikaci YouTube stačí otevřít aplikaci, v horní části obrazovky zvolit symbol kamerky a klepnout na něj. Poté se kromě standardní možnosti nahrání již vytvořeného videa objeví i nová možnost Spustit živé vysílání. Po jejím zvolení budete moci živě vysílat video na YouTube přímo ze svého telefonu.\n\nPůvodně YouTube povolovalo jednu kvalitu videa a to 320x240 pixelů s MP3 audiem. V současnosti je několik možností – 240p, 360p, 480p, 720p (HD), 1080p (HD+).\n\nV roce 2010 YouTube umožnilo nahrát videa v 4K, což je 4096×3072 pixelů. Od roku 2014 je od 720p možnost přidat videa s 60FPS. V červnu 2015 byla přidána možnost nahrát videa v 8K, což je 7680×4320 pixelů.\n\n21. června 2009 oznámil Peter Bradshaw, že uživatelé budou moci nahrávat 3D videa.\n\nOd roku 2015 YouTube podporuje také 360 stupňová videa, kdy si uživatel může prohlédnout video ze všech stran, pouhým kliknutím a tahem, u mobilní verze přejížděním po displeji.\n\nYoutube povoluje vlastníkům autorských práv zablokovat videa, která porušují autorská práva. Pokud se porušení autorských práv prokáže, uživatel, který video nahrál, dostane sankci a za tři sankce během tří měsíců bude účet zablokován. Dále lze videa zablokovat za pornografický obsah, násilný obsah, šikanující obsah atd.\n\nPodle studie americké společnosti Ellacoya Networks, vyrábějící analyzéry síťového provozu, se v roce 2007 YouTube podílel na celkovém internetovém provozu 10 % z celkových 18 %, které zabírá streamované video.\n\nV současnosti videem, které má nejvíce zhlédnutí, je skladba Despacito od Luise Fonsiho a Daddy Yankeeho (vydaný 12. ledna 2017), který překonal hranici 5 miliard zhlédnutí. Překonal tak skladbu See You Again od Wiz Khalify a Charlieho Putha (vydanou 6. dubna 2015), který byl nejsledovanějším videem pouze několik týdnů. Do července 2017 držel prvenství několik let klip Gangam Style.\n\n\n\n"}
{"id": "157042", "url": "https://cs.wikipedia.org/wiki?curid=157042", "title": "Santos", "text": "Santos\n\nSantos je město státu São Paulo v jihovýchodní Brazílii.\n\nMěsto má 419 400 obyvatel (údaj z roku 2010) a rozkládá se na 280,3 km². Přístav v Santos je největším kontejnerovým přístavem na jihoamerickém kontinentu.\n\nKonala se zde část Mistrovství světa v házené žen 2011.\n\nZdroj\n\n"}
{"id": "157051", "url": "https://cs.wikipedia.org/wiki?curid=157051", "title": "Jan Sokol", "text": "Jan Sokol\n\nJan Sokol (* 18. dubna 1936 Praha) je český filosof, překladatel filosofických textů, vysokoškolský pedagog a publicista. Byl poslancem Federálního shromáždění v letech 1990–1992, ministrem školství v Tošovského vládě roku 1998 a posledním protikandidátem Václava Klause ve volbách prezidenta ČR v únoru 2003.\n\nJe jedním z výrazných současných českých křesťanských intelektuálů. Zabývá se hlavně filosofickou antropologií, dějinami náboženství a antropologií institucí. Přednáší na četných českých i zahraničních universitách, zejména na evropská a filosofická témata. Byl prvním děkanem Fakulty humanitních studií Univerzity Karlovy (2000–2007).\n\nJan Sokol byl vyučen zlatníkem; pracoval jako zlatník a později mechanik. V roce 1958 v dálkovém studiu odmaturoval, od roku 1963 dálkově studoval matematiku na MFF UK. V letech 1964–1990 pracoval jako programátor, později vedoucí výzkumný pracovník ve Výzkumném ústavu matematických strojů; vydal několik knih a řadu článků o počítačích. Zabýval se různými odvětvími techniky (hodinářství, elektro, počítače) i botanikou.\n\nJeho otcem byl významný český architekt Jan Sokol a dědečkem astronom František Nušl. Bratr Václav Sokol je výtvarník a ilustrátor.\n\nRoku 1961 se oženil s Františkou roz. Patočkovou; mají dva syny a dceru.\n\nOd roku 1990 byl Sokol členem redakční rady časopisu \"Přítomnost\" (v letech 1995–2000 vycházel pod názvem \"Nová Přítomnost\"). Od r. 1991 přednášel filosofii, antropologii a religionistiku na Pedagogické a Filozofické fakultě UK. V únoru 1997 byl jmenován docentem, v roce 2000 profesorem. Od roku 2000 přednáší na Fakultě humanitních studií UK, v zimním semestru 2008/9 přednášel etiku a lidská práva na Harvardově univerzitě v USA.\n\nJeho cesta k filozofii vedla přes studium biblistiky, díla Nietzscheho, setkání s Janem Patočkou. Ve filozofii vychází z fenomenologické tradice a personalismu (Blondel, Marcel, Teilhard, Rosenzweig, Lévinas). Těžištěm jeho zájmu je filosofická antropologie, dějiny idejí a témata přirozeného světa, a to zejména v poloze \"prováděcí filozofie\" (Patočka), srozumitelné i neodborníkům. Odtud pramení jeho živý zájem o vztahy mezi filozofií a náboženstvím, filozofií a vědou, filozofií a politikou. Ve spojení s politickou funkcí po r. 1990 studoval antropologické a společenské podmínky demokracie; soustavný zájem má o otázky evropských dějin a evropské integrace. Zabýval se též historií. Patří mezi aktivní přispěvatele Wikipedie.\n\nJan Sokol byl v první vlně signatářů Charty 77.\n\nPo prvních svobodných volbách byl Sokol od 7. června 1990 do 4. června 1992 poslancem Sněmovny národů Federálního shromáždění za Občanské fórum. Byl místopředsedou Sněmovny národů, předsedou poslaneckého klubu OF a parlamentní delegace v Evropském parlamentu. Po rozpadu OF přešel do Občanského hnutí. Druhý sněm Občanského hnutí v březnu 1992 ho zvolil na post místopředsedy této politické formace, za něž kandidoval i v červnu 1992; po sloučení do SD-LSNS stranu opustil a názorově se přiklonil ke KDU-ČSL. V září 1992 ho ČSSD nominovala v 5. kole voleb prezidenta ČSFR, kandidatury se však vzdal.\n\nNa podzim 1996 kandidoval do Senátu ve volebním obvodu č. 17 (Praha 12) za KDU-ČSL. Šlo o součást obecnějšího trendu v KDU-ČSL, kdy tato strana nabídla senátní kandidátní pozice některým výrazným bezpartijním osobnostem. Skončil ale až třetí po kandidátech ODS a ČSSD. V únoru 1997 byl jmenován poradcem ministra školství Ivana Pilipa (ODS). Od ledna do července roku 1998 byl ministrem školství, mládeže a tělovýchovy v Tošovského vládě; následně zůstal poradcem ministra Eduarda Zemana (ČSSD).\n\nDne 28. února 2003 byl koaličním kandidátem do třetí volby prezidenta České republiky, kde ho v posledním kole těsně porazil Václav Klaus.\n\nJe znám též kritikou vysídlení Němců z Československa. Tento postoj mu vynesl nepřátelství předsednictva Českého svazu bojovníků za svobodu, jež v době Sokolovy kandidatury na prezidenta zaslalo poslancům a senátorům výzvu s pasáží: \"Nebojovali jsme za republiku, v jejímž čele by měl stát pan Sokol nebo někdo jemu podobný, a jsme povinni to veřejně jménem všech živých i mrtvých odbojářů prohlásit.\"\n\nV květnu 2007 patřil mezi první skupinu signatářů prohlášení Ligy proti antisemitismu.\n\nPočátkem roku 2018 se vyjádřil i k českým prezidentským volbám. Varoval před další polarizací české společnosti.\n\n\nČesky:\n\nAnglicky:\n\nNěmecky:\n\nČínsky:\n\nMaďarsky:\n\n\na další\n\n\nŽivotopisný text převzat z hesla ve webovém \"Slovníku českých filosofů\", jehož autorem je Jan Sokol\n\n"}
{"id": "157068", "url": "https://cs.wikipedia.org/wiki?curid=157068", "title": "Visby", "text": "Visby\n\nVisby je švédské město ležící na ostrově Gotland. Je správním centrem kraje a obce Gotland. Visby je pravděpodobně nejlépe zachované středověké město ve Skandinávii, díky tomu se dostalo na Seznam světového dědictví UNESCO. Jedny z nejpozoruhodnějších pamětihodností jsou 3,4 kilometrů dlouhé kamenné hradby – „Ringmuren“ – obklopující město a zříceniny starých kostelů.\n\nPočet obyvatel Visby je přibližně 23 000, rozloha města je 13,69 km².\n\nPrvní osídlení sahá do doby kamenné. Kolem roku 900 se místo stalo obchodním centrem. První písemná zmínka pochází z roku 1203. Ve 12. století byla postavena katedrála ve Visby zasvěcená svaté Marii. Ve 13. století ji čekala přeměna do současné podoby. Stavba byla oficiálně otevřena roku 1225 biskupem z Linköpingu. Následující století vzniklo ve město několik dalších kostelů. Visby rozkvétalo především díky členství v Hanze. Ve 12. století nejspíše začaly práce na městských hradbách. Kolem roku 1300 byly přestavěny do aktuální výšky a získaly jejich charakteristické věže (ačkoliv některé byly postaveny až v 15. století). Hradby jsou dodnes z větší části neporušeny.\n\nV roce 1361 Gotland dobyl Valdemar IV. Dánský. 1800 místních obyvatel bylo zabito při obraně města. Valdemar strhl část hradeb, nachystal tři velké sudy od piva a vyhrožoval vydrancováním města, pokud nebudou naplněny stříbrem a zlatem. Radní splnili jeho požadavky tím, že obrali kostely o cennosti. Valdemar si tak mohl na seznam titulů připsat „Král gotlandský“. Jeho útok na Visby však uvrhl Dánsko do války s Hanzou.\n\nV letech 1391, 1394 a 1398 bylo město vydrancováno vitaliány, piráty, kteří se plavili v Baltském moři. Po obsazení Gotlandu Řádem německých rytířů však byli vitaliáni z Visby vyhnáni. V roce 1409 prodal velmistr Řádu německých rytířů Ulrich von Jungingen ostrov Gotland královně Markétě I. Dánské a zajistil tak řádu mír s Kalmarskou unií.\n\nRoku 1411 nechal král Erik VII. Pomořanský ve městě postavit hrad Visborg, kde se na dvanáct let usadil. Za tuto dobu se Visby stalo hnízdem pirátů. V roce 1470 byl Visby zrušen status hanzovního města.\n\nV roce 1525 se visbijští kupci dostali do sporu s Lübeckem. Lübečané následně ve Visby spálili všechny kostely kromě katedrály. Jejich ruiny přetrvaly do dnešních dní. Po třísetleté nadvládě Dánů se v roce 1645 Gotlandu zmocnilo Švédsko.\n\n\n"}
{"id": "157069", "url": "https://cs.wikipedia.org/wiki?curid=157069", "title": "Krvavá neděle (1972)", "text": "Krvavá neděle (1972)\n\nKrvavá neděle byl masakr v Londonderry (neoficiálně Derry) v Severním Irsku, při němž bylo dne 30. ledna 1972 příslušníky 1. praporu britského výsadkového pluku (1st Battalion of the British Parachute Regiment) postřeleno 27 účastníků protestního pochodu pořádaného Severoirskou asociací pro občanská práva. Zásahu velel podplukovník Derek Wilford a odpovědnost za zásah nesl i druhý velící důstojník kapitán Mike Jackson. Třináct osob, z toho sedm nezletilých, zemřelo na místě, další oběť zemřela na následky zranění z daného dne po čtyřech a půl měsících, dva protestující byli zraněni vojenskými vozidly. Mnoho svědků včetně přihlížejících a novinářů uvedlo, že všichni postřelení byli beze zbraní, pět z nich bylo střeleno do zad.\n\nBritská vláda v dané věci vedla dvě vyšetřování. První vyšetřovací komise byla sestavena krátce po události a vedl ji soudce John Passmore Widgery. Po prošetření věci vydala zprávu, v níž se postavila na stranu britských orgánů a zasahujících vojáků. Zpráva byla z mnoha stran kritizována, že záležitost „zametá pod koberec“.\nNové vyšetřování bylo započato v roce 1998 a vedl je soudce Mark Oliver Saville. O novém vyšetřování rozhodl premiér Tony Blair pod tlakem příbuzných obětí. Zveřejnění výsledků druhého vyšetřování se očekávalo v létě 2007, poté v roce 2009, načež bylo přesunuto na březen 2010.\n\nKampaň Prozatímní Irské republikánské armády (IRA) proti setrvání Severního Irska jako součásti Spojeného království sice začala již dva roky před Krvavou nedělí, ale masakr z 30. ledna 1972 posílil její váhu a znamenal i příliv nových členů. Krvavá neděle je jednou z nejvýznamnějších událostí v severoirském konfliktu, a to patrně i z důvodu, že zásah proti demonstrantům realizovala armáda, že mu byla věnována značná publicita a že se dostal do povědomí široké veřejnosti.\n\nMnoho detailů z tohoto dne je rozporných, nesouhlasí ani uváděné počty účastníků pochodu. Podle organizátorů na místě bylo 30 000 protestujících, lord Widgery uvedl, že účastníků protestu bylo pouze 3000 až 5000. V \"Cestě ke Krvavé neděli\" místní praktický lékař Dr. Raymond McClean odhadl počet demonstrujících na 15 000, stejný počet jako uváděla i Bernadette Devlin McAliskey v britském parlamentu.\n\nPůvodní trasa pochodu měla vést k radnici, ale kvůli armádním barikádám byla změněna směrem k Free Derry Corner. Malá skupinka teenagerů se od hlavní části pochodu oddělila a postupovala k radnici. Následně mladíci armádní barikádu také napadli kameny a na vojáky pokřikovali urážky. Bylo proti nim nasazeno vodní dělo, slzný plyn a vedena střelba gumovými projektily. Takový střet nevybočoval z průběhu obdobných incidentů mezi vojáky a mladými protestujícími, podle přihlížejících svědků nebylo napadání vojáků nijak zvlášť intenzivní. Na William Street byli postřeleni dva lidé.\n\nNěkdy v té době měly do armádního centra velení dorazit zprávy o tom, že v oblasti působí odstřelovač IRA. Byl vydán rozkaz k ostré střelbě a na Chamberlain Street byl zastřelen mladík, který v davu utíkal od postupujících vojenských oddílů. Touto první obětí byl John Duddy, byl střelen do zad, když probíhal kolem kněze Edwarda Dalyho. Útoky na britské vojáky sílily a časem byl vydán rozkaz k mobilizaci oddílů, aby provedly zatýkání. Došlo k pronásledování zadní části hlavní pochodující skupiny na okraji oblasti Free Derry Corner.\n\nNavzdory rozkazu k zastavení palby vojáci pod velením majora Teda Lodena do prchajícího davu vypálili přes stovku dávek. Bylo zabito dalších dvanáct lidí, mnoho z nich když se pokoušeli pomoci těm, kteří upadli na zem. Dalších čtrnáct osob bylo zraněno, z toho dvanáct v důsledku střelby a dva lidé byli sraženi obrněnými transportéry.\n\nPodle oficiálního stanoviska armády, zaštítěného následujícího dne v Dolní sněmovně ministerstvem vnitra, výsadkáři reagovali na ohrožení ze strany osob podezřívaných z členství v IRA, které byly ozbrojeny střelnými zbraněmi a hřebíkovými bombami. Nicméně všichni očití svědkové (účastníci pochodu, místní obyvatelé, britští a irští novináři, pouze s výjimkou vojáků) shodně tvrdili, že vojáci stříleli do neozbrojeného davu nebo se zaměřovali na osoby, které prchaly či pečovaly o zraněné, ačkoliv na vojáky nikdo nestřílel. Žádný britský voják neutrpěl střelné zranění, nebyly nalezeny žádné kulky nebo hřebíkové bomby, které by podpořily tvrzení vojáků.\n\nV reakci na masakr rozzuřený dav vypálil britskou ambasádu v Dublinu. Britsko-irské vztahy se dostaly do jedné z nejhlubších krizí a irský ministr zahraničních věcí Patrick Hillery podnikl speciální cestu do New Yorku, kde u Organizace spojených národů požadoval angažmá organizace v severoirských „problémech“.\n\nAčkoliv se pochodu účastnila řada členů IRA (jak z oficiální, tak i z prozatímní frakce), bylo tvrzeno, že všichni byli neozbrojení, neboť určitý konflikt s výsadkáři byl očekáván. Poslanec Ivan Cooper předem slíbil, že poblíž pochodujících nebudou žádní ozbrojení členové IRA. Mnoho výsadkářů při vyšetřování vypovědělo, že je nadřízení upozorňovali na možné přestřelky a povzbuzovali je, aby „si získali nějaké zářezy“ (za zabití). Podle výpovědi kněze Edwarda Dalyho a dalších svědků jeden muž nazdařbůh střílel z revolveru směrem k výsadkářům. Později byl identifikován jako člen oficiální IRA a také byl vyfocen, jak vytahuje zbraň, avšak zjevně nebyl zaměřen ani viděn vojáky. Při vyšetřování soudce Savilleho byly uváděny i různé další informace o ozbrojených osobách angažovaných v incidentu.\n\nKoroner pro město Derry/Londonderry Hubert O´Neill (major britské armády ve výslužbě) dne 21. srpna 1973 v souvislosti s ukončením vyšetřování příčin úmrtí obětí zveřejnil prohlášení. Uvedl:\nDva dny po Krvavé neděli parlament přijal rezoluci o zavedení speciálního vyšetřování incidentu a následně premiér Edward Heath do čela vyšetřování povolal vrchního soudce lorda Widgeryho. Mnoho svědků cíleně řízení bojkotovalo, protože neměli důvěru ve Widgeryho nestrannost, ale nakonec se nechali přesvědčit a řízení se zúčastnili. Widgeryho narychlo vytvořená zpráva byla zpracována během deseti týdnů (10. dubna) a zveřejněna během jedenácti týdnů (19. dubna). Podporovala popis událostí podaný armádou. Mezi důkazy předloženými komisi byly výsledky parafínových testů, které se používají k odhalení zbytků olova po použití střelné zbraně, a fakt, že hřebíkové bomby byly nalezeny na těle jednoho zabitého. Testy oblečení jedenácti obětí na stopy po výbušninách byly negativní, u zbývající oběti testy nebyly provedeny, protože šaty byly vyprány. Mnoho Irů a svědků události zpochybňovalo závěry zprávy a považovalo ji za „zametení věci pod koberec“. V pozdější době bylo obecně uznáváno, že hřebíkové bomby vyfocené u Gerarda Donaghyho tam byly naaranžovány až po jeho smrti, že stopy po střelbě na některých tělech obětí pocházely od samotných vojáků, kteří s těly manipulovali, nebo že přítomnost olova na rukou Jamese Nashe lze jednoduše vysvětlit tím, že při svém povolání používal pájku na bázi olova. A také v roce 1992 premiér John Major v dopise severoirskému politikovi Johnu Humovi uvedl:\nV lednu 1997 britská televize Channel 4 přinesla zprávu, která dovozovala, že příslušníci Královského pluku Anglů (Royal Anglian Regiment) také vedli střelbu na protestující a že by mohli být odpovědní za smrt tří ze čtrnácti obětí.\nNavzdory sporům se všechny zainteresované strany shodují, že Krvavá neděle způsobila negativní zvrat v osudu Severního Irska. Harold Wilson, předák opozice v Dolní sněmovně, zopakoval své přesvědčení, že jediným řešením problémů je sjednocení celého Irska. William Craig, severoirský ministr vnitra, navrhl, aby část města Derry na západním břehu byla postoupena Irské republice.\n\nKdyž původně britská armáda přijela do Severního Irska, byla vítána katolíky jako neutrální síla, která je ochrání před protestantskými bandami představovanými policejními silami Royal Ulster Constabulary a B-Specials. Po Krvavé neděli se katolíci od armády odvrátili a už nebyla vnímána jako ochránce, nýbrž jako nepřítel. Mladí nacionalisté byli více přitahováni extrémistickými republikánskými skupinami. V situaci, kdy oficiální IRA a oficiální Sinn Féin opustily hlavní proud irského nacionalismu a republikánství směrem k marxismu, Prozatímní IRA začala získávat podporu nespokojených radikalizujících se mladých lidí.\n\nV následujících dvaceti letech Prozatímní IRA a další menší republikánské skupiny jako Irská národní osvobozenecká armáda zahájily ozbrojenou kampaň proti Britům, a to proti Královské ulsterské policii, britské armádě a jejímu Ulsterskému obrannému pluku (\"Ulster Defence Regiment\"), jakož i proti protestantům obecně a proti unionistickým představitelům. Mezi polovojenskými organizacemi nacionalistů/republikánů a unionistů/loajalistů (Ulster Defence Association, Ulster Volunteer Force) se rozhořela zahořklá a krutá válka, která si vyžádala tisíce obětí. Jako příklady zvěrstev teroristů lze uvést zavraždění tří členů katolické popové skupiny Miami Showband členy polovojenské organizace Ulster Volunteer Force, kteří zároveň oficiálně působili jako příslušníci Ulsterského obranného pluku a při své akci byli oblečeni v uniformách pluku, na druhé straně zase příslušníci Prozatímní IRA bombovým atentátem zabili veterány druhé světové války a jejich rodiny, kteří navštívili památník ve městě Enniskillen.\n\nOficiální ukončení násilí ze strany některých hlavních polovojenských skupin, ustavení orgánů výkonné moci na základě Dohody z Velkého pátku (1998) a nové prošetření událostí Savilleho vyšetřovací komisí dává naději k zahojení ran, které po Krvavé neděli zůstaly.\n\nPamátce masakru bylo věnováno několik písní, např. „Sunday Bloody Sunday“ z roku 1983 hudební skupiny U2, „Bloody Sunday“ celtic metalové skupiny Cruachan či „Bloody Sunday“ punkové hudební skupiny Stiff Little Fingers. Na albu Johna Lennona Sometime In New York City se objevila píseň „Sunday Bloody Sunday“, která je inspirovaná událostí, a dále píseň „The Luck of the Irish“, která se zabývá irským konfliktem obecně. Lennon byl irského původu stejně jako Paul McCartney, který krátce po Krvavé neděli uveřejnil píseň s názvem „Give Ireland Back to the Irish“ vyjadřující názory na severoirský problém. Byla to jedna z mála McCartneyho písní, které byly zakázány BBC.\n\nO událostech byly také v roce 2002 natočeny dva filmy: \"Bloody Sunday\" (r. Paul Greengrass) s Jamesem Nesbittem v hlavní roli a \"Sunday\" od Charlese McDougalla (scénář Jimmy McGovern). Jejich vylíčení událostí se blíží spíše názorům protestujících a svědectvím v hromadných sdělovacích prostředcích než k oficiálním vysvětlením britské armády.\n"}
{"id": "157075", "url": "https://cs.wikipedia.org/wiki?curid=157075", "title": "Vodní zdroj Káraný", "text": "Vodní zdroj Káraný\n\nVodní zdroj Káraný je druhý nejvýznamnější zdroj pitné vody pro Prahu, na rozdíl od ostatních zdrojů se jedná o podzemní vodu.\n\nLokalita se nachází poblíž soutoku Labe s Jizerou. Starší sedimenty české křídové tabule zde byly překryty čtvrtohorními štěrkovými a štěrkopískovými náplavy.\n\nKáranské vodní zdroje začaly být využívány začátkem 20. století, kdy byl v Praze stále zřetelnější nedostatek kvalitní pitné vody.\n\nRoku 1889 byl schválen zákon o vzniku a provozu vodárny a vodovodu pro Prahu č. 48 ze dne 16. srpna 1899. Na jeho základě bylo zveřejněno zadání projektu na společný vodovod měst Prahy, Karlína, Smíchova, Královských Vinohrad a Žižkova. Z odevzdaných návrhů byl vybrán projekt na využití káranských zdrojů hydrogeologa Adolfa Thiema z Lipska. Po vodoprávním schválení koncem roku 1904 Thiem svůj projekt dopracoval do definitivní podoby.\n\nPodmínkou výstavby vodárny bylo i vybudování 3,7 km dlouhé železniční vlečky pro dopravu materiálu na staveniště vodárny. Železniční přeprava tak zvítězila nad druhou zvažovanou variantou – vodní přepravou. Projekt vlečné dráhy byl komisí ministerstva železnic prohlášen za „význam veřejně prospěšný“. Za dodavatele byla vybrána firma Král & Štěpán, dříve Reiter & Štěpán, Praha II, Štěpánská ul. 49, která spolu se Sadským stavitelem Ing. Václavem Fantou, nabízela i zhotovení stavby. Nabídková cena díla byla 84 165,4 K. Výhybka na jednokolejné trati mezi Lysou nad Labem a Čelákovicemi byla vysazena poblíž kapličky sv. Václava. Vlečka byla uvedena do prozatímního provozu 1. června 1906, kdy byla návazně zahájena výstavba vodárenských budov a jímacích zařízení. Od roku 1912 se vlečka používala převážně pro dopravu uhlí pro parní stroje.\n\nPrvní pokusné čerpání, a to celkem z 220 studní, se uskutečnilo 18. října 1912. Na plný výkon byla vodárna uvedena 1. ledna 1914, čerpalo se 880 l.s z 567 studní.\n\nModernizace vodárny proběhla v roce 1934, parní stroje byly nahrazeny elektrickými motory. Tím skončila potřeba dopravovat do vodárny uhlí po vlečce, která se přesto dále používala po celé 20. století. V roce 1955 byla vlečka kompletně zrekonstruována – kolejiště vodárny bylo zredukováno a byl vyměněn kolejový svršek.\n\nRoku 1968 bylo započato s umělou infiltrací.\n\nV roce 1971 byl podán návrh na zrušení vlečky. Díky občasné potřebě obsluhy vodárny byl však návrh zamítnut. V roce 1996 došlo k modernizací železniční stanice Lysá nad Labem včetně traťového zabezpečovacího zařízení v úseku Lysá nad Labem – Čelákovice. Díky automatickému hradlu tak byla po devadesáti letech ukončena služba zaměstnanců dráhy na hradle Káraný. Provoz vlečky byl definitivně ukončen až 31. března 2003. Vlečka byla poté využívána příležitostně k jízdám nostalgických vlaků. Vlastník vlečky, hlavní město Praha, na podzim roku 2007 nechal přes odpor obcí regionu vlečku zrušit a rozebrat.\n\nVyužívá se toho, že voda z koryta Jizery přirozeně vsakuje do okolních štěrkopísků, ve kterých se samovolně čistí (tzv. břehová infiltrace). V průměrné vzdálenosti 250 m od řeky je potom jímána do celkem 685 studní a odtud čerpána do káranské vodárny. Kapacita tohoto zdroje je 900–1100 l.s.\n\nNa stejném principu jako přirozená infiltrace je založena umělá infiltrace, kdy je voda z Jizery čerpána do vsakovacích nádrží. Tyto nádrže mají pískové dno, kterým voda infiltruje do náplavů a po určité vzdálenosti je opět jímána do studní. Kapacita zdroje činí 700–900 l.s.\n\nZ dalšího zdroje se získává kvalitativně jiná voda, a to podzemní artéská z vrstev křídových pískovců, která vyvěrá z vrtů hlubokých 60–80 metrů. Vydatnost zdroje je 50–80 l.s. Jedinou závadou na kvalitě této vody je vysoké množství železa, proto se provádí její odželeznění (provzdušněním a následnou filtrací vysrážených oxidů).\n\nVodárna se nachází v obci Káraný. Pitná voda je vedena především do Prahy, ale zásobována je také část Středočeského kraje.\n\n\n"}
{"id": "157083", "url": "https://cs.wikipedia.org/wiki?curid=157083", "title": "Gävle", "text": "Gävle\n\nGävle, dříve také \"Geffle\", je švédské město ležící v provincii Gävleborgs län, při ústí řeky Gävlean do moře v Botnickém zálivu. Je také správním centrem provincie. Mezi místní tradice patří stavění vánočního kozla ze slámy – Gävlebocken a jeho následné podpalování vandaly.\n\nPrvní městská privilegia získalo město v roce 1446.\n\nVýznamný je průmysl papírenský.\n\n\n"}
{"id": "157089", "url": "https://cs.wikipedia.org/wiki?curid=157089", "title": "Verdunská smlouva", "text": "Verdunská smlouva\n\nVerdunská smlouva uzavřená v roce 843 ve městě Verdunu rozdělila Franskou říši na tři království ovládaná syny Ludvíka I. Pobožného.\n\nKaždý z bratrů se na základě této smlouvy usadil v jednom království:\n\nLothar kromě centrální části území říše získal také císařský titul jako poctu. Po jeho smrti si jeho synové jeho území rozdělili opět na tři části, z nichž jednou byla Lotharingie, ze které se později vyvinulo vévodství lotrinské a dnešní Lotrinsko.\n\nV roce 814 zemřel Karel Veliký a jeho říši zdědil jeho syn Ludvík I. Pobožný. V této době už však Franská říše čelila velikým vnitřním ekonomickým problémům. Ludvík I. se místo reforem věnoval obraně státu. Roku 827 vpadli do pohraničních marků Španělé a vyrabovali okolní městská centra. Tato krize eskalovala napětí ve Francké říši a zapříčinila rozpory i mezi členy královské rodiny. V letech 830 a 833 se proti Ludvíkovi I. udály také dva pokusy o vojenský puč, v důsledku pokusu o snížení dědických podílů. Při druhém pokusu se spikli všichni Ludvíkovi synové Pipin I. Akvitánský, Lothar I. Franský a Ludvík Němec, podpořeni papežem Řehořem IV.\nLudvík I. uzavřel s Lotharem dohodu, Lothar měl převzít nad mladistvým Karlem jakýsi patronát a odměnou mu bude zvýšení jeho dědického podílu. To se však nelíbilo Ludvíku Němcovi, kterému by připadlo pouze Bavorsko. Při těchto sporech roku 840 zemřel Ludvík I. Po otcově smrti se Lothar I. pokusil o strhnutí moci na svou stranu, neúspěšně, byl poražen svými bratry Karlem Holým a Ludvíkem Němcem. Nakonec sourozenci uzavřeli v roce 843 Verdunskou dohodu. Lothar se však se smlouvou nikdy nesmířil, i přesto že mu zachovala císařský titul a v tom případě také, jakousi formální nadvládu nad ostatními Karlovci. Verdunská smlouva tedy vstoupila v platnost až v roce 855 po Lotharově smrti.\n\n"}
{"id": "157095", "url": "https://cs.wikipedia.org/wiki?curid=157095", "title": "Zajatci mlhy", "text": "Zajatci mlhy\n\nZajatci mlhy (rusky \"Полумгла\") je rusko-německý film z období druhé světové války, uvedený v roce 2005.\n\nFilm je debutem režiséra Arťoma Antonova, v hlavní roli se představil Jurij Tarasov.\n\nTématem filmu je život lidí, kteří se války přímo nezúčastní (němečtí zajatci, ruské vesničanky), ale jsou jí přesto osudově ovlivněni.\nDůstojník Grigorij Anochin se zotavuje po zranění na frontě, místo toužebně očekávaného návratu do bojů je však vyslán se skupinou německých zajatců do zapadlé severské vesnice, aby zde vystavěli věž pro navádění letadel. V zimě a sněhu se rozbíhá stavba, zvolna se mění přístup vesničanek, jejichž mužové jsou ve válce. Navzdory počáteční nenávisti nastává situace, kdy jsou zajatci považováni za součást vesnice, bydlí u opuštěných žen a pomáhají v domácnosti. Příběh vrcholí tragicky – přijíždí Anochinovi nadřízení, oznamují, že věž už byla postavena jinde a nechávají „přebytečné“ zajatce postřílet.\n"}
{"id": "157101", "url": "https://cs.wikipedia.org/wiki?curid=157101", "title": "Luleå", "text": "Luleå\n\nLuleå je město ležící v severním Švédsku. Je správním centrem kraje Norrbotten. Žije zde 46 607 obyvatel (2010), s předměstím je to 74 700 (2012).\n\nLuleå se nachází na poloostrově, kde se řeka Lule vlévá do Botnického zálivu. Umístění města na poloostrově a následný rozvoj si vyžádalo jeho rozšiřování a proto je část území města z celkové rozlohy 2110 čtverečních kilometrů, vytvořená uměle. Luleå má své městské části také na ostrově Herts, který je, díky svému umístění, sedmým nejlidnatějším ostrovem země.\n\nPřístav Luleå je pátým největším přístavem Švédska. Každoročně je překladištěm sedmi milionů tun nákladu. Mimořádný význam má zejména železná ruda z dolů společnosti LKAB z Kiruny a z oblasti Gällivare/Malmbergetu. Námořní doprava v zimním období pokračuje nezměněným tempem za pomoci ledoborců. Luleå je sídlem švédské ledoborcové flotily.\n\nPři pobřeží města je souostroví tvořené 1700 ostrůvky. Území ostrovů se rozprostírá od hranic okresu až k hranicím provincií Norrbotten a Västerbotten a dále až k švédsko – finským hranicím.\n\nJiž ve středověku bylo město důležitým přístavem. Luleå se stala důležitým přístavem v období od 13. do 15. století. Královská charta z roku 1621, vydaná králem Gustavem Adolfem mu udělila městské výsady. Původně se nacházelo na území dnešního Gammelstad (tj. staré město, které je asi 8 km vzdáleno. Nachází se zde hlavně původní kamenný kostel z konce 15. století, šest stájí a několik set dřevěných domků, kdysi sloužících jako noclehárna poutníků). Město bylo do současné polohy přesunuto v roce 1649 z důvodu postglaciálního vyzdvižení původního přístavu, který se stal příliš mělkým pro vstupující lodě. V roce 1887 požár zničil většinu města, nedotčených zůstalo jen několik budov. Neogotická katedrála (původně kostel Oscara Fredrika) byla dokončena v roce 1893, a je s výškou 67 metrů nejvyšší budovou ve městě.\n\nStaré město – Kostelní město Gammelstad patří mezi památky Světového dědictví UNESCO.\n\nLuleå se nachází v subarktickém podnebném pásmu s krátkými a mírnými léty a dlouhými a chladnými zimami.\n\nLuleå je centrem obchodu, průmyslu, výzkumu, vzdělávání a služeb. Vysokoškolské vzdělávací programy přitáhly nové podniky, stejně jako místní úřady pro nadnárodní korporace. Největším zaměstnavatelem ve městě jsou SSAB oceláreny, Technická universita Luleå a Švédské letectvo (Norrbotten Air Force Wing), které se nachází v blízkosti letiště Luleå. Toto letiště má pravidelné mezinárodní spoje, například na ostrov Gran Canaria. Dalšími významnými zaměstnavateli jsou Ferruform (dceřiná společnost Scania) a Gestamp HardTech.\n\nV odvětví informačních technologií pracuje přibližně 2000 zaměstnanců.\n\nLuleå je místem, kde nastalo několik inovačních a technologických milníků, například se zde v roce 1989 uskutečnil první hovor v síti GSM. 27. října 2011 Facebook oznámil, že umístí své první datové centrum mimo USA v Luleå. První budova centra by měla být hotova v roce 2012. Poloha města na severu, jakož i skutečnost, že se město stane uzlem datového přenosu v Evropě, byly podnětem pro vznik nové přezdívky města a okolí – Node Pole (pól uzlů).\n\nLuleå je domovem jednoho z nejstarších indoorových obchodních center na světě. Obchodní dům Shopping byl postaven v roce 1955 britským architektem Ralphem Erskinem. Pozdějšími doplňky obchodní sítě jsou obchodní domy Strand, Smedjan, a Folksamhuset, jakož i první obchodní galerie pro mladé v zemi, \"Storgatan 61\". Ve městě jsou dvě hlavní obchodní třídy: Storgatan a Kungsgatan.\n\nV průmyslové části Storheden se nachází síť obchodních domů, která je nejnovějším doplňkem obchodní infrastruktury města a okolí.\n\nMístní autobusová doprava je provozována společností Luleå LLT.\nOsobní vlaková doprava je provozována národní společností SJ na sever do Narviku na norském pobřeží a na jih do Stockholmu.\n\nLetiště Luleå má nejdelší přistávací dráhu v zemi a každoročně obslouží okolo milionu cestujících.\n\nNoviny:\n\nVe městě se nachází množství kulturních institucí, mezi nejvýznamnější patří divadlo Norrbottensteatern a Norrbottens museum. V lednu 2007 byl otevřen Dům kultury (Kulturens Hus). V kulturním stánku se nachází také knihovna a koncertní sál, pořádají se zde koncerty, výstavy umění, budova slouží také jako kongresové a konferenční centrum. Luleå je také místem působení hardcore punkové šupiny Raised Fist a death metalové kapely The Duskfall.\n\nV Luleå existuje množství sportovních týmů, soutěžících ve více sportovních odvětvích.\n\n\n\n\nVe městě má své nezapomenutelné místo tým amerického fotbalu, Luleå Eskimos. Mistrovství Švédska v americkém fotbale se každoročně konají v Luleå.\n\n\n\n"}
{"id": "157103", "url": "https://cs.wikipedia.org/wiki?curid=157103", "title": "Kvarteto (karetní hra)", "text": "Kvarteto (karetní hra)\n\nKvarteto je karetní hra, jejímž cílem je shromáždit čtveřici k sobě příslušejících karet.\n\nKvarteto se hraje se 32 speciálními kartami, na nichž jsou obrázky, zpravidla tematicky zaměřené. Karty jsou rozděleny do 8 skupin (obvykle označené 1–8) po čtyřech (A–D) tak, aby k sobě obrázky ve čtveřici logicky patřily. Tyto čtveřice jsou označovány jako kvarteta. Na každé kartě jsou uvedeny názvy ostatních karet z daného kvarteta. Některá kvarteta pro děti využívají místo číslic a písmen např. tvary a barvy.\n\nHry se musí zúčastnit minimálně 3 hráči, kterým jsou pokud možno rovnoměrně rozděleny karty. Začínající vyzve jakéhokoliv jiného hráče, aby mu předal kartu, kterou určí (písmenem, číslem a názvem). Podmínkou je, že sám musí mít aspoň jednu kartu z kvarteta, ke kterému přísluší požadovaná. Pokud vyzvaný hráč danou kartu vlastní, musí ji předat tazateli. V opačném případě vyzývaný oznámí, že danou kartu nevlastní Vyzývaný hráč poté přichází na řadu a začíná se ptát na kvarteta ostatních.\n\nPokud hráč shromáždí celé kvarteto, pokládá ho a získává bod. Vítězí hráč s nejvyšším počtem bodů.\n\n"}
{"id": "157104", "url": "https://cs.wikipedia.org/wiki?curid=157104", "title": "Bítýška (rozcestník)", "text": "Bítýška (rozcestník)\n\nNázev Bítýška má více míst:\n"}
{"id": "157105", "url": "https://cs.wikipedia.org/wiki?curid=157105", "title": "Umeå", "text": "Umeå\n\nUmeå (švédská výslovnost ; finsky: Uumaja) je univerzitní město na severu Švédska. Umeå je největším městem v historické oblasti Norrland, hlavní město Kraje Västerbotten a sídlo okresu Umeå. Vlastní město má 79 594 obyvatel (2010). Leží na řece Ume.\n\nUmeå je centrem vzdělání, technického a lékařského výzkumu ve Švédsku. Má dvě univerzity a více než 30 000 studentů. Město je zvoleno jako Evropské hlavní město kultury pro rok 2014.\n\nUmeå se rozvíjí již několik desítek let a je jedním z nejrychleji rostoucích měst ve Švédsku. Růst se zrychlil v roce 1965, kdy byla založena univerzita. V posledních 30 letech se počet obyvatel v Umeå zdvojnásobil a toto tempo růstu pokračuje. Podobně jako v roce 2011 se každý rok staví 700 až 800 nových bytů.\n\nPrvní zmínka o Umeå je z 14. století. Severní části Švédska, včetně Umeå, byla v této době neobydlena, ale Umeå tvořilo farnost s dřevěným kostelem. Umeå fungovala jako základna k divočině Norrland. Částečně to bylo díky své poloze na pobřeží.\n\nNa příštích několik století bylo Umeå místem skládajících se z roztroušených farností, kde docházelo k obchodu se Sami (Laponci), a bylo posledním obydleným místem před severní divočinou. Nicméně žádné skutečné město na místě, které určil král, postaveno nebylo a v 90. letech 16. století ztratilo městská privilegia.\n\nV roce 1622 bylo město znovu založeno králem Gustavem Adolfem II. V roce 1638 mělo asi 40 domů. Město utrpělo ruskými útoky v roce 1714 a v roce 1720, kdy bylo spáleno na popel. Na konci finské války v roce 1809 se ruská armáda pod velením Michala Bogdanoviče dobyla Umeå a držela ho od června do srpna.\n\n25. června 1888 požár zničil východní části Umeå a nejméně 2300 z 3000 obyvatel přišlo o domov. V obnově po požáru byly po širokých ulicích vysazovány březové stromy, aby se zabránilo budoucím šíření požárů. Umeå je z tohoto důvodu je někdy označováno jako „město bříz“ nebo „malý Stockholm“. Například název Umejského hokejový klubu IF Björklöven znamená 'březový list'.\n\nUmeå se nachází u zátoky Botnického zálivu u ústí řeky Ume, na jihu provincie Västerbotten. Umeå leží asi 600 km severně od Stockholmu na , asi 400 km jižně od polárního kruhu. Je největším městem na sever od oblasti Stockholm-Uppsala, a je někdy označováno jako regionální centrum severního Švédska. Nedaleká obec Holmsund slouží jako jeho přístav. Odtud je trajektem spojeno se sousedním městem Vaasa ve Finsku. Blízké spojení Finska má vliv na obyvatelstvo – v Umeå žije několik švédských Finů.\nInfrastruktura je dobře zařízena dvěma evropskými dálkovými trasami E4 a E12 procházející Umeå. V blízkosti centra města (4 km) se nachází letiště Umeå (810 704 cestujících, 2007) Jedná se o 7. největší letiště ve Švédsku. Počet cestujících stále roste.\n\nBotnická trasa (švédsky \"Botniabanan\") připojuje železnicí Umeå z jihu, vede podél pobřeží přes Örnsköldsvik do Umeå. Trať byla otevřena 28. srpna 2010, je dlouhá 190 km, je na ní 140 mostů a 25 km tunelů. Umožňuje rychlé vlakové spojení Umeå a Stockholmu (6 ½ hodiny).\n\nUmeå se stala hlavním městem kultury v severním Švédsku. Nachází se zde opera pro severní Švédsko, zvaná \"Norrlandsoperan\". Každoroční jazzový festival (Umeå Jazzfestival) je jedním z největších skandinávských festivalů moderního jazzu. Umeå je také domovem světově známé hardcorové kapel Refused a AC4, stejně jako řady metalových kapel, jako jsou Meshuggah, Cult of Luna, Naglfar a Nocturnal Rites. Hlavní muzea v Umeå jsou: Muzeum provincie Västerbotten, Muzeum Umeå, Muzeum vizuální kultury a Muzeum lyžování.\n\nUmeå je centrem kulturních aktivit, s každoročními filmovými a hudebními festivaly, a multikulturním městem s více než 100 různých národností. Město bylo zvoleno jako Evropské hlavní město kultury pro rok 2014.\n\nUmeå je centrem televize pro severní Švédsko; SVT Nord a TV4 mají ve městě své pobočky. Hlavní noviny provincie Västerbotten, Västerbottenskuriren a Västerbottens Folkblad, také sídlí v Umeå.\n\nStudie z roku 1996 zkoumající více než 67 000 švédských studentů ve věku 16 až 20 let zjistila, že v Umeå je obzvláště vysoká koncentrace veganů. 3,3 % studentů v Umeå bylo vegetariány, třikrát až čtyřikrát tolik, než uváděla ostatní švédská města.\n\nMěsto v současnosti hostí čtyři dobře známé sportovní kluby. Jsou to florbalové týmy IBK Dalen a Umeå City IBK (oba hrají nejvyšší švédskou soutěž Superligu), hokejový tým IF Björklöven, který byl velmi úspěšný v 80. letech, ženský fotbalový tým Umeå IK, který je v současné době hodnocen jako nejlepší ženský fotbalový tým na světě.\nIF Björklöven v současné době hraje ve švédské lize druhou nejvyšší hokejovou ligu a Umeå IK hraje ve švédské Damallsvenskan (ženská verze nejvyšší švédské fotbalové ligy).\n\nUmeská universita (švédsky Umeå universitet) má asi 29 000 studentů a 4200 zaměstnanců. Založení univerzity v polovině 60. let dvacátého století vedlo k populační expanzi z přibližně 50 000 obyvatel na dnešních 110 750. Expanze pokračuje, ročně přibude asi 1000 nových obyvatel, což činí Umeå moderním, poněkud intelektuálním městem na rozdíl od měst podél pobřeží severním Švédsku (Norrland) založených na tradičním základu těžkého průmyslu.\n\nŠvédská univerzita zemědělských věd (\"Sveriges lantbruksuniversitet\")\nje švédská univerzita. Přestože se její sídlo se nachází v Ultuna, Uppsala, univerzita má několik areálů v různých částech Švédska a další hlavní zařízení jsou v Umeå. Na rozdíl od jiných státních vysokých škol ve Švédsku je financována z rozpočtu pro ministerstvo zemědělství.\n\nUniverzitní nemocnice slouží celému regionu severního Švédska.\n\nKlíčové oblasti výzkumu univerzity jsou vědy o živé přírodě (zejména lékařství a buněčná a molekulární biologie rostlin), lidská sociální interakce, sociální péče, ekologie a genderové vztahy.\n\nUmeská univerzita spolupracuje se společnostmi jako jsou ABB, Volvo, Skanska, Ericsson a Ohrlings PricewaterhouseCoopers.\n\nŠvédská univerzita zemědělských věd v Umeå, se svým \"Umeským vědeckým rostlinným centrem\"' je dalším významným místem výzkumu a vzdělávání.\n\nVýznačné společnosti se sídlem v Umeå:\n\nUmeå je partnerským městem:\n\nV parku partnerských měst (\"Vänortsparken\") je umělecké dílo \"Tellus\". Je to mapa světa, kde je umístěné každé partnerské město. Každému městu patří také určitá oblast v parku, kde ukazuje něco, co je pro něj typické.\n\n\n\n\n"}
{"id": "157106", "url": "https://cs.wikipedia.org/wiki?curid=157106", "title": "Seznam skotských spisovatelů", "text": "Seznam skotských spisovatelů\n\nSeznam skotských spisovatelů je neucelený seznam spisovatelů, mající spojitost se Skotskem, řazených abecedně. Jsou zde zahrnuti autoři, kteří svá díla psali, nebo píšou v angličtině, skotštině, skotské gaelštině a latině.\n\n\n\n\n\n\n\n\n\n\n\n\n\n\n\n"}
{"id": "157108", "url": "https://cs.wikipedia.org/wiki?curid=157108", "title": "Šmu'el Josef Agnon", "text": "Šmu'el Josef Agnon\n\nŠmu'el Josef Agnon (: שמואל יוסף עגנון, rodným jménem Šmu'el Josef Czaczkes; 17. července 1888, Bučač, Halič – 17. února 1970, Jeruzalém) byl izraelský spisovatel původem z Haliče. Ve svém díle čerpal ze starých hebrejských tradic a v roce 1966 mu byla udělena Nobelova cena za literaturu. V hebrejštině je znám pod svým akronymem Šaj Agnon.\n\nPocházel z ortodoxní haličské rodiny a ve svém dětství byl formován složitými kulturními a jazykovými poměry (doma se hovořilo jidiš, ve škole hebrejsky a od matky se dovídal o německé kultuře. V devatenácti letech (roku 1908) odešel do Palestiny a usídlil se v Jaffě. Zde publikoval svou první hebrejskou povídku „Agunot“ pod pseudonymem Agnon, které roku 1924 přijal jako své příjmení.\n\nRoku 1913 se odstěhoval do Německa, kde se seznámil se svou budoucí ženou Esther Marx (svatba 1920). Usadil se v Berlíně a po svatbě v Bad Homburg vor der Höhe. Tehdy se stal obchodník Salman Schocken jeho mecenášem a vydavatelem ve svém nakladatelství Schocken Books. Agnon také pravidelně publikoval v novinách Haaretz, patřících také Schockenově rodině. V Německu spolupracoval s Martinem Buberem na antologii chasidských povídek.\n\nRoku 1924 mu během požáru shořely mnohé rukopisy a sbírka vzácných knih. Tato traumatická událost se několikrát objevuje i v jeho díle. Téhož roku se stěhuje do Jeruzaléma a kupuje dům poblíž čtvrti Talpijot, kde roku při arabských nepokojích roku 1929 znovu přichází o svou knihovnu.\n\nPo vydání románu \"Uvedení nevěsty\" (Hachnasat kala) z roku 1931 se stal přední postavou moderní hebrejské literatury. Jeho literární dílo v sobě spojuje základní aspekty židovství, víru, rodinu a obec. Je hluboce zakořeněno v náboženských a duchovních tradicích chasidismu. Sloh jeho díla je inspirovaný středověkou hebrejskou literaturou a prolíná se v něm reálný svět se světem snovým.\n\nRoku 1966 mu byla spolu s Nelly Sachsovou udělená Nobelova cena za literaturu „za jeho vypravěčské umění s hlubokým vystižením charakterů s motivy ze života židovského lidu“ (citace z odůvodnění Švédské akademie). Při slavnostním předávání ceny byl Agnon švédským králem dotázán na místo svého narození, načež Agnon odpověděl:\n\n\n\n\n"}
{"id": "157109", "url": "https://cs.wikipedia.org/wiki?curid=157109", "title": "VirtualDubMod", "text": "VirtualDubMod\n\nVirtualDubMod je open source nástroj pro zachytávání a zpracování videa pro Microsoft Windows. Je založen na programu VirtualDub od vývojáře jménem Avery Lee a je licencován pod GPL. VirtualDubMod sídlí na SourceForge.\n\nV porovnání s VirtualDubem má VirtualDubMod mnoho doplněných vlastností jako např. podpora formátů Matroska, MPEG-2 a Ogg Theora.\n\n"}
{"id": "157110", "url": "https://cs.wikipedia.org/wiki?curid=157110", "title": "Leukemie", "text": "Leukemie\n\nLeukémie (řecky leukos \"λευκός\", \"bílý\" a haima \"αίμα\", \"krev\", odtud i starší český termín bělokrevnost), zastarale též hemoblastózy, představují nádorová onemocnění, která vycházejí z krvetvorné tkáně a z lymfatických uzlin. Hlavní rozdíl oproti lymfomům je ten, že leukémie postihují celý organizmus a nádorovými buňkami jsou větší či menší měrou prostoupeny všechny orgány. Leukemie jsou nejčastějším nádorovým onemocněním dětského věku. Vyskytují se v průměru 13 nových případů na 100 000 obyvatel za rok.\n\nLeukemii rozpoznali jako zvláštní samostatnou chorobu v roce 1845 nezávisle na sobě dva vědci, John Hughes Bennet a Rudolf Virchow. V roce 1847 použil Virchow názvu “leukemie” a Bennet v roce 1851 nazval onemocnění “leukocytemií”. Je ale nepravděpodobné, že by se nemoc poprvé objevila až v r. 1845. Existují starší zprávy o lidech s nemocí, která měla podobné příznaky, jaké byly později popsány u pacientů s leukemií.\n\nLeukémie se dělí na akutní (rychle probíhající, jsou neschopné vývoje v plnohodnotnou buňku, mají blok a ztrátu diferenciace) a chronické (pomalu probíhající, mohou diferencovat v dospělé buňky, ale je u nich postižena apoptóza – přirozeně neumírají). Podle krvetvorných buněk, ve kterých došlo ke zvratu v nádor, rozlišujeme leukémie z lymfocytů a leukémie z myelocytů a jejich podtypů.\n\nAkutní lymfoblastická leukémie je nádorové onemocnění vycházející z těch buněk kostní dřeně nebo periferní lymfatické tkáně, ze kterých vznikají lymfocyty. Podle FAB se morfologicky dělily lymfoblastové leukémie na tři typy:\n\nProtože dělení FAB nebylo příliš přínosné pro prognózu ani terapii, používá se dnes klasifikace lymfoblastových leukémií dle WHO. Z praktického hlediska není velký rozdíl mezi lymfoblastovými leukémiemi a lymfoblastickými lymfomy, klasifikují se společně podle toho, jaké znaky nesou\n\"podrobnější klasifikace je v článku Lymfom\"\n\nAkutní myeloidní leukémie je nádorové onemocnění vycházející z těch buněk kostní dřeně, ze kterých se vyvíjejí granulocyty, monocyty, erytrocyty nebo krevní destičky. Typické je zastavení vyzrávání na úrovni blastů. Proto hlavním projevem AML bude nedostatek těchto buněk a selhání jejich funkce. Nemocný tak bude náchylný k infekcím a ke krvácení. Podrobnější klasifikace se provádí buď ve starším systému FAB, nebo nověji dle WHO.\nKlasifikace podle FAB je tříděna podle vyzrávání – u M0 ani nelze určit, zda jde o prekurzory lymfocytů nebo myelocytů. Nejčastější je M2, M4 a M1:\n\nMyelodysplastický syndrom postižení kmenové buňky kostní dřeně projevující se poruchou krvetvorby. Dochází tak ke změnám v krevním obraze, charakterizovaným zejména úbytkem krevních elementů a popř. i přítomností atypických buněk. MDS není vlastně sám o sobě leukémií, často však přechází v akutní myeloidní leukémii. Podle tíže a zejména podle laboratorního nálezu se MDS dělí na následující choroby (FAB):\n\nChronická myeloproliferativní onemocnění jsou chronicky (\"=pomalu a plíživě\") probíhající nádorová onemocnění, která vycházejí z buněk kostní dřeně dávajích vzniknout všem krevním buňkám s výjimkou lymfocytů.\n\nZ praktického hlediska není velký rozdíl mezi lymfatickými leukémiemi a lymfoblastickými lymfomy, podrobnější klasifikace viz článek Lymfom.\nPodle základních skupinových znaků můžeme rozdělit chronické lymfatické leukémie/lymfomy na:\n\nModerní diagnostika leukémií se zakládá na kombinaci genomického a proteomického přístupu při použití standardních cílených (PCR) i nových technologií next-gen sekvenování nebo DNA mikročipů a plošné detekce proteinů na základě prútokové cytometrie (příkladem je evropská iniciativa EuroFlow) nebo proteinových mikročipů, založených na vazebných reagenciích. Tyto analýzy jsou v klinické praxi kombinované se standardní cytologickou, histologickou a morfologickou diagnostikou.\n\nZákladní terapeutickou modalitou je chemoterapie a transplantace krvetvorných kmenových buněk. Jejich zdrojem může být buď kostní dřeň, periferní krev nebo pupečníková krev. U některých chronických leukémií je pro pacienta nejvýhodnější dlouhodobé sledování a terapie jen v případě komplikací nebo vzplanutí akutního onemocnění. Radioterapie jako léčebná modalita nemá širší použití, v některých případech se používá jako prevence mozkových metastáz. Moderními trendy výzkumu v terapii leukémií jsou biologická terapie a genová terapie.\n\n\n\n\n\n"}
{"id": "157111", "url": "https://cs.wikipedia.org/wiki?curid=157111", "title": "José Saramago", "text": "José Saramago\n\nJosé de Sousa Saramago (16. listopadu 1922 Ribatejo – 18. června 2010 Lanzarote) byl portugalský spisovatel, dramatik a novinář; dosud je jediným portugalským nositelem Nobelovy ceny za literaturu (1998).\n\nSlávy se dočkal až ve zralém věku. Po karafiátové revoluci, která v roce 1974 po 50 letech svrhla Salazarovu diktaturu, pracoval jako novinář, ale kvůli nespokojenosti s politickým vývojem v zemi se rozhodl plně se věnovat literární dráze. V roce 1980 publikoval román \"Levantado do Chão\", který jej v Portugalsku proslavil. Pozornost mezinárodního publika na sebe upoutal v roce 1982, když vyšla kniha \"Memorial do Convento\", která mu vynesla ocenění portugalského PEN klubu.\n\nSaramago se narodil chudým rolníkům Josému de Sousovi a Marii de Piedade v Azinhaze, malé vesnici v portugalské provincii Ribatejo několik stovek kilometrů na severovýchod od Lisabonu. \"Saramago\", portugalské slovo pro divokou ředkvovitou rostlinu (potravu chudých), byla přezdívka otcovy rodiny a nedopatřením bylo připsáno do matriky. V roce 1924 se rodina přestěhovala do Lisabonu, kde otec začal pracovat jako policista. Po několika letech zemřel Josého o dva roky starší bratr Francisco.\n\nAčkoli byl José vynikající žák, nemohla si rodina dovolit vydržovat jej na studiích. Ve 12 letech se tedy šel vyučit automechanikem. Součástí dělnické přípravy byly kupodivu i kurzy francouzštiny a literatury. Učebnice probudily v mladíkovi, který brzy začal trávit volný čas v knihovně, velkou vášeň pro literaturu.\n\nZpočátku pracoval jako automechanik, později se stal úředníkem a v 50. letech zužitkoval znalost francouzštiny a začal se živit jako překladatel francouzské literatury. V té době se začal přátelit s předními spisovateli své země. V 60. letech působil rovněž jako literární kritik. Na vlastních knihách však nepracoval, protože neměl chuť vypořádávat se s režimní cenzurou.\n\nV roce 1944 se oženil s písařkou Ildou Reis. O tři roky později se narodilo jejich jediné dítě, dcera Violante, a Saramago vydal svou první knihu \"Terra do Pecado\". V roce 1970 se manželé rozvedli a Saramago žil do roku 1986 se spisovatelkou Isabel da Nóbrega. V roce 1988 se oženil se svou stávající manželkou, novinářkou Pilar del Río, která pochází z velmi vlivné španělské nakladatelské rodiny, jež se významně zasloužila o úspěch jeho děl.\n\nSaramagovy knihy, ač nikoli přímo historické, se obvykle odehrávají na pozadí portugalských dějin. Skutečné události jsou kombinovány se smyšlenými. Ve středobodu stojí snaha plasticky vykreslených jednotlivců, zejména z nižších společenských vrstev, překonat nejrůznější společenské bariéry a prosadit se. Romány psané bohatou portugalštinou oplývají alegoriemi a surrealistickými prvky, jejichž účinek je znásoben záměrně nedbalou interpunkcí a náhlými přechody mezi dějovými rovinami uprostřed věty. Nobelovu cenu dostal Saramago za to, že nám \"pomocí alegorií podepřených představivostí, soucitem a ironií umožňuje uchopit pomíjivou realitu\".\n\nPrůlomový román \"Baltasar a Blimunda\" (v původním znění \"Paměti kláštera)\" (1982), bohatý a mnohovrstevný příběh, je vyprávěn současně z historického, společenského i individuálního pohledu. Odehrává se v 18. století v Portugalsku postiženým morem a dodýchávající, zkorumpovanou inkvizicí. Jednoruký vysloužilý voják Baltasar a jasnovidkyně Blimunda se dávají do služeb excentrického brazilského duchovního Bartolomea de Gusmão, kterému pomáhají zkonstruovat létající stroj, který by v té době na lidi musel nutně působit jako Boží znamení. Portugalský král Dom João dává stavět klášter jako poděkování Bohu za to, že jeho manželka konečně porodila dědice trůnu. Mezi rolníky, od kterých dvůr vykoupil pozemky pro klášter, je i Baltasarův otec. Stavba kláštera se zvrhne v přehlídku pýchy, marnivosti a pompéznosti, která kontrastuje s nevolnickou prací, potem a slzami na druhé straně. Italský skladatel Corghi čerpal z této knihy náměty pro svou operu Blimunda.\n\nJedním ze Saramagových nejdůležitějších děl je \"O Ano da Morte de Ricardo Reis\" (1984). Formálně se děj odehrává v roce 1936 v Lisabonu během Salazarovy diktatury, ale spisovatel šikovně navozuje mimorealistickou atmosféru, kterou zesilují opakované duchaplné konverzace mrtvého básníka Fernanda Pessoy s jednou z postav, které poeta sám vytvořil.\n\nRomán \"A Jangada de Pedra\" (1986) využívá stejných postupů. Série nadpřirozených událostí vyústí v odpoutání Pyrenejského poloostrova od kontinentu. Vzniklou situaci využívá Saramago jako podnět k úvahám o důležitých i nedůležitých aspektech života a k ironickým komentářům o politicích a politice.\n\n\"História do Cerco de Lisboa\" (1989) je román o románu. Děj se odvíjí od okamžiku, kdy korektor svévolně vložil do historického textu o obléhání Lisabonu v 12. století slovo „ne“, čímž změnil sled dějin. Jeho nová nadřízená, která jej má kontrolovat, aby zabránila chybám, jež vrhají nakladatelství do špatného světla, je tím okouzlená a vyzve jej, aby na základě toho napsal hypotetický román: Co by následovalo, kdyby obléhání Lisabonu skutečně probíhalo podle chybného textu?\n\nVe skandální knize \"Evangelium podle Ježíše Krista\" (1991) osvědčuje Saramago své fenomenální znalosti církevních dějin. Ježíš se cítí zatížen vinou, protože jeho otec Josef náhodou věděl o připravovaném vraždění neviňátek, ale nevaroval obyvatele Betléma. Pronásledován výčitkami se vydává hledat smysl života. Žije v nemanželském svazku s Máří Magdalenou a objevuje svou schopnost léčit a dělat zázrak. Má pochybnosti o své roli a zpěčuje se Bohu, který vede rozhovory o zlu s ďáblem.\n\nMěsto je zasaženo epidemií “bílé slepoty“. Státní orgány ve snaze zabránit šíření epidemie umístí slepce do prázdné psychiatrické léčebny hlídané ozbrojenými strážci. Mezi slepci postupně získá navrch skupina “zlých slepců”, kteří terorizují ostatní slepce v zajetí. Odcizují potravinové příděly, znásilňují ženy. Existuje však jedna očitá svědkyně této noční můry, která se stane průvodcem sedmi slepcům poté, co se jim podaří díky náhodě z tohoto hrůzného místa uniknout.\n\nSložení této podivné anonymní skupinky – první slepý muž, starý muž s páskou přes oko, dívka s tmavými brýlemi, chlapec bez matky, a pes – je nepřirozené, stejně jako okolní chaos města obývaného pouze slepci je mučivý. Román je podobenstvím o ztrátě a dezorientaci, nejhorších choutkách a naprosté bezmocnosti člověka.\n\n\"Todos os Nomes\" (1997) je kafkovský román o zaměstnanci centrálního matričního úřadu, který se po pracovní době věnuje své vášni: S pedantickou pečlivostí vede svazky o známých osobnostech. Jednoho dne najde záznam o tajemné ženě. Jeho zvědavost se mění v posedlost. Rozhodne se po ní za každou cenu pátrat a jeho životní dílo se začne hroutit.\n\nVelkou pozornost na sebe připoutala politická satira \"Ensaio sobre a Lucidez\" (2004), která tematizuje krizi demokracie: Vláda nechává opakovat volby, ve kterých drtivá většina obyvatel vhodila do urny bílý lístek. Podruhé je však podíl bílých lístků ještě vyšší. Místo aby analyzovala odtržení moci od občanů, uchýlí se vláda k orwellovským nástrojům, což vede k násilným střetům s obyvatelstvem. Román, který je volným pokračováním \"Ensaio sobre a Cegueira\", klade naléhavé otázky o tom, zda demokratické režimy nejsou jen pouhou líbivou kulisou.\n\nSaramagovy ostře ateistické názory budí značný rozruch v Portugalsku i mimo něj. Román \"O Evangelho Segundo Jesus Cristo\" z počátku 90. let, ve kterém se Kristus snaží uniknout kříži, byl katolickou církví prohlášen za rouhačský. Portugalská vláda stáhla nominaci spisovatele na Evropskou cenu za kulturu. Na protest proti tomu se Saramago s manželkou odstěhoval na Kanárské ostrovy. Rozhodnutí Švédské akademie udělit spisovateli Nobelovu cenu bylo ostře odsouzeno z Vatikánu: Oficiální vatikánský deník L’Osservatore Romano nazval spisovatele komunistou staré školy.\nSaramago se často vyjadřuje k mezinárodně-politickému dění. Platí za nesmiřitelného kritika izraelské politiky vůči Palestincům. V roce 2002 prohlásil, že to, co se děje v Palestině, je zločin srovnatelný s Osvětimí. O rok později prohlásil v rozhovoru pro brazilský tisk, že Židé si již nezaslouží soucit za utrpení během holocaustu a že je nehorázné očekávat, že jim současná provinění budou prominuta ve jménu předků, kteří trpěli. Saramago si tím vysloužil obvinění z antisemitismu, které odmítl s tím, že nekritizuje židovský národ jako takový, nýbrž politiku Izraele.\n\nOd roku 1969 byl Saramago členem portugalské komunistické strany. Po pádu diktatury v roce 1974 doufal v socialistickou revoluci. Směřováním Portugalska ke standardní evropské demokracii byl zklamán. V roce 2004 kandidoval za komunisty na nevolitelném místě do Evropského parlamentu. Byl hlasitým kritikem globalizace.\n\nV roce 2005 spolu s dalšími intelektuály a spisovateli zveřejnil ve španělském deníku El País otevřený dopis kritizující USA za snahu prosadit na půdě OSN rezoluci, která by odsoudila potlačování lidských práv na Kubě. O rok dříve však kritizoval kubánský režim za represálie proti disidentům a cítil se Castrem podveden.\n\nSaramago patřil také k ostrým kritikům italského premiéra a mediálního magnáta Berlusconiho („věc Berlusconi, nebezpečně podobná lidské bytosti“).\n\n"}
{"id": "157113", "url": "https://cs.wikipedia.org/wiki?curid=157113", "title": "Vicente Aleixandre", "text": "Vicente Aleixandre\n\nVicente Aleixandre vlastním jménem Vicente Pío Marcelino Cirilo Aleixandre y Merlo (26. dubna 1898, Sevilla – 14. prosince 1984, Madrid) byl španělský básník, příslušník \"Generace 27\".\n\nJe nositelem Nobelovy ceny za literaturu za rok 1977. Od prosince 2018 je po něm pojmenována stanice madridského metra.\n\n"}
{"id": "157115", "url": "https://cs.wikipedia.org/wiki?curid=157115", "title": "Gustav Adolf Skalský", "text": "Gustav Adolf Skalský\n\nGustav Adolf Skalský (3. března 1857, Opatovice u Čáslavi – 28. ledna 1926, Praha) byl český teolog, duchovní Českobratrské církve evangelické, historik a vysokoškolský pedagog.\n\nOd roku 1896 byl profesorem praktické teologie na evangelické bohoslovecké fakultě ve Vídni. Byl též členem vrchní církevní rady ve Vídni.\n\nPo vzniku Československa zorganizoval v roce 1919 založení Husovy československé evangelické fakulty bohoslovecké v Praze, jejímž se stal prvním děkanem.\n\nVe vědecké činnosti se věnoval zejména církevnímu právu, české reformaci a dějinám pobělohorských exulantů. S profesorem Georgem Loeschem byl spoluvydavatelem odborné historické ročenky \"Jahrbuch der Gesellschaft für die Geschichte des Protestantismus in Österreich\".\n\nS J. J. Kučerou založil roku 1892 vzdělavatelný a nakladatelský spolek \"Evangelická Matice augšpurského vyznání v Rakousku\".\n\nJeho synem byl numismatik Gustav Skalský.\n\n\n"}
{"id": "157117", "url": "https://cs.wikipedia.org/wiki?curid=157117", "title": "Grazia Deleddaová", "text": "Grazia Deleddaová\n\nGrazia Deleddaová (27. září 1871, Nuoro, Sardinie – 15. srpna 1936, Řím) byla italská spisovatelka, nositelka Nobelovy ceny za literaturu za rok 1926.\n\nGrazia Deleddaová pocházela ze Sardinie z početné a poměrně zámožné selské rodiny. Vychodila jen základní školu a poté se vzdělávala sama, především četbou knih Alexandra Dumase, Edmonda de Amicise, Paula Bourgeta a dalších. Jako mladinká začala psát poněkud naivistické povídky se sardinskou tematikou, které vycházely v letech 1888-1889 v časopisech pro ženy \"Ultima moda\" a \"La Sardegna\". Svou první knižní sbírku povídek \"V modři\" vydala roku 1890. Díky románu \"Poctivé duše\" (1895) si mladé spisovatelky všimli známí literáti a kritici té doby. Roku 1900 se v Palermu seznámila s úředníkem Palmirem Modesanim, za kterého se záhy provdala a odjela s ním do Říma, kde zůstala až do své smrti.\n\nV Římě Grazia Deleddaová spisovatelsky dozrála. Ve svých dílech již tolik nepropadala sentimentu a snažila se zobrazit dramatické osudy svých postav s jakýmsi veristickým odstupem. Základem její inspirace i nadále zůstaly romantické milostné příběhy a pověsti z rodné Sardinie, které však na pozadí drsné krásy a malebných zvyků ostrova zobrazovala s hlubokou psychologií postav, a životní dramata svých hrdinů líčila jako odvěký mýtus. Autorčiny prozaické práce z venkova postihují do té doby málo známý svéráz ostrova a jejího typicky vášnivého lidu. Vnitřní napětí jejích děl vychází z osudových komplikací v lidském životě jako jsou projevy a důsledky lidských slabostí, tělesné pokušení, pocit viny a hříchu i pozdní lítosti.\n\nStylistická a obsahová úroveň autorčiných románů a novel neustále vzrůstala a svůj vrchol našla především v románech \"Elias Portolu\" (1903) a \"Třtina ve větru\" (1913). Roku 1926 obdržela spisovatelka Nobelovu cenu za literaturu \"„za její literární dílo inspirované vznešeným idealismem, které s plastickou názorností líčí život na rodném ostrově a s hlubokým pochopením a sympatií pojednává o všeobecně lidských problémech“\" (citace z odůvodnění Švédské akademie).\n\nJe sice pravda, že v současnosti není dílo Grazie Deleddové již příliš známé, ale ve své době to bylo přesvědčivé a významné svědectví o životě na Sardinii na počátku 20. století.\n\n\n\n\n"}
{"id": "157120", "url": "https://cs.wikipedia.org/wiki?curid=157120", "title": "Eugenio Montale", "text": "Eugenio Montale\n\nEugenio Montale (12. října 1896, Janov – 12. září 1981, Milán) byl italský básník, prozaik, překladatel a nositel Nobelovy ceny za literaturu z roku 1975. Je považován za jednoho z nejvýznamnějších italských básníků 20. století, V roce 1973 mu byla udělena cena \"Struga Poetry Evenings\" v Makedonii.\n\nMontale se narodil v italském Janově obchodníkovi Domenicu Montalemu a jeho ženě Giuseppině Ricci. Jeho otec byl obchodník s chemickými výrobky a náčiním. Jednalo se o rodinu ze střední třídy, vedlo se jim tedy poměrně dobře. Básníkova neteř, Bianca Montale, ve své rodinné kronice \"Cronaca famigliare\" z roku 1986, líčí příslušníky své rodiny jako \"citlivé, plaché lidi, se stručnou a jednoznačnou mluvou a tendencí vidět jen to nejhorší\". Montale byl nejmladší ze šesti synů a často tvrdil, že neměl takové možnosti studia, jako jeho sourozenci; jeho sestra měla vysokou školu, jeho bratři byli inteligentní a úspěšní… V některých rodinách bylo tradicí, že nejmladší dítě mělo vždy nižší vzdělání.\n\nV roce 1915 pracoval jako účetní, ale měl vášeň pro literaturu, takže často navštěvovat městskou knihovnu a účastnil se soukromých lekcí filozofie. Také studoval operní zpěv s barytonistou Ernestem Sívorim. Montale byl samouk. Inspiroval se různými lidmi, nejčastěji spisovateli, třeba básníkem a jazykovědcem Dantem Alighierim. Zabýval se studiem cizích jazyků, zejména angličtiny. Během první světové války, jako člen vojenské akademie Parma, Montale žádal, aby byl poslán na frontu. Po krátké válečné zkušenosti jako důstojník pěchoty ve Vallarsa a údolí Pustertal se vrátil domů v roce 1920.\n\nMontale se přestěhoval do Florencie v roce 1927, kde pracovat jako editor pro vydavatele Bemporad. Spolupracoval s časopisem \"Solaria\" a počínaje rokem 1927 navštěvoval literární kavárnu Le Giubbe Rosse na náměstí Piazza della Repubblica. Tuto kavárnu navštěvoval i několikrát denně a setkával se tam se skupinu spisovatelů, třeba s Carlem Emiliem Gaddou, Arturem Loriou a Eliem Vittorinim. Montale psal pro téměř všechny důležité literární časopisy té doby. Od roku 1933 do roku 1938 měl milostný vztah s Irmou Brandeis.\n\nOd roku 1948 až do své smrti, žil Montale v Miláně. Jako přispěvatel do \"Corriere della Sera\" jezdil i do zahraničí, třeba do Palestiny nebo za papežem Pavlem VI. Jeho poslední populární dílo neslo název \"La bufera e altro\" (\"Bouře a další věci\") a bylo zveřejněno v roce 1956. Později ještě vytvořil i jiná díla; \"Xenia\" (1966), \"Satura\" (1971) a \"Diario del '71 e del '72\" (1973), ty již ale takové obliby nedosáhli. Montale zemřel v Miláně v roce 1981 ve věku 84 let.\n\nV roce 1996 bylo objeveno ještě jedno dílo a následně pojmenováno \"Posmrtný deník\" (Diario postumo), ten sestavil Montale společně s mladou básnířkou Annalisaou Cima těsně před jeho smrtí.\n\nMontale napsal více než deset antologických krátkých textů, dále napsal i dvě knihy literární kritiky a jednu fantasy prózu. Zabýval se i překladem do jeho rodného jazyka, takže přeložil několik poezií a próz. Vedle své hlavní záliby se věnoval i přispívání do italských novin \"Corriere della Sera\", pro které napsal obrovské množství článků o literatuře, hudbě a umění. On také napsal předmluvu k Danteho \"Božské komedii\".\n\nSvoji první básnickou sbírku \"Ossi di Seppia\" (\"sépiové kosti\") vytvořil v roce 1925. V ní se, mimo jiné, snažil ukázat na chyby fašismu a sám se prezentoval jako antifašista.\n\nDle jeho vlastních slov mu byla inspirací pro jeho díla i krajina, obzvláště ta ve Středomoří v Ligurii. Napsal zde mnoho básní, které zdůrazňují jeho osobní samotu a empatii.\n\n\n"}
{"id": "157122", "url": "https://cs.wikipedia.org/wiki?curid=157122", "title": "Zbýšov (rozcestník)", "text": "Zbýšov (rozcestník)\n\nNázev Zbýšov má více sídel:\n"}
{"id": "157124", "url": "https://cs.wikipedia.org/wiki?curid=157124", "title": "Sinclair Lewis", "text": "Sinclair Lewis\n\nHarry Sinclair Lewis (7. února 1885, Sauk Centre, Minnesota – 10. ledna 1951, Řím, Itálie) byl americký prozaik, nositel Nobelovy ceny za literaturu za rok 1930.\n\nHarry Sinclair Lewis se narodil roku 1885 v Sauk Centre v Minnesotě jako třetí syn venkovského doktora. Jeho matka zemřela na tuberkulózu, když mu bylo šest let. Ve věku třinácti let utekl z domova, protože se chtěl stát bubeníkem ve španělsko-americké válce, ale jeho otec jej brzy našel v jednom železničním skladišti. Roku 1902 začal studovat na Oberlinově akademii v Ohiu a krátce poté na Yaleově univerzitě, kde začal přispívat do univerzitního časopisu \"Yale Literary Magazine\". Již během studií cestoval (navštívil Anglii a Panamu) a dokonce pracoval jako zřízenec v utopické osadě amerického spisovatele Uptona Sinclaira. Po dokončení studia roku 1908 se živil jako žurnalista, cestoval po USA, psal nepříliš hodnotné romantické příběhy (např. o rytířích) a další své literární nápady prodával (např. Jacku Londonovi). Jeho první publikovanou knihou byl chlapecký dobrodružný příběh \"Výlet a letadlo\" z roku 1912, který vydal pod pseudonymem Tom Graham. Nakonec se usídlil v New Yorku, roku 1912 se oženil s redaktorkou Grace Livingston Heggerovou a roku 1917 se jim narodil syn Wells (manželství však skončilo roku 1925 rozvodem).\nPodruhé se oženil v roce 1928 s americkou novinářkou Dorothy Thompsonovou (1893–1961). Měli spolu syna Michaela. Manželé se rozvedli v roce 1942.\n\nDo roku 1920 vydal Lewis pět humorných a mírně satirických románů napsaných pod vlivem H. G. Wellse, které líčí příběhy drobných lidí. Jako jízlivý satirik, kritizující neřesti střední vrstev, vynikl až v románech \"Hlavní třída\" (1920) a \"Babbitt\" (1922), které vzbudily zaslouženou senzaci a Lewis byl literární kritikou společně s Sherwoodem Andersonem a Edgarem Lee Mastersem zařazen do line tzv. \"„vzpoury proti maloměstu“\".\n\nPoté následovaly romány \"Arrowsmith\" (1925) z lékařského prostředí (obdržel za něj Pulitzerovu cenu, kterou odmítl) a \"Elmer Gantry\" (1927), ve kterém se vysmál klerikálnímu pokrytectví. Díla \"Muž, který znal prezidenta\" (1929) a \"Továrník Dodsworth\" (1929) se již vyznačují humornějším pohledem na svět a dokonce i zobrazením kladných středostavovských typů. Roku 1930 mu byla, jako prvnímu americkému spisovateli, udělena Nobelova cena za literaturu \"„za jeho působivé, živé umělecké líčení a nadání s vtipem a humorem vytvářet nové postavy“\" (citace z odůvodnění Švédské akademie).\n\nSinclair Lewis napsal celkem dvacet dva románů, pozdější díla jsou však již méně výrazná. Výjimku tvoří \"Anna Vickersová\" (1933) o průbojné feministce, \"U nás se to stát nemůže\" (1935), varující před růstem fašismu a \"Krev královská\" (1947), kritizující rasistický útisk černochů.\n\nS nesmírným veřejným ohlasem jeho díla kontrastovala autorova osobní nespokojenost a pocit nezakotvenosti, který ho hnal z místa na místo. Mezi lety 1915 až 1930 navštívil čtyřicet států USA, Kanadu, Mexiko, čtrnáct evropských a tři jihoamerické země. Roku 1942 skončilo rozvodem i jeho druhé manželství s reportérkou Dorothy Thopsonovu, které uzavřel roku 1928. Roku 1944 padl ve Francii jeho syn Wells. V Lewisově životě začal hrát stále významnější roli alkohol a svá poslední léta prožíval v dalším neklidném cestování, hlavně po Evropě. Zemřel počátkem roku 1951 v Římě na srdeční chorobu.\n\n\n\n\n"}
{"id": "157126", "url": "https://cs.wikipedia.org/wiki?curid=157126", "title": "STS-114", "text": "STS-114\n\nSTS-114 je mise amerického programu raketoplánů, konkrétně stroje Discovery v červenci a srpnu 2005. Byl to první start raketoplánu od havárie Columbie v roce 2003, konkrétně po 907 dnech „odstávky“ raketoplánů. Hlavním cílem letu byla zkouška nových bezpečnostních procedur a opatření a také zásobení Mezinárodní vesmírné stanice.\n\n\nV závorkách je uveden dosavadní počet letů do vesmíru včetně této mise.\n\nMise označená jako STS-114 byla původně určená pro raketoplán Atlantis. Kdyby nepřišla havárie raketoplánu Columbia, raketoplán Atlantis vzlétl na svoji misi v březnu 2003. Cílem byla výměna šesté základní posádky Mezinárodní vesmírné stanice za sedmou posádku. Velitelem měla být Eileen M. Collinsová, která se tak už podruhé stala velitelkou raketoplánu (poprvé to bylo v roce 1999 při misi STS-93). Dalšími členy posádky byli Kelly (pilot), Noguchi a Robinson jako letoví specialisté. Spolu s nimi měla letět sedmá posádka ISS ve složení Kenneth Bowersox, Donald Petit a Nikolaj Budarin, na Zem se měli vrátit členové šesté posádky Jurij Malenčenko, Edward Lu a Alexandr Kaleri. Mise měla trvat 11 dní, z čehož 7 by raketoplán strávil zakotvený u ISS. Během tří naplánovaných výstupů do vesmíru (EVA) měli Noguchi a Robinson vykonat několik údržbářských prací na stanici (např. výměna jednoho ze čtyř gyroskopů).\n\nBěhem přestávky způsobené havárií Columbie prošlo vybavení raketoplánů i personál množství testů, úprav a zdokonalení, aby byla minimalizována možnost další havárie. Novým cílem letu STS-114 bylo v prvé řadě prověřit úspěšnost těchto opatření – což zahrnovala především kontrolu stavu tepelné ochrany na oběžné dráze pomocí nového speciálního nástavce OBSS (\"Orbiter Boom Sensor System\") připojeného k manipulátoru Remote Manipulator System, a zkouška možnosti opravy tepelného štítu ve vesmíru. Raketoplán měl také doplnit zásoby na ISS v modulu Raffaello, přivézt nový gyroskop CMG a jeden ze stávajících gyroskopů opravit. Naplánované byly tři výstupy do vesmíru (EVA).\n\nZ 15 doporučení vydaných vyšetřovací komisí CAIB (\"Columbia Accident Investigation Board\") se NASA nepodařilo splnit tři, respektive NASA je splnila jen z části. Na splnění požadavků vyšetřovací komise dohlížela komise RTF TG vedená bývalými astronauty, Thomasem P. Staffordem a Richardem O. Coveym. Odborníkům NASA a dodavatelům se nepodařilo zcela zamezit odpadávání pěnové izolace z vnější palivové nádrže raketoplánu. Právě jeden takovýto kus izolace 16. ledna 2003 narazil do křídla startujícího raketoplánu Columbia a způsobil poškození tepelné ochrany náběžné hrany jeho křídla, což mělo za následek destrukci stroje.\nA přestože v průběhu testů odpadávaly z nejrizikovějších míst kusy s hmotností maximálně 7 gramů (hmotnost úlomku, který zasáhl Columbii, byla odhadnutá na 1,2 kg), možnost závažného poškození tepelné ochrany se nedala vyloučit.\n\nDruhým nesplněným požadavkem CAIB bylo zvýšení odolnosti tepelného štítu orbiteru proti nárazům. To se ukázalo jako technicky příliš náročné a tak zůstal tepelný štít raketoplánu bez podstatných změn. Třetím požadavkem (splněným pouze z části) bylo vyvinutí metody inspekce a opravy tepelného štítu ve vesmíru. Úspěšná metoda kontroly sice byla vyvinutá, ale možnosti opravy štítu v případě poškození nebyly dotáhnuté do konce.\n\nVšechny ostatní požadavky komise CAIB však byly splněné. Díky ohřívačům a vyšší kvalitě izolační pěny byla snížena pravděpodobnost a možnost odpadávání kusů izolace z nádrže během startu. Také byl vylepšený proces nanášení a následné kontroly soudržnosti izolační pěny, aby nemohly odpadávat větší částice. Před obnovením letů byly z raketoplánů sejmuty a zkontrolovány všechny RCC panely (části nejsilnější tepelné ochrany v místech nejvyššího aerodynamického zatížení při přistání). Byl zdokonalen systém snímkování raketoplánu během startu, aby bylo co nejrychleji odhaleno případné poškození. Na samotné ISS byla přijata taková opatření, aby stanice mohla v případě nutnosti sloužit jako „nouzový přístav“ pro posádku raketoplánu. Také se zlepšily možnosti vyslat případný záchranný tým jiným raketoplánem.\n\nHlavním cílem mise STS-114 bylo testování metod inspekce systému tepelné ochrany TPS (\"Thermal Protection System\"), testování několika možností jeho opravy na oběžné dráze, zásobení a údržbářské práce na Mezinárodní vesmírné stanici. Kromě toho se na palubě Discovery uskutečnily následující experimenty a pozorování:\n\n\nPřípravy na start probíhaly velmi dlouho, protože od roku 2004 se počítalo s tím, že Discovery odstartuje v květnovém startovacím okně roku 2005. V hangáru OPF probíhaly na raketoplánu kromě běžných příprav také testy kvality panelů RCC. Dne 29. března 2005 se orbiter přemístil do montážní haly VAB, kde byl připojení k vnější palivové nádrži (ET) a pomocným motorům SRB.\nVše probíhalo hladce a kompletní raketoplán se 6. dubna přesunul na startovací rampu 39-B. Dne 13. a 14. dubna proběhlo zkušební odpočítávání. Během něj technici zjistili, že na potrubí mezi orbiterem a nádrží ET se tvoří nadměrné množství námrazy. Z tohoto místa byla záměrně odstraněná pěnová izolace, aby se zabránilo jejímu opadávání. Množství nežádoucí námrazy ale techniky znepokojovalo. Navíc se vyskytly problémy se senzory vyprázdnění vodíku z nádrže ET. Dne 29. dubna se proto definitivně rozhodlo odložit start a vyměnit celou nádrž ET za jinou (která měla být použita při letu Atlantisu). Dne 26. dubna se tedy celá startovací sestava vrátila do haly VAB, kde dostal Discovery novou nádrž ET i s novou dvojici motorů SRB. Na rampu byl Discovery opět převezen 16. června, tentokrát však přípravy probíhaly bez zkušebního odpočítávání. Mezitím se v budovách OPF a VAB rozběhly přípravy na případnou záchrannou misi raketoplánu Atlantis (STS-300).\n\nJako datum startu byl určen 13. červenec 2005. Toto datum sice nějaký čas ohrožoval hurikán \"Dennis\", nakonec se však Floridě vyhnul a nebylo potřeba odvážet raketoplán zpět do haly. Přípravy na start úspěšně pokračovaly a začalo se i odpočítávání v čase T-43 hodin. Ke startu ve stanoveném termínu ale nedošlo. Příčinou byla závada na čidle ve vodíkové nádrži, která se objevila během nastupování posádky. Ředitel startu Mike Leinbach start raději odvolal. Jako příčina závady byla 20. července stanovena možná interference v přepájecím bloku mezi senzory a počítači raketoplánu. Jako nový datum startu byl určen 26. červenec. Tentokrát již vše proběhlo bez problémů a 26. července 2005 v 14:38:59,977 UTC raketoplán Discovery odstartoval na první misi po více než dvou letech čekání.\n\nVzlet raketoplánu Discovery ze startovací rampy 39-B neprobíhal úplně bez problémů. Přibližně 2,5 sekundy po startu narazil do špičky nádrže ET pták, ale nepoškodil ji. V čase T +70 s zaznamenala kamera umístěná na ET oddělení části dlaždice systému tepelné ochrany na zadní straně krytu šachty předního podvozku. Druhým vážnějším problémem bylo oddělení izolační pěny z ET. Po odhození nádrže ET posádka nádrž vyfotografovala a na Zemi se po vyhodnocení snímku potvrdilo, že několik sekund po odhození SRB se z ET oddělil téměř metr dlouhý kus izolační pěny a to přes všechna opatření RTF. Kromě toho se na ET objevilo ještě množství dalších míst, kde došlo k oddělení menších kusů pěny. Největší kus odpadl z profilovaného útvaru kryjícího horní konec potrubí a kabeláže, vedoucí po povrchu nádrže. Jeho hmotnost byla odhadnutá na 400 gramů. Odpadávání pěnové izolace z této části nádrže bylo naprosto neočekávané, proto hlavní manažer raketoplánů Bill Parsons na tiskové konferenci 27. července oznámil, že dokud nebudou zajištěné a napravené příčiny opadávání izolace z ET, nemůže žádný další raketoplán odstartovat.\n\nRaketoplán se dále pohyboval podle plánu po suborbitální dráze, kterou v čase 15:17:20 UTC zážehem motorů OMS změnil na orbitální dráhu s perigeem 150 a apogeem 230 km. Po nevyhnutelných prověrkách všech systémů následovalo otevření nákladového prostoru a oživení manipulátoru RMS. V čase 19:42:08 UTC nabral pilot James Kelly korekcí dráhy směr k ISS.\n\nBěhem druhého dne letu posádka opět oživila manipulátor RMS, který po odzkoušení vyzdvihl z pravého boku nákladového prostoru prodlužovací kus označovaný zkratkou OBSS (\"Orbiter Boom Sensor System\"). Na něm jsou umístěné laserové detektory, fotometrie a kamery, určené na odhalování případných poškození tepelné ochrany.\nProdlužovací tyč je nevyhnutelná, protože bez něj by samotný manipulátor RMS nedosáhl na spodní část raketoplánu. Okolo 09:24 UT začala kontrola tepelného štítu, která odhalila jen zanedbatelná poškození. Ten den se uskutečnily dvě korekce dráhy, první v 06:54:12 UTC a druhá v 16:03:24 UTC. Posádka ISS (velitel Sergej Krikaljov a palubní inženýr John Phillips) se stejně jako posádka raketoplánu připravovala na spojení. Na palubě ISS se do přechodového tunelu PMA-2 začala napouštět atmosféra, na palubě raketoplánu se připravila přechodová komora, spojovací uzel se vysunul do pohotovostní polohy a vysunula se malá parabolická anténa, sloužící též jako setkávací radiolokátor.\n\nDne 28. července okolo 05:30 UTC začala série přibližovacích manévrů k ISS. V 09:50 UTC, když už byla vzdálenost mezi oběma tělesy jen o málo víc než 1,5 kilometru, navázaly obě posádky zvukové spojení v komunikačním pásmu UKV. Mezi 10:15 a 10:24 UTC se raketoplán otočil okolo svojí kratší vodorovné osy a posádka ISS zatím snímkovala jeho tepelný štít. V 10:38 UTC byla vzdálenost obou těles jen asi 100 metrů a přibližovací rychlost jen 50 mm za sekundu. V 10:46 UTC dal letový ředitel Paul Hill souhlas se setkávacím manévrem. V čase 11:18 UT se spojovací uzly raketoplánu a modulu PMA-2 zachytily a v 11:30 UT se uzamkly zámky spojovacího uzlu. Raketoplán Discovery se tím spojil s Mezinárodní vesmírnou stanicí. V 12:54 UT se otevřely poklopy a posádka ISS přivítala posádku STS-114.\n\nPo slavnostním přivítání posádek začala bezpečnostní školení, po nich další opatření a přesun zásob. Mezi ně patřilo i přečerpání stlačeného dusíku ze zásob raketoplánu do tlakových nádrží modulu Quest. Staniční manipulátor SSRMS (\"Space Station Remote Manipulator System\") vyzvedl z nákladového prostoru raketoplánu prodlužovací tyč OBSS a předal ji manipulátoru RMS, protože po připojení k ISS by na tyč už nedosáhl manipulátor raketoplánu bez pomoci. Manipulátor stanice SSRMS řídili Kelly a Lawrenceová za Phillipsovy asistence. Manipulátor raketoplánu obsluhovali Camarda a Thomas. Před zahájením odpočinku, který byl naplánovaný od 20:40 UT, přešla celá posádka raketoplánu zpět do jeho prostor.\nDne 29. července proběhlo připojení nákladového modulu MPLM Raffaello ke spojovacímu uzlu modulu Unity. Modul za pomoci staničního manipulátoru úspěšně připojili ke stanici Lawrenceová a Kelly. Problém nastal ve chvíli, kdy do něj chtěl vstoupit Krikaljov. Příliš velký rozdíl tlaků mu nedovolil modul otevřít. Závadu se podařilo odstranit a okolo 15:00 UT byl průlez modulu otevřený. Astronauti vstoupili do Raffaella a začali z něj vykládat materiál. Kelly a Phillips mezitím připravili manipulátor SSRMS na další kontroly tepelného štítu raketoplánu, tentokrát barevnou kamerou na manipulátoru. Kontroly neukázaly nic mimořádného kromě menšího množství škrábanců a drobných poškození jako při kterékoliv jiné předcházející misi.\n\nPřed odpočinkem posádka raketoplánu okolo 16:30 UT opět opustila prostory stanice a hermeticky uzavřela průlezy mezi raketoplánem a ISS. Důvodem bylo plánované snížení tlaku na palubě raketoplánu na 700 hPa jako příprava na první výstup do otevřeného vesmíru (EVA). Tlak byl snížen přečerpáním části vzduchu do atmosféry stanice. Po ukončení odpočinku 30. července okolo 04:09 UT začaly bezprostřední přípravy na výstup do kosmu. V 09:46 UT Noguchi a Robinson přepnutím svých skafandrů na vnitřní zdroje oficiálně zahájili první výstup do otevřeného prostoru.\n\nPrvním úkolem Nogučiho a Robinsona bylo otestovat dvě nové metody oprav tepelné ochrany raketoplánu. Za použití aplikátorů pěny EWA zahladili uměle vytvořené díry ve vzorcích dlaždic a materiálem NOAX opravovali maketu poškozeného krytu RCC náběžné hrany křídla. Pro nedostatek času však nedokončili všechny naplánované pokusy. Mezitím se na palubě raketoplánu zvýšil tlak na normální hodnotu, aby mohly být otevřené průlezy mezi Discovery a ISS a aby se mohlo pokračovat v přenášení nákladu.\n\nNoguči a Robinson se vrátili pro nářadí do přechodové komory Quest a poté začali na povrchu modulu instalovat nosnou konstrukci ESPAD a kabeláž pro budoucí připojení skladovací plošiny ESP. V práci jim přes manipulátor RMS (nesoucí nosníky ESPAD) pomáhali Kelly a Lawrenceová. Noguči poté opravil poškozenou anténu navigačního systému GPS. Následovalo přemostění nefunkčního dálkového spínače RPC-17 (\"Remote Power Controller\") pro silový setrvačník (gyroskop) CMG-2. Robinson připravil nářadí potřebné pro chystanou změnu setrvačníku. Pak se astronauti vrátili do přechodové komory Quest a v 16:36 UT začalo tlakování kabiny. Tím byl po 6 hodinách a 50 minutách oficiálně ukončen první výstup do vesmíru.\n\nPo skončení výstupu a opětovném otevření průlezů mezi tělesy zahájila posádka odpočinek. Dne 31. července pokračovalo přenášení nákladu mezi raketoplánem a vesmírným komplexem, astronauti také připravovali skafandry na druhý výstup do vesmíru. Stejně jako v předcházejícím případě uzavřela posádka před snížením tlaku průlez mezi Discovery a ISS. Po ukončení odpočinku a nevyhnutelných přípravách začali 1. srpna v 08:42 UT Noguči a Robinson druhý výstup do otevřeného prostoru.\nPrimárním úkolem druhého výstupu byla výměna nefunkčního silového setrvačníku CMG-1. Po odpojení kabelů astronauti demontovali celé třísetkilogramové pouzdro se setrvačníkem z příhradového nosníku ITS-Z1 nad modulem Unity. Noguči byl na plošině na konci staničního manipulátoru, který ovládali Kelly a Lawrenceová. Ti ho dálkovým ovládáním snesli spolu se setrvačníkem do nákladového prostoru raketoplánu, kde byl provizorně ukotvený. Nový setrvačník, až doposud také provizorně uložený v nákladovém prostoru raketoplánu, byl naložen na plošinu a spolu s Nogučim putoval zpět ke konstrukci ITS-Z1. Poté Robinson a Noguči nový setrvačník nainstalovali. Řídící středisko se pokusilo setrvačník zprovoznit, ale neúspěšně. Chyba byla ve špatném kontaktu některého z konektorů. Noguči proto odpojil a znovu pevně připojil všechny konektory, ve kterých by mohl být problém. Na druhý pokus se už řídícímu středisku setrvačník podařilo oživit. Svým návratem do přechodové komory ukončili astronauti v 15:56 UT druhý výstup do kosmu, který trval 7 hodin a 14 minut. V průběhu výstupu pokračovali Krikaljov, Phillips, Colinsová a Camarda v přenášení nákladu.\n\nZatímco posádka odpočívala, na Zemi probíhalo zasedání manažerů letu Discovery MMT (\"Mission Management Team\"). Na tomto zasedání padlo rozhodnutí odstranit během třetího výstupu do kosmu (EVA 3) dvě vyčnívající ucpávky mezi dlaždicemi tepelné ochrany v blízkosti přední podvozkové šachty. Existovala totiž obava, že z aerodynamického hlediska by tato nerovnost vedla ke vzniku turbulentního proudění, které by zvýšilo tepelné namáhání tepelné ochrany. Kromě těchto vycpávek však technici nenalezli žádné poškození, které by vyžadovalo opravu na orbitě.\n\nDne 2. srpna se posádka připravovala na poslední výstup do otevřeného prostoru. Pokračovalo také překládání nákladu a uskutečnila se společná tisková videokonference posádky raketoplánu a stanice ISS a také telefonický rozhovor Eileen Collinsové s prezidentem Georgem Bushem.\n\nTřetí výstup do vesmíru začal 3. srpna v 08:48 UT a absolvovali ho opět Noguči a Robinson. Vlastní „opravě“ tepelného štítu předcházela příprava nářadí, montážních plošin a instalace úložné plošiny ESP-2 do modulu Quest, která bude sloužit při dalších misích. Okolo 12:08 UT Robinson nastoupil na montážní plošinu na konci staničního manipulátoru a Lawrenceová a Kelly jej přesunuli na první ze dvou míst, na kterém vyčnívaly mezi dlaždicemi vycpávky. Ukázalo se, že oprava byla jednodušší, než odborníci čekali. Robinsonovi se vycpávky podařilo vytáhnout prsty. Následovala fotodokumentace tepelné ochrany raketoplánu, přesun plošiny do nákladového prostoru raketoplánu a její odmontování z manipulátoru, úklid nářadí a okolo 14:28 UT návrat obou astronautů do přechodové komory Quest. V 14:49 UT byl třetí výstup do kosmu oficiálně ukončen. Trval 6 hodin a 1 minutu.\nPři průzkumu fotografií tepelného štítu raketoplánu odborníci našli ještě jedno místo, které budilo jejich zvýšenou pozornost. Jednalo se o kus odchlíplé izolace nad jedním z okének pilotní kabiny. Posádka musela za pomocí detektorů a kamer OBSS toto místo důkladně prozkoumat. Dne 4. srpna proběhlo definitivní ukládání nákladu do modulu Raffaello, aby byl přepraven zpět na Zemi. Na stanici bylo přemístěno celkem 6,8 tun nákladu a nazpět putovalo 3,9 tun. V ten den se Collinsová, Robinson a Camarda zúčastnili tiskové konference, v průběhu které hovořili mj. s japonským premiérem J. Koizumim a ministrem školství, kultury, sportu, vědy a techniky N. Nakaymou. Na Zemi zatím technici dospěli k závěru, že odchlíplá izolace nepředstavuje pro Discovery žádnou hrozbu.\n\nDne 5. srpna začaly přípravy na oddělení těles. Všechny předměty, které měly být odvezeny na Zem, byly přemístěny na palubu Discovery, mj. experiment s přípravou krystalů proteinů, označený jako PCG-STES (\"Protein Crystal Growth - Single Locker Thermal Enclosure System\"). Pak byl prostřednictvím staničního manipulátoru modul Raffaello přemístěn zpět do nákladového prostoru raketoplánu.\n\nDne 8. srpna se obě posádky rozloučily a v čase přibližně 05:24 UT se definitivně uzavřely průlezy mezi raketoplánem a ISS. Po kontrole hermetičnosti spoje byl v 07:22 UT vydán povel na odemknutí zámků spojovacího uzlu. V 07:24:00 UT se Discovery odpojil od stanice a v 07:54 UT zahájil oblet stanice. V 09:08:53 UTC se vydal od stanice pryč na samostatnou dráhu.\n\nDne 7. srpna Collinsová, Kelly a Robinson prověřili systémy Discovery před přistáním. Proběhl nácvik pilotáže průběhu přistání, motory RCS byly zkušebně zažehnuty. Proběhla také další tisková konference. Přistání bylo původně plánované na 8. srpna, ale MCC ho odvolalo vzhledem k oblačnosti nad Mysem Canaveral. Možnost přistát tento den byla odvolána hned dvakrát a to v 07:15 UT a při následujícím oběhu v 09:07 UT. Dne 9. srpna bylo počasí na Floridě stále nepříznivé, proto dal letový ředitel LeRoy Cain souhlas s přistáním na základně Edwards AFB v Kalifornii.\n\nV 05:21 UT se uzavřely dveře do nákladového prostoru, v 07:01 UT se piloti připoutali ve svých křeslech. První pokus o přistání byl ale odvolaný a stejně tak i druhý. Až napotřetí (v 10:43 UT) dal LeRoy Cain souhlas s vykonáním brzdícího manévru. V 10:44 UTC se raketoplán začal otáčet do polohy pro brzdící manévr. Ten začal zážehem motorů OMS v 11:06:18 UT a skončil jejich vypnutím po 162 sekundách. V 11:20 UT raketoplán zahájil orientaci pro vstup do atmosféry. Za okamžik vstupu do atmosféry se považuje čas 11:40:11 UT. Vše probíhalo hladce a ve 12:07 UT převzal Kelly a následně i Collinsová ruční řízení. V 12:08:19 UT začal manévr HAC I/C (\"Heading Alignment Circle Intercept\"). Ve 12:11 UT, byl vytažen podvozek a ve 12:11:22 UT se kola zadního podvozku dotkla přistávací dráhy 22 na Edwards Air Force Base. Ve 12:11:41 UT na dráhu dosedl i přední podvozek a ve 12:12:36 UT se Discovery zastavil.\n\n"}
{"id": "157128", "url": "https://cs.wikipedia.org/wiki?curid=157128", "title": "Hormony štítné žlázy", "text": "Hormony štítné žlázy\n\nHormony štítné žlázy, tedy tyroxin a trijodthyronin, jsou hormony produkované folikulárními buňkami štítné žlázy. Součástí molekul těchto hormonů je jód, který buňky aktivně vychytávají z krve a k produkci hormonů je bezpodmínečně nutný.\n\nHormony štítné žlázy jsou důležitým diferenciačním faktorem (k diferenciaci buněk) během nitroděložního vývoje a krátce po narození, působí zvláště na vývoj mozku. Zvyšují úroveň bazálního metabolismu a spotřebu kyslíku většiny tkání, ovlivňují látkovou přeměnu živin a zvětšují účinek jiných hormonů, jako jsou katecholaminy (např. adrenalin) nebo kortizol.\n\nFolikulární buňky štítné žlázy aktivně vychytávají z krve jód ve formě anorganické soli (jodid sodný, jodid draselný) a pomocí enzymu thyroperoxidázy jej kovalentně váží na tyrosinové zbytky v molekule bílkoviny zvané thyreoglobulin.\n\nJodované tyrosinové zbytky, buďto monojodtyrosin (MIT) nebo dijodtyrosin (DIT) následně kondenzují v trijodthyronin (MIT + DIT) nebo v tyroxin (DIT + DIT), tyto hormony jsou ale zatím neaktivní, stále navázané na thyreoglobulin. Zásoba neaktivních hormonů se hromadí ve folikulech štítné žlázy, kde tvoří koloid.\n\nTeprve po signálu, který je zprostředkován dalším hormonem, thyreotropinem (tyreotropní hormon, je syntetizován v adenohypofýze), se thyreoglobulin pomocí endocytózy dostane zpět do folikulárních buněk, kde se lysozomální proteázou odštěpí proteinová složka a hotové hormony se uvolní do krve.\n\nV krvi převažuje tyroxin, který je pravděpodobně spíše prohormonem, je totiž mnohem méně účinný a v cílových buňkách je přeměněn na trijodthyronin. Přirozený poměr hormonů T4 a T3 vyloučených do krve je asi 20:1.\n\nJen velmi málo hormonů štítné žlázy je v krvi volně, většina je vázána na bílkoviny, čímž ztrácí biologickou aktivitu, jen volné hormony jsou fyziologicky účinné.\nNormální hladina celkových hormonů štítné žlázy v krvi je asi 100 nmol/l tyroxinu a 1,8 nmol/l v případě trijodthyroninu.\n\nVe tkáních je tyroxin enzymem monodejodázou metabolizován na trijodthyronin, který proniká cytoplasmatickou membránou do buněk, váže se na cytosolový transportní protein a je transportován do jádra, kde stimuluje jaderné receptory. Kromě toho působí také v mitochondriích.\n\nZvyšují metabolický obrat, stimulují energetický metabolismus, zvyšují počet receptorů pro katecholaminy v srdečním svalu, což se projeví jako zvýšení srdeční frekvence a zvětšení síly stahů. Také zrychlují reflexní odpověď, mohou urychlovat zpětnou resorbci kostní tkáně, způsobují snížení hladiny cholesterolu v krvi, zřejmě také mají blíže neurčenou úlohu při hibernaci.\n\nPůsobí na všechny tkáně kromě mozku, sleziny a varlat, které pro hormony štítné žlázy nemají receptory.\n\nStejně jako ostatní hormony, musí být i sekrece hormonů štítné žlázy přísně regulována, aby se udržela homeostáze. Hlavním podnětem pro tvorbu a sekreci je thyreotropin, hormon předního laloku podvěsku mozkového-adenohypofyzy. Ten stimuluje aktivní transport jódu z krve do folikulárních buněk, jeho zabudování do thyreoglobulinu i vlastní sekreci hormonů. Tvorba thyreotropinu je pak řízena tyreotropin stimulujícím hormonem (TRH), který se tvoří v hypotalamu a jeho sekrece je tlumena vysokými hladinami trijodthyroninu a tyroxinu v krvi.\n\nPřebytečný tyroxin se také může metabolizovat na reverzní trijodthyronin, který je neúčinný.\n\nDojde-li k poklesu hladiny tyroxinu a trijodthyroninu pod fyziologickou úroveň, objeví se projevy nedostatku. Velmi často je pokles syntézy hormonů způsoben nedostatkem jódu v potravě. Nejprve se štítná žláza snaží kompenzovat nedostatek tím, že se folikuly zvětší a zvýší se tak kapacita a schopnost buněk vychytat i to málo jódu, které je v krvi přítomno. Navenek se to projeví jako zvětšení štítné žlázy, struma. Některé antinutriční látky brání vstřebávání jódu a také způsobí vznik strumy, přestože je jódu jako takového v potravě dostatečné množství.\n\nU dospělých jedinců se hypofunkce štítné žlázy projevuje zpomalením metabolismu, objevuje se únava, pocit chladu, snížená výkonnost, poruchy paměti nebo soustředění, výrazné jsou změny na kůži, která je suchá a šupinatá, vlasy a nehty (stejně jako srst a drápy, v případě zvířat) jsou lámavé a ztrácí lesk. Tato porucha se nazývá hypothyreosa, neboli snížená funkce štítné žlázy. Také stoupá hladina cholesterolu v krvi, se všemi negativními důsledky (riziko aterosklerózy), postižený trpí zácpou, bolestmi svalů, u žen způsobuje poruchy cyklu a nepravidelnou ovulaci.\n\nU nenarozených dětí a novorozenců jsou důsledky vážnější - při nedostatku hormonů během vývoje mozku je důsledkem mentální retardace, kretenismus. Proto se u ohrožených novorozených dětí stanovuje v krvi tyroxin nebo thyreotropin a ti, kteří trpí jejich nedostatkem, jsou ihned léčeni hormonální substitucí. Léčba je ve většině případů bezproblémová a substituční terapie nemá žádné nežádoucí vedlejší účinky.\n\nMezi samotnými folikuly jsou uložené ještě další, parafolikulární buňky, které také produkují hormony, hlavně kalcitonin, kalcitropní hormon, který snižuje hladinu vápníku v krvi. Přestože kalcitonin je vlastně také produkován štítnou žlázou, pod pojmem hormony štítné žlázy se obvykle myslí jen hormony folikulárních buněk, tedy tyroxin a trijodhyronin.\n\n\n"}
{"id": "157129", "url": "https://cs.wikipedia.org/wiki?curid=157129", "title": "Grandhotel (román)", "text": "Grandhotel (román)\n\nGrandhotel je román Jaroslava Rudiše vydaný v roce 2006. Jeho děj se odehrává v dnešním Liberci. Hlavní postavou je Fleischman. Ve stejném roce natočil režisér David Ondříček stejnojmenný film.\n\nFleischman pracuje jako „holka“ pro všechno ve futuristickém hotelu, který stojí na hoře Ještěd v severočeském Liberci. Ve svém životě toho mnoho ztratil - nejen jedno -n ze svého příjmení a své celé křestní jméno, ale i své rodiče a domov. Je ke svému městu tak připoután, že ho nemůže opustit. Jen není znám důvod, proč, pravděpodobně kvůli své minulosti. Už víckrát se pokoušel město opustit, ale bez úspěchu. Později přijde na to, že jediná cesta, jak město opustit, vede skrz mraky. Proto si sestaví létací balon, ve kterém se pokusí uletět. Fleischman neustále pozoruje počasí a několikrát za den ho měří. Už jako dítě dostával od spolužáků přezdívky jako Mrakomor, Rosnička, Barometr nebo Rampouch. Počasí a mraky pro něj znamenají všechno. Říká, že všechno souvisí s počasím.\n\nJako dítě byl svých bratrancem Jégrem \"zachráněn\" před dětským domovem. V té době byl Jégr vedoucím v obchodě s potravinami. Každou chvíli měl jinou přítelkyni. V Grandhotelu má malé muzeum NDR, ve kterém si schovává své vzpomínky.\n\nHlavní postavou je outsider, který nikdy nebyl s dívkou. Dívá se každý den na televizní předpověď počasí a čeká, až moderátorka udělá chybu, aby jí mohl napsat dopis. Za to dostane vždy jen její podepsanou fotku. Každý týden chodí Fleischman za svou lékařkou - psychoterapeutkou. Ta se mu snaží pomoci z jeho traumat, ale nedaří se jí to.\n\nFleischman se přátelí se sudetským Němcem jménem Franz. Pomáhá mu dopravit popel jeho mrtvých německých kamarádů zpět do Liberce, tedy domů.\n\nV Grandhotelu pracují ještě další osoby - Jégr, Zuzana, Ilja a Patka. Každý z nich je trochu blázen a každý z nich má jiné životní trauma. Na rozdíl od Fleischmana si to ale nechtějí přiznat. Fleischman je tajně zamilován do Ilji, která ale chodí s Patkou. Není s ním ale šťastná. Proto si dobře rozumí s Fleischmanem. Po jedné návštěvě u přehrady začne jejich vztah. To se samozřejmě nelíbí Patkovi. Jen Ilje Fleischman vypráví celý svůj příběh a všechna svá tajemství.\n\nLiberec je v příběhu město se zvláštní atmosférou. Buď zde prší nebo sněží, ale pěkné počasí je jen výjimečně. Je to také město se zvláštní historií, leží v Sudetech a i v knize je schována historie sudetských Němců. Rudiš popisuje česko-německé vztahy, které jsou poškozeny světovou válkou a odsunem Němců.\n\nRudiš chce knihou také poukázat na fakt, jak moc si jsou tyto dvě kultury, česká a německá, podobné, i když to někteří nechtějí slyšet. Chce také upozornit na to, jak jsou lidé v Česku konzervativní, jak se drží svých stereotypů a neumí se odpoutat od kořenů.\nV románu vystupuje šest hlavních postav - Fleischman, Jégr, Zuzana, Ilja a Patka. Každý z nich má nějakou svoji úchylku.\n\nOutsider, který nemůže opustit Liberec. Podivín, který se zajímá jen o počasí a nikdy neměl žádnou dívku. Je uzavřený sám do sebe. Pracuje v Grandhotelu zcela zadarmo. Nemá křestní jméno, nebo to alespoň tvrdí. Z jeho jména se vytratilo jedno -n. Ve skutečnosti se jmenuje Vlasta, ale nechce si to přiznat.\nFleischmanův bratranec. Despota, který svého synovce fyzicky a psychicky týrá. Ale ani přesto bez sebe nemohou být. Majitel hotelu a velký fotbalový fanoušek. Také Fleischmana nutí fandit Slovanu Liberec. Celým jménem se jmenuje Vinnetou Jégr.\nPracuje v hotelu jako číšník. Prodává Heppy Life - prostředek na všechno. Věří, že je v Americe všechno lepší, přestože tam nikdy nebyl. Ve skutečnosti se jmenuje Luděk Beránek. Nechce tak ale být jmenován. Chodí s Iljou, která ho ale nemiluje.\nPracuje v hotelu jako pokojská. Je uzavřená sama do sebe. Každý den fotografuje sama sebe, aby jednou měly její děti památku. Chodí s Patkou, ale nemiluje ho. Snaží se pomoct Zuzaně.\nPracuje v hotelu jako pokojská. Neustále si dělá různé testy v časopisech a věří jím. Přizpůsobuje jim i svůj život. Je to osamělá outsiderka zamilovaná do Fleischmana. A potom každou chvíli do někoho jiného.\nNěmec, který pochází z Liberce. Nechce se smířit s minulostí. Říká, že každý by měl skončit tam, kde se narodil. Proto vozí popel svých mrtvých německých kamarádů v dóze od kafe zpět do Liberce.\n\n\n"}
{"id": "157130", "url": "https://cs.wikipedia.org/wiki?curid=157130", "title": "Grandhotel", "text": "Grandhotel\n\nNázev Grandhotel může označovat:\n\n"}
{"id": "157134", "url": "https://cs.wikipedia.org/wiki?curid=157134", "title": "Projekt Gutenberg", "text": "Projekt Gutenberg\n\nProjekt Gutenberg ( , často se zkracuje na PG) je dobrovolnická snaha digitalizovat, archivovat a distribuovat kulturní díla. Byl založen v roce 1971 a je nejstarší digitální knihovnou. Většina děl jsou plné texty knih se statusem volného díla. Projekt se snaží zpřístupnit díla ze své sbírky tak svobodně, jak je to jen možné, a v otevřených formátech, které je možno používat téměř na každém počítači.\n\nProjekt Gutenberg založil Michael Hart 4. července 1971. Hart, student University of Illinois, dostal přístup k mainframu Xerox Sigma V na univerzitě. Díky tomu, že jeho přítel byl operátorem, dostal k dispozici účet s prakticky neomezeným množstvím strojového času; jeho tehdejší hodnota se odhaduje mezi 100 000 a 100 000 000 USD. Hart řekl, že se za tento dar chtěl odvděčit tím, že bude dělat něco, co bude hodno tak velké sumy.\n\nTento počítač byl shodou okolností jedním z 15 uzlů počítačové sítě, která se stala internetem. Hart věřil, že počítače se jednoho dne stanou dostupnými široké veřejnosti, a rozhodl se svobodně zpřístupnit literární díla v elektronické podobě. Náhodou měl v batohu Deklaraci nezávislosti Spojených států a ta se stala prvním e-textem Projektu Gutenberg.\n\nProjekt pojmenoval podle Johanna Gutenberga, německého tiskaře z 15. století a vynálezce knihtisku.\n\nV polovině 90. let byla sídlem Projektu Gutenberg Illinois Benedictine College. Postupně se připojovali další dobrovolníci. Zprvu se texty přepisovaly ručně, později se rozšířilo používání scannerů a softwaru pro optické rozpoznávání textu (OCR).\n\nHart později uzavřel dohodu s Carnegie Mellon University, která souhlasila se správou financí projektu. Jak narůstal objem e-textů, začali dobrovolníci postupně od Harta přebírat každodenní úkoly.\n\nV roce 2000 založil Charles Franks projekt Distributed Proofreaders, který umožnil distribuci kontroly naskenovaných textů mezi množstvím dobrovolníků prostřednictvím internetu. Tato snaha v obrovské míře zvýšila množství a různorodost textů, které se přidávají do PG, a zjednodušila vkládání prvních příspěvků začínajícím dobrovolníkům.\n\nItalský dobrovolník Pietro Di Miceli vytvořil první web Projektu Gutenberg a začal s vývojem online katalogu projektu. Po dobu deseti let, kdy toto vykonával (1994–2004), web projektu vyhrál několik ocenění; často mu byla udělena označení „nejlepší na Webu“, což přispělo k popularitě projektu.\n\nZačátkem roku 2004 vylepšený online katalog zjednodušil přístup k obsahu PG pro prohlížení, vyhledávání, přístup a odkazování na něj.\n\nProjekt Gutenberg je v současnosti hostován na ibiblio na University of North Carolina v Chapel Hill.\n\nV únoru 2011 sbírka obsahovala celkem 35 171 volných děl, převážně elektronických knih, z toho 29 496 (84 %) jich bylo v angličtině. Zahrnuje knihy celkem v 59 jazycích, ovšem většina je jich zde zastoupena symbolicky jen jednou nebo několika tituly. V češtině se zde jako první přírůstek objevila hra R.U.R. od Karla Čapka. Dnes se zde nachází pouze 8 českých knih.\n\nV roce 2006 průměrně přibývalo více než 50 nových titulů měsíčně. Michael Hart předpokládá, že v roce 2020 bude v Projektu Gutenberg k dispozici 10 000 000 knih ve 100 jazycích.\n\nJsou to většinou literární díla západní kulturní tradice. Mimo literárních forem jako romány, poezie, povídky a drama PG obsahuje i kuchařky, referenční díla a vydání periodik. Sbírka PG má také několik netextových děl, např. knihy načtené lidským (569 děl) nebo syntetickým (368 děl) hlasem v MP3 nebo soubory s hudebním zápisem.\n\nVždy, když je to možné, jsou díla dostupná v čistě textovém formátu, většina za použití znakového kódování US-ASCII, ale často rozšířeného na ISO-8859-1. Jiné formáty se též vydávají, když je dobrovolníci zašlou, přičemž nejběžnější bývá HTML. Formáty, které nejsou snadno upravovatelné, jako PDF, se obecně nepovažují za vhodné v rámci cílů projektu, i když několik jich bylo přidáno do sbírky. Už roky probíhá diskuse o použití některého typu XML, ale vývoj je pomalý.\n\nProjekt na svých stránkách uvolňuje ke stažení ISO soubor, ze kterého si uživatelé mohou zdarma zhotovit podstatnou část sbírky na vlastní datový nosič. V srpnu 2003 tak vytvořil CD s více než 600 knihami, v prosinci 2003 DVD s 10 000 knihami, v červenci 2007 DVD se 17 000 knihami a zatím poslední v dubnu 2010 DVD-DL s 30 000 knihami. Jeden dobrovolník také zřídil bezplatnou webovou službu, na které si uživatel může nakonfigurovat ISO soubor podle vlastních kritérií. DVD je také možno zaslat poštou. Dobrovolníci jsou nabádáni, aby při vytvoření jednoho DVD pro vlastní potřebu udělali i další kopii pro lidi ve svém okolí (místní knihovnu, školu, známé apod.).\n\nMichael Hart řekl v roce 2004: „Poslání Projektu Gutenberg je jednoduché: podporovat tvorbu a distribuci e-textů.“\n\nSlogan projektu je „strhnout mříže neznalosti a nevzdělanosti“, protože dobrovolníci chtějí šířit veřejnou vzdělanost a docenění literárního dědictví tak, jako to dělaly veřejné knihovny na začátku 20. století.\n\nProjekt Gutenberg je mezinárodně decentralizovaný. Například neexistuje politika výběru, která díla budou přidána. Jednotliví dobrovolníci pracují na dílech, která je zajímají nebo která jsou dostupná.\n\nSbírka PG má uchovávat díla dlouhodobě tak, aby se nemohla ztratit při žádné místní nehodě. Ve snaze zabezpečit to se celá sbírka denně zálohuje a zrcadlí na servery na různých místech.\n\nProjekt Gutenberg důsledně ověřuje status svých e-textů podle autorského práva Spojených států amerických. Materiál se přidává do archívu PG jen poté, kdy dobrovolníci potvrdí, že se na dílo nevztahují autorská práva, a tyto záznamy se uchovávají pro kontrolu do budoucnosti.\n\nNa rozdíl od některých projektů digitálních knihoven si Projekt Gutenberg nenárokuje nová autorská práva na díla, která publikuje. Naopak, podporuje jejich volné šíření a distribuci.\n\nVětšina děl sbírky se distribuuje jako volné dílo ve smyslu autorského práva USA. Právní text, který provází každý e-text, do jisté míry omezuje, co je možné dělat s textem (jako distribuce ve změněném tvaru nebo pro komerční účely) v případě, že je použita obchodní značka Projektu Gutenberg. Také je umožněno odstranit tuto hlavičku a samotný text používat jako volné dílo bez omezení.\n\nVe sbírce existuje též několik děl, která Projekt Gutenberg distribuuje s povolením autora. Tato podléhají omezením, která specifikoval držitel autorských práv.\n\nV roce 1998 Copyright Term Extension Act prodloužil trvání už existujících autorských práv retroaktivně o 20 let. To zabránilo Projektu Gutenberg přidat mnoho titulů, které by jinak ve Spojených státech byly považované za volné dílo.\n\nProjekt Gutenberg bývá kritizován za nedostatek bibliografických informací ve svých e-textech: například nedostatečné údaje o vydaní a nezveřejnění původně publikovaných předmluv a kritického aparátu. Zlepšení v těchto oblastech je znatelné při porovnání starších textů s novějšími; většina nových e-textů již zachovává informace o vydání a předmluvy.\n\nVšechny příbuzné projekty jsou nezávislé organizace, které sdílí stejné ideály a bylo jim uděleno povolení používat obchodní značku \"Project Gutenberg\". Často mají konkrétně národní anebo lingvistické zaměření.\n\n\nI když Projekt Gutenberg-DE dostal před roky povolení používat název Gutenberg, ne každý ho z důvodů filozofických odlišností považuje za příbuzný projekt. Projekt Gutenberg-DE autorsky chrání svoje produkty a omezuje přístup na webové verze svých textů.\n\n\n"}
{"id": "157136", "url": "https://cs.wikipedia.org/wiki?curid=157136", "title": "Žďárec (rozcestník)", "text": "Žďárec (rozcestník)\n\nNázev Žďárec má více sídel:\n"}
{"id": "157139", "url": "https://cs.wikipedia.org/wiki?curid=157139", "title": "Malešín", "text": "Malešín\n\nNázev Malešín mají dvě sídla:\n"}
{"id": "157141", "url": "https://cs.wikipedia.org/wiki?curid=157141", "title": "Branišovice (rozcestník)", "text": "Branišovice (rozcestník)\n\nNázev Branišovice má více sídel:\n"}
{"id": "157144", "url": "https://cs.wikipedia.org/wiki?curid=157144", "title": "Kostel Povýšení svatého Kříže (Brno)", "text": "Kostel Povýšení svatého Kříže (Brno)\n\nKostel Povýšení svatého Kříže v Brně-Slatině byl postaven v roce 1947, věž kostela byla přistavěna v polovině roku 1948. Vysvěcení kostela se uskutečnilo 19. září 1948 brněnským kapitulním vikářem Josefem Kratochvílem. Z původní kaple a márnice vznikl presbytář, na nějž navazuje vlastní loď kostela. Jeho vnitřní prostor je 36 m dlouhý, 7,40 m široký a 5,40 m vysoký. V současné době Brno-Slatina není samostatná farnost, kostel je filiální k faře v Brně-Líšni.\n\n"}
{"id": "157147", "url": "https://cs.wikipedia.org/wiki?curid=157147", "title": "Funk", "text": "Funk\n\nFunk je hudební styl vytvořený afroameričany v 60. letech 20. století. Nejznámějšími představiteli jsou James Brown, Zapp, Prince, George Clinton, Ohio Players, Joe Tex, Earth, Wind & Fire a Kool & The Gang. Největší popularitě se tento styl těšil v 70. letech 20. století, dodnes jsou funkové motivy a samply využívané v jiných hudebních žánrech, především v hip hopu a v moderním jazzu.\n\nPředchůdcem funku byl soul. Funk používá komplexnější rytmus, struktura skladby je obvykle jednodušší. Vyznačuje se čtyřčtvrtečním taktem, silnou basovou linkou, ostrou rytmickou kytarou, výraznými na rytmus orientovanými dechy, výraznými bicími, zpívanými a křičenými vokály, najdeme zde i vliv afrických tónů. Důraz se taktéž klade na taneční stránku hudby.\n\nZa samostatný hudební žánr se funk začal považovat v 60. letech, především zásluhou Jamese Browna a jeho hitu „Papa's got a brand new bag“ z roku 1965. Mezi jeho další hity z tohoto období patří „Say It Loud, I'm Black And I'm Proud“ či „Give It Up Or Turn It Loose“.\n\nOriginální způsob hudebního vyjádření, specifické rytmy a vokály, přinesené Jamesem Brownem přebraly další kapely jako Charles Wright & the Watts 103rd Street Rhythm Band nebo The Isley Brothers a připravily tak cestu pro funkovou vlnu 70. let. Funk zaujal místo v afroamerické hudbě, a zaplnil tak mezeru mezi rockem Jimiho Hendrixe a soulem Sly & the Family Stone.\n\nV 70. letech vnesli George Clinton a jeho dvě skupiny Parliament a Funkadelic do funku vlivy jazzu a psychedelické hudby. Parliament a Funkadelic měli víceméně společné členy. Jejich hudba se s stoupající popularitou začala označovat jako „P-Funk“.\n\nEarth, Wind & Fire a Tower of Power obohatili funk o více prvků, delší a složitější instrumentální sóla, perkuse, vokály. Přiblížili tím funk širšímu publiku.\n\nMezi známé kapely a interprety tohoto období patří dále také Kool & the Gang, Ohio Players, B.T. Express, War, Jimmy Castor Bunch, či Commodores.\n\nV 80. letech se začaly původní nástroje funku nahrazovat „umělými“, trubky byly najednou nepopulární, zvuky klasických kláves nahradily moderní syntetizátory, místo „funky bubeníka“ se začaly používat drum machines, přibyly syntetizátorové basy. Pionýrem tohoto nového stylu byl Rick James se svým hitem „Super Freak“ z roku 1981. Pravděpodobně nejznámějším interpretem tohoto období je však Prince.\n\nPopulární kapely tohoto období byly například Bar-kays, Con Funk Shun, Aurra, One Way, Gap Band, Zapp, Lakeside, Dazz Band, nebo Cameo.\n\nNěkdy se mluví i o tzv. „Electro funku“, především v souvislosti s písní „Planet rock“ od Afrika Bambaataa, který vysamploval skupinu Kraftwerk (inspiroval se tzv. 808 beatem ze skladby Numbers a melodií ze skladby Trans Europe Express) a vytvořil tak nový minimalistický electro-funk se syntetizátorovým zvukem, od té doby hodně populární v Hip-Hopu v 80. letech.\n\nPost-disco (či \"boogie\" nebo electro-funk) je odklon od tradičního disca do více elektronicky ovlivněné a více R&B orientované hudby.\n\nTermín také může znamenat \"po discu\" (after disco), jakožto označení éry, kdy skončilo být disco populární.\n\nNa rozdíl od disca, post-disco již nepoužívá bohaté hudební pozadí s dechy a smyčci. Oproti discu má \"post-disco\" blíže k hudebnímu stylu house, což je způsobeno experimentováním se synthezátory a novými, unikátními zvuky.\n\nPost-disco, jakožto žánr, je obecně poměrně vzácný hudební styl, ačkoliv některé příklady post-disco písní jsou uvedeny na fiktivní rozhlasové stanici \"\"Paradise FM\"\", v poměrně známé videohře \"\". Mezi post-disco písničky patří \"Celebration\" (1980) od Kool & The Gang či \"Love Come Down\" (1982) od Evelyn Kingové nebo Fat Larry's Band - Act Like You Know.\n\nDopad post-disca na hudební scénu se dá poznat v mnoha moderních písní, hlavně ve stylech jako house, hip hop (zvlášť v podžánrech crunk a snap).\n\nV druhé polovině 80. let byl funk vytlačen novým stylem v rámci r'n'b hudby nazvaným New Jack Swing. Několik rockových kapel implementovalo prvky funku do své hudby a vytvořili tzv. „funk rock“ a „funk metal“. Například můžeme uvést kapelu Red Hot Chili Peppers.\n\nFunk měl a má velký vliv na zvuk hip hopu. Hip hopoví interpreti pravidelně přebírají motivy Jamesa Browna, Parliamentu a Funkadelic a tyto dále zpracovávají a interpretují ve vlastní hudbě. V polovině 90. let byla na vrcholu popularity v USA vlna „G-funku“ ze západního pobřeží s představiteli jako Dr. Dre či Snoop Doggy Dogg.\n\nExistuje taktéž mnoho DJ a sběratelů starých funkových desek, které vycházely jako 7 palcové singly.\n\nJedním z nejznámějších propagátorů funku v Česku je Roman Holý, který je frontmanem funkrockové skupiny J.A.R., která byla založena symbolicky 17. listopadu 1989. Před založením současné populární funkové skupiny Monkey Business v roce 1999, byl ideovým vůdcem hudebního projektu Sexy Dancers z roku 1998.\n\nMezi další skupiny, které u nás hrají funk či jeho stylové odnože, můžeme řadit například Sly Rabbits, Jedna ku jedný, Takin' Off či Gulo Čar.\n\n\n\n\n"}
{"id": "157150", "url": "https://cs.wikipedia.org/wiki?curid=157150", "title": "Praeter legem", "text": "Praeter legem\n\nChování \"\" je založeno na uplatnění zásady legální licence, podle níž je právně dovoleno vše, co není právem (resp. zákonem) zakázáno. Právní normy fyzickým a právnickým osobám mlčky dovolují i chování právně výslovně neupravené, které však nesmí být \"contra legem\" (proti zákonu) nebo \"in fraudem legis\" (obcházení zákona).\n\n"}
{"id": "157151", "url": "https://cs.wikipedia.org/wiki?curid=157151", "title": "Hleďsebe (Králický Sněžník)", "text": "Hleďsebe (Králický Sněžník)\n\nHleďsebe, neboli Výrovník ( , ), je hora v Malosněžnickém hřbetu pohoří Králický Sněžník. Polský název znamená v překladu výr velký, český asi vznikl překladem německého. Údaje o nadmořské výšce se značně liší, v různých mapách můžeme najít údaje 1175 m, 1180 m nebo 1190 m, podle vrstevnic v základní mapě 1:10 000 se zdá nejsprávnější ta nejvyšší hodnota. Vrchol leží na hranici s Polskem.\n\nHora leží na hlavním evropském rozvodí. Ze západních, polských svahů odtékají vody do řeky Kladská Nisa a jejích přítoků, např. potok Goworówka a tedy odtéká Baltského moře. Vody z východních svahů odvádějí pravostranné přítoky Moravy, jako je např. Hluboký potok a další a odtékají tedy do Černého moře.\n\nVrcholové partie hory jsou porostlé horskými třtinovými smrčinami. V nižších polohách jsou potenciální přirozenou vegetací horské acidofilní bučiny, jednalo by se o smíšené lesy s dominancí buku lesního, smrku ztepilého a jedle bělokoré. V současnosti jsou ale většinou přeměněny na kulturní smrčiny. I když je dnes většina hory zalesněna, najdeme zde i poměrně rozsáhlé bezlesé plochy, zpravidla se jedná o paseky vzniklé kalamitní těžbou hlavně díky imisím. Ty dnes často zarůstají mlazinami smrku, hlavně nad 1100 m je zde vysazován do plastových chráničů také jeřáb ptačí, v nižších polohách i buk lesní, na polské straně byla v minulosti vysazována také borovice kleč, která je v celém pohoří nepůvodní dřevinou.\n\nVe vrcholových partiích hory a okolí nejsou žádné stavby.\n\nOblast vrcholu hory leží už mimo Ptačí oblast Králický Sněžník, a ani není součástí NPR Králický Sněžník ani EVL Králický Sněžník.\n\n"}
{"id": "157157", "url": "https://cs.wikipedia.org/wiki?curid=157157", "title": "Lineární regrese", "text": "Lineární regrese\n\nLineární regrese je matematická metoda používaná pro proložení souboru bodů v grafu přímkou. O bodech reprezentujících měřená data se předpokládá, že jejich x-ové souřadnice jsou přesné, zatímco ypsilonové souřadnice mohou být zatíženy náhodnou chybou, přičemž předpokládáme, že závislost y na x lze graficky vyjádřit přímkou. Pokud měřené body proložíme přímkou, tak při odečítání z grafu bude mezi ypsilonovou hodnotou měřeného bodu a ypsilonovou hodnotou ležící na přímce odchylka. Podstatou lineární regrese je nalezení takové přímky, aby součet druhých mocnin těchto odchylek byl co nejmenší. Lineární regresi lze zobecnit i pro prokládání jinou funkcí než přímkou. Termín lineární regrese proto může označovat dvě částečně odlišné věci:\n\n\n\nHomoskedasticita (homogenita ve varianci) dat je běžným jevem. Avšak její předpoklad může vést k přecenění korelačního koeficientu. V jistých případech je tedy nutné uvážit heteroskedasticitu a použít váženou regresi.\n\nUvažujme funkční závislost: formula_8 \n\nSoučet čtverců pak bude vypadat takto:\n\nkde formula_4 jsou souřadnice aproximovaných bodů.\n\nAbychom našli minimum součtu (našli koeficienty formula_11, formula_12 tak, aby nalezená závislost vhodně aproximovala daná data), položíme obě parciální derivace součtu čtverců rovny nule:\n\nÚpravami obdržíme soustavu:\n\nLze ukázat, že matice této soustavy je regulární pro všechna formula_17, a má tedy právě jedno řešení. Obecně lze také ukázat, že v tomto bodě má součet čtverců minimum.\n\nJejím řešením pro konkrétní hodnoty formula_18 a formula_19 dostaneme konečně hledané hodnoty parametrů formula_11 a formula_12.\n\nPodobný postup lze aplikovat na jakýkoliv druh závislosti i více proměnných.\n\nPokud je každá hodnota zatížena jinou chybou formula_24 (např. měříme několika různými přístroji), je výhodné zahrnout i toto do aproximace. Označíme-li formula_25, potom dostáváme\n\nPokud je požadováno, aby přímka procházela počátkem, hledá se aproximace formula_28. Pro konstantu formula_11 lze odvodit následující vztah:\n\nMáme-li závislost formula_31 a hodnoty jsou zatíženy chybami formula_24, pak pro odhad parametru formula_11 platí formula_34 (je užito označení formula_35 a formula_24 značí chybu (směrodatnou odchylku) formula_37-tého měření).\n\nDále pro rozptyl parametru formula_11 platí formula_39.\n\nMatlab umožňuje použít funkci P = POLYFIT(X, Y, 1), kde poslední parametr 1 udává, že hledáme koeficienty polynomu prvního řádu. \n\nV Excelu a Calcu (LibreOffice a OpenOffice.org) lze koeficient \"a\" zjistit funkcí SLOPE(Y; X) a konstantu \"b\" funkcí INTERCEPT(Y; X) . Případně lze oba koeficienty zjistit maticově zadanou funkcí {=LINEST(Y;X)}. V českém Excelu se tato funkce nazývá LINREGRESE. \n\nV obecnějším případě je možné danými hodnotami formula_40, formula_41 proložit funkci formula_5 sestavenou jako lineární kombinaci formula_43 funkcí formula_6, kde formula_45 jsou libovolné (zpravidla lineárně nezávislé) funkce. Regrese se nazývá lineární, neboť funkční předpis formula_5 je lineární v proměnných formula_7, tedy v koeficientech, které podrobujeme regresi. Jinými slovy, úlohu lze formulovat algebraicky jako (lineární) metoda nejmenších čtverců.\n\nLineární regresí je tedy i výše popsané proložení bodů přímkou (formula_48, formula_49, formula_50), ale také parabolou (formula_51, formula_52, formula_53, formula_54) nebo obecným polynomem. Poznamenejme, že s proložením množiny bodů parabolou, resp. obecným polynomem se můžeme v literatuře setkat pod pojmem kvadratická, resp. polynomická (či polynomiální) regrese.\n\nKoeficienty formula_7 jsou vypočteny metodou nejmenších čtverců, tedy tak, aby součet druhých mocnin odchylek modelu od daných dat, tj. \n\nbyl minimální. \n\nPro koeficienty, které minimalizují výše uvedené kritérium formula_57, musí platit, že všechny první parciální derivace kritéria podle těchto koeficientů musí být rovny nule.\n\nDalšími úpravami se lze dostat k soustavě lineárních rovnic:\n\nKde jednotlivé prvky formula_60 a formula_61 znamenají:\n\nVýše uvedenou soustavu rovnic lze řešit některou z metod uvedených v článku Soustava lineárních rovnic.\n\nJiným způsobem, jak vypočítat hledané koeficienty, je sestavení přeurčené soustavy rovnic a její vyřešení, opět metodou nejmenších čtverců, ale poněkud odlišným postupem. Přeurčená soustava rovnic může vypadat následovně:\n\nHledané koeficienty, umístěné ve vektoru formula_66, lze, za předpokladu lineární nezávislosti sloupců matice formula_67, vyjádřit vztahem:\n\nMatlab umožňuje soustavu rovnic Ax=b řešit velmi snadno pomocí operátoru \\ (zpětné lomítko), tedy x = A \\ b. Ekvivalentní je funkce MLDIVIDE, tedy x = mldivide(A, b). \n\nV Excelu a Calcu (LibreOffice a OpenOffice.org) lze výše sestavenou přeurčenou soustavu rovnic řešit použitím maticové funkce {=LINEST(known_y's; known_x's; const)} (v českém Excelu LINREGRESE(pole_y; pole_x; b) ), kde první parametr known_y's (česky pole_y) je svislá oblast buněk obsahující složky vektoru b a druhý parametr known_x's (česky pole_x) je oblast obsahující prvky matice A. Výsledný vektor x se nachází ve vodorovné oblasti, přičemž jeho složky jsou umístěny v buňkách v opačném pořadí, tedy \"b\" je v buňce nejvíce vlevo a \"b\" je nejvíce vpravo. Třetí parametr const (česky b) musí být v tomto příkladu roven nule, správné použití tedy je: {=LINEST(b; A; 0)}.\n\nOvšem nejjednodušším způsobem odhadu parametrů metodou nejmenších čtverců je použití ekonometrického softwaru jako např. STATA, Gretl, Eviews nebo R, kde existují obecné příkazy pro jejich výpočet. Zároveň i tyto programy umožňují jednoduše testovat předpoklady daného modelu.\n\nNa lineární problém lze transformovat i aproximaci mocninnou funkcí formula_69 nebo aproximaci funkcí exponenciální formula_70.\n\nProblém, jak aproximovat původní data formula_71 křivkou formula_72 lze převést na podobný problém zlogaritmováním rovnice křivky.\n\npřičemž místo formula_74 lze psát formula_75.\n\nVznikl tak problém, jak aproximovat logaritmovaná původní data formula_77 přímkou formula_78, který již problémem není. Koeficient formula_11 v mocninné funkci lze z koeficientu formula_75 vypočítat jako formula_81.\n\nProblém, jak aproximovat původní data formula_71 křivkou formula_83 lze převést na podobný problém zlogaritmováním rovnice křivky.\n\npřičemž místo konstant formula_74 a formula_86 lze psát formula_75 a formula_88.\n\nNa rozdíl od aproximace mocninnou funkcí, stačí z původních dat logaritmovat pouze hodnoty formula_90 a řešit problém, jak aproximovat data formula_91 přímkou formula_92. Koeficienty formula_11 a formula_12 v exponenciální funkci lze z koeficientů formula_75 a formula_88 vypočítat jako formula_81, formula_98.\n\n\n"}
{"id": "157161", "url": "https://cs.wikipedia.org/wiki?curid=157161", "title": "Sídliště Košík", "text": "Sídliště Košík\n\nSídliště Košík z poloviny 80. let 20. století stojí na území Hostivaře v pražské městské části Praha 15, na návrší mezi Botičem a Košíkovským potokem, mezi starou zástavbou Hostivaře na severovýchodě a Jižním Městem na jihu.\n\nZahrnuje asi 20 bloků panelových domů. Od roku 2006 se v prostoru u ulice K Horkám stavěl rezidenční projekt Slunečný vršek, který je se sídlištěm propojen ve funkční celek. Na sídlišti je jen základní občanská vybavenost, především dvě nákupní střediska s restauracemi. V době vzniku zde byly dvě mateřské školy a jesle. Nyní zde zůstala jen jedna mateřská škola a ve zbylých budovách jsou z větší části zařízení pro seniory. Vedle sídliště, na okraji staré Hostivaře, stojí historický statek (původně tvrz) Toulcův dvůr, nyní Středisko ekologické výchovy hlavního města Prahy. Velkokapacitní škola, postavená současně se sídlištěm, je umístěna pod sídlištěm a Toulcovým dvorem (na severovýchod od něj), rovněž na okraji staré zástavby Hostivaře.\n\nCelek sídliště Košík a Slunečného vršku je urbanisticky značně oddělený od jiné zástavby. Na jižní straně je ohraničen ulicí K Horkám, k níž z jižní strany přiléhá starší vilová kolonie Na Košíku, svažující se k údolí Košíkovského potoka, za nímž navazuje komplex západní části hostivařského lesoparku. Ze severní a západní strany, směrem k sídlišti Spořilov i na sever k Práčím a Záběhlicím, v oblasti zvané Trojmezí, je sídliště obklopeno poli a Sady zahradnické mládeže. Tuto lokalitu chtěl vlastník pozemků zastavět a vyvolal jednání o změně územního plánu. Petici proti tomuto záměru podepsalo (podle údajů organizátorů) přes 16 000 lidí.\n\nJižně od sídliště prochází ulice K Horkám, hlavní spojnice Hostivaře s Chodovem. Ze severní strany sídliště obepíná sběrná obslužná komunikace Doupovská, kterou projíždějí hlavní autobusové linky určené k obsluze sídliště (linky 177 a noční 506 a 609, do 6. dubna 2007 linka 242, do 31. srpna 2009 linka 212), méně frekventovaná linka projíždí přímo po ulici k Horkám (linka 181, předtím od roku 1952 do června 2013 linka 122). Autobusy městské dopravy napojují sídliště především na stanici metra Skalka na lince A a stanici Opatov na lince C; existuje ale i přímé spojení s hostivařsko-malešickou průmyslovou oblastí. Noční autobusy byly na sídliště zavedeny 31. srpna 2008. Vnitřek sídliště je obsloužen sítí užších ulic, zčásti jednosměrných, sloužících i k parkování automobilů, na sídlišti se nachází i několik parkovacích ploch.\n\n"}
{"id": "157165", "url": "https://cs.wikipedia.org/wiki?curid=157165", "title": "Evropsky významná lokalita", "text": "Evropsky významná lokalita\n\nEvropsky významná lokalita (EVL) je druh chráněného území soustavy Natura 2000, které je vyhlášené k ochraně přírodních stanovišť, volně žijících živočichů a planě rostoucích rostlin podle směrnice Evropské komise o stanovištích (92/43/EHS) ze dne 21. května 1992 („směrnice o stanovištích“). Směrnice 92/43/EHS rozlišuje dva typy území, a to \"Site of Community Importance\" (\"SCI\"; \"lokalita významná pro Společenství\") a \"Special area of conservation\" (\"SAC\"; \"zvláštní oblast ochrany\"). Bez ohledu na toto rozlišení používá Česko pro oba typy území jednotný termín, a to \"evropsky významné lokality\" (\"EVL\").\n\nČeský národní seznam evropsky významných lokalit schválila vláda České republiky 22. prosince 2004 jako nařízení vlády. Na konci roku 2007 došlo nařízením č. 301/2007 Sb. k jeho změně a 5. října 2009 vláda na návrh ministra životního prostředí Ladislava Mika schválila doplnění seznamu naturových území o dalších 234 lokalit (nařízení č. 371/2009 Sb.). Na konci roku 2013 pak vláda vydala nové nařízení o stanovení národního seznamu evropsky významných lokalit, které dosavadní seznam plně nahradilo. V začátku roku 2016 byl tento seznam aktualizován. K 1. září 2016 bylo na území ČR zřízeno celkem 1 112 evropsky významných lokalit.\n\n"}
{"id": "157167", "url": "https://cs.wikipedia.org/wiki?curid=157167", "title": "Písně harfeníků", "text": "Písně harfeníků\n\nPísně harfeníků (někdy též uváděny jako písně hodokvasů) je moderní, v egyptologii užívané označení staroegyptského literárního žánru, součásti širšího proudu tzv. pesimistické literatury. Jsou známy především ze stěn hrobek, kde je doprovází vyobrazení harfeníka (odtud odvozen název). Předpokládá se, že skladby tohoto literárního okruhu, truchlící nad krátkostí a pomíjivostí života a nabádající proto k radostnému užívání všeho, co skýtá, byly zpívány při hostinách, zádušních slavnostech a každoročně se opakujících svátcích na vesetské nekropoli.\n\nNejstarší doposud známý doklad skladby tohoto žánru je zaznamenán na Harrisově papyru z doby 19. dynastie (kolem roku 1300 př. n. l.), název skladby však uvádí, že je přepisem textu z hrobky jednoho z panovníků rané 11. dynastie. Časové zařazení textu je proto nejisté: vyjadřuje sice postoje, které jsou v náznacích přítomny už ve starší egyptské literatuře, například v naučení vezíra Ptahhotepa z doby 5. dynastie, na druhou stranu Egypťané s oblibou posouvali dobu vzniku literárních textů do minulosti, aby jim dodali větší vážnosti.\n\nŽánr byl oblíben obzvláště v 19. a 20. dynastii, hojné množství dokladů pochází také z řecko-římské doby. Český egyptolog Zbyněk Žába se proto domníval, že latinské básnické rčení \"carpe diem\" je odvozeno právě z egyptské literární tradice.\n\nTexty písní obecně vyzývají posluchače, aby si užívali radostí pozemského života, protože existence života posmrtného je nejistá. To lze interpretovat dvěma rozdílnými způsoby: buď jako odmítnutí tradičních náboženských představ o posmrtném životě vůbec, nebo jen jako připomenutí živým, že o posmrtném životě nemohou s určitostí nic vědět, a proto se tím nemají jako neřešitelnou otázkou trápit a svou mysl mají zaměřit raději na jistotu života pozemského už proto, že jejich čas jednou stejně přijde.\n\nVětšina badatelů ovšem považuje za správnější interpretaci první a zdá se, že tak Písně harfeníků chápali i Egypťané samotní. Lze to dovodit ze skladby v hrobce Neferhotepa z doby panovníka Haremheba, v níž je řada ohlasů na skladby tohoto druhu. Zde jsou Písně harfeníků hodnoceny takto: \"„Slyšel jsem ony písně, jež jsou v hrobkách starých, co říkají s chválou života na zemi, znevažujíce zemi zemřelých. Proč to dělají zemi věčnosti?“\"\n\nUkázka textu:\n\n"}
{"id": "157171", "url": "https://cs.wikipedia.org/wiki?curid=157171", "title": "Spirála", "text": "Spirála\n\nSpirála je křivka, která obíhá pevně daný ústřední bod (\"pól spirály\") a přitom se od tohoto bodu soustavně vzdaluje. Formální matematická definice, která by zahrnovala všechny spirály, neexistuje (na rozdíl např. od kuželoseček).\n\nMezi důležité spirály patří:\n\n\n"}
{"id": "157172", "url": "https://cs.wikipedia.org/wiki?curid=157172", "title": "Archimédova spirála", "text": "Archimédova spirála\n\nArchimédova spirála je rovinná křivka (spirála), jejíž poloměr roste lineárně s velikostí úhlu.\n\nV polární soustavě souřadnic lze tuto spirálu zapsat rovnicí\n\nSpirálu je možno popsat jako trajektorii pohybu bodu, který se rovnoměrně posunuje po polopřímce od jejího počátku v bodě O, zatímco polopřímka se kolem bodu O rovnoměrně otáčí.\n\nPól spirály a počátek spirály jsou u Archimédovy spirály totožné.\n\nPaprsek vycházející z pólu spirály protíná spirálu v bodech, jejichž vzdálenosti od pólu tvoří aritmetickou posloupnost.\n\nVe svém spise \"O závitnicích\" (\"\") popisuje Archimédés vznik této křivky asi takto: „Otáčí-li se přímka v rovině stejnoměrnou rychlostí kolem svého počátku, který nehybným zůstává, a pohybuje-li se v ní zároveň, z počátku vycházeje, bod rychlostí též stejnoměrnou, opisuje bod tento závitnici.“\n\n"}
{"id": "157173", "url": "https://cs.wikipedia.org/wiki?curid=157173", "title": "Logaritmická spirála", "text": "Logaritmická spirála\n\nLogaritmická spirála je rovinná křivka (spirála), jejíž poloměr roste exponenciálně s velikostí úhlu.\n\nV polární soustavě souřadnic (formula_1) lze tuto spirálu zapsat rovnicí\n\nnebo ekvivalentně\n\nkde\n\nDůležitými body jsou \"pól\" a \"počátek\".\n\nPaprsek vycházející z pólu spirály protíná spirálu v bodech, jejichž vzdálenosti od pólu tvoří geometrickou posloupnost.\n\n\"Tečný úhel\" je definován jako úhel, který svírá pro daný bod spirály vektor poloměru s tečnou ve stejném bodě. Spojnice pólu spirály a libovolného jejího bodu protíná logaritmickou spirálu vždy pod stejným tečným úhlem. Proto se logaritmická spirála také nazývá ekviangulární (rovnoúhlá) spirála (René Descartes, 1638).\n\nDalší možné vyjadření rovnice logaritmické spirály získáme jednoduchou úpravou:\n\nZ tohoto vztahu také vznikl název „logaritmická spirála“.\n\nVýsledkem některých přírodních jevů jsou útvary, které se podobají logaritmickým spirálám. Zde je výčet několika příkladů:\n\n\n\n\n"}
{"id": "157174", "url": "https://cs.wikipedia.org/wiki?curid=157174", "title": "Hyperbolická spirála", "text": "Hyperbolická spirála\n\nHyperbolická spirála je rovinná křivka (spirála), jejíž zápis v polární soustavě souřadnic je\n\nSpirála začíná v nekonečné vzdálenosti od svého pólu, přibližuje se k pólu a ovíjí jej ve stále těsnějších smyčkách.\n\n"}
{"id": "157178", "url": "https://cs.wikipedia.org/wiki?curid=157178", "title": "Major League Baseball", "text": "Major League Baseball\n\nMajor League Baseball (zkratka MLB) je nejvyšší a plně profesionální baseballová liga v severní Americe. Často se stejným názvem označuje i organizace, která na chod této ligy dohlíží.\n\nMLB vznikla jako společná soutěž dvou profesionálních soutěží – \"National League\" a \"American League\". National League (NL) je starší a vznikla již v roce 1876. V roce 1901 vzniká konkurenční American League (AL). Až do smíru v roce 1903 si obě ligy konkurovaly a přebíraly hráče.\n\nToto rozdělení je dodnes patrné na organizační struktuře, kdy dva týmy ze stejného státu (v případě Los Angeles, New Yorku či Chicaga i ze stejných měst) patří do opačných „větví“ ligy.\n\nNejvýraznějším rozdílem mezi American League a National League je pozice suplujícího pálkaře (DH – designated hitter) v American League, který nahrazuje na pálce nadhazovače, ale nehraje obranu v poli. V National League musí na pálku i nadhazovač.\n\nZákladní část soutěže se hraje od dubna do září. Každý z 30 týmů v ní odehraje 162 zápasů rozdělených do jednotlivých sérií dvou a více utkání proti jednomu týmu. Standardně se nestává, že by týmy proti sobě odehrály pouze jedno utkání.\n\nAž do roku 1997 se v základní části nehrály meziligové zápasy (tzv. inter-league series) mezi účastníky American a National league. Týmy z opačné ligy se potkaly až případně ve World Series. Od roku 1997 se do rozpisu pravidelně přidávají i tyto inter-league series mezi týmy určité divize z AL proti určité divize z NL střídající se každý rok rotačním principem.\n\nDo Postseason, jak se nazývá playoff, postupuje celkem 10 týmů. 6 z nich jsou vítězové všech divizí, které doplní 4 nejlépe umístěné týmy (dva z každé ligy), které skončily na druhém či třetím místě místě a obdrží tzv \"wild card\", tedy divokou kartu.\n\nPlayoff American League a National League se hrají odděleně. První utkání se hraje na půdě lépe umístěného týmu po základní části. Nejprve se odehrají utkání držitelů wild-card na jeden vítězný zápas. Následují divizní serie na tři vítězná utkání a ligové finále (championship series), které se hrají na čtyři vítězná utkání.\n\nSvětová série nebo též World Series, je finále playoff ve kterém se utkávají vítězové playoff American League a National League.\n\nDo roku 2002 se střídala výhoda domácího prostředí prvního zápasu Svétové série mezi účastníky AL a NL, od roku 2002 až do roku 2016 získal výhodu domácího prostředí tým z ligy, která zvítězila v utkání hvězd. Od roku 2017 má výhodu domácího prostředí tým s lepšími výsledky v základní části.\n\nNásledující tabulka zachycuje dělení MLB na dvě ligy, z nichž každá má tři divize po pěti týmech. Stávající struktura ligy je neměnná od roku 2013, kdy se tým Houston Astros přesunul z National League do Americal League. V roce 1998 se přesunul z AL do NL tým Milwaukee Brewers. V rámci každé z lig bylo přesunů (do jiného města) více.\n\nAmerical League\nNational League\n\n\n"}
{"id": "157184", "url": "https://cs.wikipedia.org/wiki?curid=157184", "title": "Gerald Barry", "text": "Gerald Barry\n\nGerald Barry (* 28. dubna 1952 Clarecastle) je irský skladatel vážné hudby. Studoval v Corku a Vídni. Ve svém díle vychází z tradic opery v 18. století.\n\n\n\n"}
{"id": "157205", "url": "https://cs.wikipedia.org/wiki?curid=157205", "title": "Západ", "text": "Západ\n\nZápad je jedna ze světových stran. Na směrových růžicích a mapách se značí Z nebo W (z anglického \"west\", nebo německého \"der Westen\"). Zároveň je to směr, kterým zapadá slunce. V minulosti, za studené války, se směrem „na západ“ myslelo také na západní stranu železné opony.\n\nVýrazem „Západ“ se označuje také západní polovina Starého světa nebo prostor, který obývají národy, jež si osvojily západní kulturu; krajiny a kraje ležící západním směrem; viz také Dějiny západní filosofie.\n\nZápad a Východ tvoří půlkruhy orbis terrarum.\n\n\n"}
{"id": "157206", "url": "https://cs.wikipedia.org/wiki?curid=157206", "title": "Kukës", "text": "Kukës\n\nKukës (albánsky: \"Kukës\" nebo \"Kukësi\") je město ležící v severovýchodní části Albánii. Dle odhadů má okolo 16 000 obyvatel (2003). Město leží na severu Albánie blízko hranic s Kosovem. Na konci 90. let minulého století v období kosovského konfliktu přijalo 150 000 uprchlíků. V roce 2000 bylo z tohoto důvodu nominováno na Nobelovu cenu za mír.\n\n\n"}
{"id": "157214", "url": "https://cs.wikipedia.org/wiki?curid=157214", "title": "Snooker", "text": "Snooker\n\nSnooker je kulečníková hra. Její název je odvozen od označení jednoho druhu obtížné situace na stole (podrobněji v podkapitole \"Taktika a způsob hry\"). Nejpopulárnější je v zemích Commonwealthu a na Dálném východě.\n\nSnooker se hraje na stole o rozměrech 1,83 na 3,66 metru s patnácti červenými a jednou žlutou, zelenou, hnědou, modrou, růžovou, černou a bílou koulí, do které se hraje tágem. Proti sobě hrají vždy pouze dva soupeři. Zápas se hraje do doby, než některý z hráčů vyhraje smluvený počet partií – tzv. framů (anglicky \"frame\"). Na rozdíl od jiných sportů se však někdy využívá tradiční zápis, při kterém se v závorce uvádí maximální možný počet framů v zápase a nikoliv do kolika vítězných framů se hraje. Pokud se tedy hraje např. na pět vítězných framů, v zápise je uvedeno v závorce číslo 9.\n\nHráči hrají tágem vždy jen do bílé koule. Frame se zahajuje strkem z rozstřelového pole, které má tvar půlkruhu a nachází se na opačné straně stolu než červené koule. Když hráč přichází ke stolu, začíná svůj náběh (angl. \"break\"), má povinnost trefit bílou koulí vždy nejméně bodovanou kouli na stole, většinou tedy kouli červenou. Pokud hráč červenou svým strkem potopí (trefí do kapsy), pokračuje dále na některou kouli jiné barvy (tzv. barevnou kouli), kterou si vybere. Taková barevná koule se po potopení vrací zpátky na stůl na bod, který jí přísluší v základním rozestavení (je-li její bod obsazen, vrací se na jiný volný bod; jsou-li všechny body obsazeny, vrací se co nejblíže svému počátečnímu bodu), a hráč musí hrát opět na červenou, dokud je některá červená koule ještě na stole. Červené koule vždy zůstávají v kapsách. V případě, že hráč svým strkem kouli regulérně nepotopí, končí jeho náběh, opouští stůl a na řadě je jeho soupeř. Pokud hráči při pokusu o potopení některé koule spadne do kapsy ještě koule jiná, jedná se o chybu (viz dále). Výjimkou je pouze potopení dvou a více červených koulí při strku na červenou. V takovém případě dostane bod za každou potopenou červenou a pokračuje standardně hrou na jednu barevnou. Oběma hráčům se za potopené koule počítají body, a to následovně:\n\nVe chvíli, kdy některý z hráčů potopí poslední červenou kouli, má právo hrát ještě na jednu barevnou, která se v případě potopení do kapsy vrací na stůl. Od té doby už se barevné koule na stůl nevrací a následuje fáze hry zvaná \"barevná dohrávka\". Hráči musí hrát vždy na nejméně bodovanou kouli na stole (tedy v pořadí žlutá, zelená, hnědá, modrá, růžová, černá). Frame končí v okamžiku, kdy jsou potopeny všechny koule nebo když na stole zbývá jen koule černá a bodový rozdíl mezi hráči je větší než 7. Dalším možným způsobem ukončení partie je vzdání partie jedním z hráčů. Vítězem je hráč, který získal větší počet bodů, resp. ten, který se nevzdal.\n\nKe zvláštnímu způsobu zakončení framu dochází v situaci, kdy po potopení poslední černé koule je bodové skóre hráčů nerozhodné. Pak dochází k tzv. přenastavení černé koule a hráči se střídají do doby, kdy jeden z nich černou kouli regulérně potopí nebo naopak fauluje.\n\nPokud je situace na stole taková, že se hraje na jistotu, žádný z hráčů nemá odvahu k těžšímu strku, pozice zůstává delší dobu přibližně stejná a bodový rozdíl mezi hráči není výrazný, mohou se domluvit na přenastavení framu; současně se vynulují dosud získané body ve framu.\n\nKdyž se hráč dopustí chyby (faulu), jeho soupeři se přičte určitý počet bodů – standardně čtyři. Při hře na barevnou kouli vyšší hodnoty než čtyři se přičítá bodová hodnota dané koule. To platí i v případě, že hráč hraje na červenou kouli, ale jako první zasáhne některou barevnou. Chybou je také potopení bílé koule, potopení jiné koule (pokud se hraje na červenou, není chybou potopení více červených koulí zároveň, hráč se však zbytečně připravuje o body za barevné koule), pád koule ze stolu, dotek koule oděvu nebo tělem, dotek jiné koule tágem apod.\n\nV případě faulu jednoho soupeře má jeho protihráč vždy možnost vybrat si ze dvou pokračování: buď bude sám hrát z pozice vzniklé na stole, nebo nechá z této pozice hrát znovu soupeře. Zvláštním případem je tzv. \"foul and the miss\", při kterém může požádat rozhodčího o přenastavení pozice do stavu před strkem a chybující hráč svůj strk opakuje. \"Foul and the miss\" se nehlásí, pokud chybuje vedoucí hráč v situaci, kdy bodový rozdíl je větší než počet bodů, které na stole zbývají, a prohrávající hráč tak potřebuje získat body za chyby soupeře. Po potopení bíle koule má soupeř možnost ji umístit kamkoliv do rozstřelového pole.\n\nPokud po soupeřově faulu nevidí hráč z obou stran na žádnou kouli, kterou může podle pravidel hrát, je hlášen \"free ball\" a hráč může některou z barevných koulí odehrát, jako by byla červená (tedy za 1 bod, s tím rozdílem, že se tato náhradní koule po případném potopení vrací na stůl), a po ní ještě barevnou.\n\nV případě, že se hráč opakovaně dopouští faulu, aniž by pozice na stole hru s faulem vynucovala (typicky např. při hře na jistotu, kdy hráč na některou kouli vidí a přesto hraje z taktických důvodů o mantinel), může být po předchozím varování od rozhodčího vítězství ve framu přiřknuto soupeři.\n\nVzhledem k velkým rozměrům stolu a zaoblení mantinelů u kapes je potápění koulí ve snookeru velmi obtížné. Z toho důvodu se často hrají tzv. strky na jistotu (angl. \"safety shot\"), kdy hráč zamýšlí nikoli potopit kouli do díry, ale zahrát tak, aby po skončení strku měl jeho protihráč co nejvíce znesnadněnou pozici a byl tak donucen hrát obtížný strk a dopustit se chyby. Z tohoto způsobu hry vznikl i název hry – \"snooker\", který označuje pozici, kdy hráč, který je na řadě, nemá přímo volnou cestu na kouli, kterou musí zasáhnout, a je tak nucen hrát jiným způsobem (o mantinel nebo obloučkem).\n\nPokud hráč, který je právě u stolu, odehraje kouli a situace skončí tím, že bílá se dotýká s kteroukoliv jinou koulí, je hlášen rozhodčím \"touching ball\". Pokud je koule červená a hráč musí v danou chvíli červené hrát, tato koule se hrát nesmí a standardně se hráč snaží o tzv. snooker, tedy skrytí bílé za barevné pro ztížení situace protihráči. Stejně je to i u barevných koulí, dotýkající se barva se nesmí hrát a také se praktikuje snooker.\n\nVzhledem k vysoké obtížnosti potápění koulí se do statistik zaznamenávají i bodově vysoké náběhy (\"breaky\") jednotlivých hráčů. Uvádí se jednak náběhy větší než 50 bodů a poté náběhy větší než 100 bodů – tzv. \"century breaks\". Maximálním možným náběhem je 147 bodů (tzn. všech 15 červených koulí je zkombinováno pouze s černou koulí a poté jsou úspěšně potopeny i zbylé barevné koule). Teoreticky je možné zahrát až 155 bodů, pokud náběh začíná po chybě soupeře tzv. \"free ballem\", ale jako maximum se většinou udává 147, neboť to lze zahrát vždy i bez „pomoci“ soupeře v podobě faulu. V turnajích se vedle ocenění za celkové umístění zpravidla vypisuje i cena za nejvyšší náběh. Maximální náběh (tedy 147, případně 155) je většinou oceněn ještě zvlášť (např. při mistrovství světa za něj odměna činí 147 tisíc liber oproti 10 tisícům liber za běžný nejvyšší náběh).\n\nK 31. srpnu 2008 měl nejvíce \"century breaks\" na svém kontě Stephen Hendry (718). Více než jeden maximální náběh dokázalo během kariéry zahrát 9 hráčů, nejvíce pak Ronnie O'Sullivan (15) a Stephen Hendry (11). Celkový počet zahraných 147 v historii je pak 69.\n\nO snookeru se často hovoří jako o hře gentlemanů. Je totiž obvyklé, že hráči, ačkoli jsou ve hře soupeři, se sami přiznají k vlastní chybě, i když si jí rozhodčí nevšimne (například se částí tága při tempování dotkne jiné koule než bílé).\n\n\nVětšina bodovaných turnajů se odehrává ve Velké Británii, poněvadž většina hráčů odtamtud pochází.\n\nPodle bodů získaných za umístění v bodovaných turnajích se po skončení sezóny sestaví žebříček hráčů (v žebříčku jsou započítány body za poslední dvě sezóny), který je rozhodující pro nasazování hráčů do turnajů.\n\n\n\n"}
{"id": "157215", "url": "https://cs.wikipedia.org/wiki?curid=157215", "title": "Texas (rozcestník)", "text": "Texas (rozcestník)\n\nSlovo Texas má několik významů:\n\n\n"}
{"id": "157219", "url": "https://cs.wikipedia.org/wiki?curid=157219", "title": "Willem II Tilburg", "text": "Willem II Tilburg\n\nWillem II Tilburg je nizozemský fotbalový klub, který byl založen 12. srpna 1896 jako \"Tilburgia\". 12. ledna 1898 byl přejmenován na \"Willem II\" podle nizozemského krále Viléma II.\nDresy týmu jsou červeno-modro-bíle svisle pruhované.\n\nDomácí zápasy hraje tento tým na stadionu, který opět nese jméno po bývalém nizozemském panovníkovi. Stadion byl otevřen 31. května 1995 a má kapacitu 14 700 diváků. Průměrná návštěva v sezóně 2004/05 byla 12 500 diváků.\nTilburg získal tři tituly nizozemského mistra, a to v letech 1916, 1952 a 1955. Národní pohár získal dvakrát v letech 1944 a 1963. V letech 1987, 1990 a 1990 byl tento tým zvolen jako nejlepší klub roku.\n\nV roce 1999 získal 2. místo v nizozemské lize Eredivisie, a zajistil si tak účast v Lize mistrů.\n\n"}
{"id": "157223", "url": "https://cs.wikipedia.org/wiki?curid=157223", "title": "Günter Behnisch", "text": "Günter Behnisch\n\nGünter Behnisch (12. června 1922, Drážďany – 12. července 2010, Stuttgart) byl německý architekt a profesor. Behnisch patřil mezi renomované německé architekty. Je řazen k dekonstruktivismu a organické architektuře. \n\nByl mimo jiné tvůrcem unikátního olympijského stadionu v Mnichově (viz též Letní olympijské hry 1972). V roce 1981 obdržel od Mezinárodní unie architektů (UIA) prestižní Cenu Augusta Perreta. Mezi další významné projekty patří jen krátce fungující německý parlament v Bonnu nebo např. Akademie výtvarných umění v Berlíně. Zemřel 12. července 2010, příčinou smrti bylo stáří.\n\n"}
{"id": "157225", "url": "https://cs.wikipedia.org/wiki?curid=157225", "title": "Ernst vom Rath", "text": "Ernst vom Rath\n\nErnst Eduard vom Rath (3. června 1909 Frankfurt nad Mohanem – 9. listopadu 1938 Paříž) byl německý diplomat.\n\nErnst vom Rath se narodil ve Frankfurtu nad Mohanem v aristokratické rodině jako syn vysokého úředníka Gustava vom Rath.\n\nNavštěvoval školu v Breslau a později studoval práva v Bonnu, Mnichově a Königsbergu. Svá studia ukončil v roce 1932, téhož roku se stal členem NSDAP a začal pracovat jako kariérní diplomat. Od roku 1934 byl členem SA. \n\nOd roku 1935, po působení v Bukurešti, pracoval na německém velvyslanectví v Paříži.\n\n7. listopadu 1938 na něj spáchal atentát židovský mladík Herschel Grynszpan pěti střelami, které vom Rathovi poškodily slezinu, žaludek a slinivku. Adolf Hitler osobně vyslal dva své nejlepší lékaře, Karla Brandta a chirurga Georga Magnuse do Paříže, aby se pokusili vom Rathův život zachránit. Několik hodin před smrtí vom Ratha, který na vyslanectví působil jako mladší důstojník, povýšil Hitler do funkce \"Gesandtschaftsrat\" I. třídy. Ernst vom Rath zemřel na následky střelných poranění 9. listopadu v 17:30. Jeho smrt byla bezprostřední záminkou takzvané Křišťálové noci, která začala několik hodin po jeho smrtí.\n\nVom Rathovi se 17. listopadu 1938 dostalo v Düsseldorfu státního pohřbu, kterého se účastnil Adolf Hitler a ministr zahraničí Joachim von Ribbentrop. Německo incident využilo a zveřejnilo, že Židé ve válce s Německem „vypálili první výstřel“; ve své smuteční řeči Ribbentrop prohlásil: „Rozumíme výzvě a my ji přijímáme“.\n\nAmerická novinářka Dorothy Thompsonová o události v rádiu NBC široce informovala a získala finanční prostředky na obhajobu Grynszpana ve procesu, který se ale nikdy nekonal. \n"}
{"id": "157236", "url": "https://cs.wikipedia.org/wiki?curid=157236", "title": "Konoid", "text": "Konoid\n\nKonoid je přímková plocha, která je určena dvěma řídícími křivkami a rovinou. Plocha je tvořena přímkami, které protínají obě řídící křivky a jsou rovnoběžné s řídící rovinou. \nPříkladem konoidu je spirálové schodiště (řídící křivky jsou šroubovice a její osa. Řídící rovina je kolmá k této ose). Dalším příkladem je vnitřek překapávače kávy, kde řídící křivky jsou kružnice a přímka. Řídící rovina je kolmá k této přímce. Konoid se používá ve stavební praxi např. jako část střechy apod.\n\n"}
{"id": "157240", "url": "https://cs.wikipedia.org/wiki?curid=157240", "title": "Jacobus de Voragine", "text": "Jacobus de Voragine\n\nJacobus (Jakub) de Voragine (kolem roku 1230 ve Voragine (nyní Varazze, Janov) – 13. červenec 1298, Janov, byl arcibiskup a kronikář a jeden z největších středověkých spisovatelů.\n\nJe autorem souboru legend o církevních světcích s názvem \"Legenda aurea (Zlaté čtení, původně se jmenovalo Legenda sanctorum = čtení o svatých)\", kde je srozumitelnou formou popsán život světců od prosince do listopadu (od Adventu po závěr církevního roku). Toto dílo bylo zachováno ve stovkách rukopisů. V knize je zde také nejznámější životopis patrona rytířů sv. Jiřího. Tento kodex byl přeložen do všech tehdejších jazyků, aby byl srozumitelný širším vrstvám obyvatel. Podle kodexu byly malovány obrazy světců a vytvářeny jejich sochy.\n\nJacobus se stal v roce 1244 dominikánským mnichem a studoval zřejmě v Paříži, Kolíně a Bologni. Arcibiskupem v Janově byl od roku 1292 až do své smrti r. 1298. Jako světec byl ctěn ihned po své smrti a v roce 1299 mu byla postavena socha se svatozáří. Jakub byl blahořečen v roce 1816 papežem Piem VII., oficiálně svatořečen dosud patrně nebyl.\n"}
{"id": "157261", "url": "https://cs.wikipedia.org/wiki?curid=157261", "title": "Otto Skorzeny", "text": "Otto Skorzeny\n\nOtto Skorzeny (12. června 1908 Vídeň – 5. července 1975 Madrid) byl SS standartenführer Waffen-SS za druhé světové války. Také byl znám svou účastí při osvobození italského vůdce Benita Mussoliniho ze zajetí.\n\nPůvodem Rakušan, který pocházel ze středostavovské rodiny. Jako buršák se věnoval mensuře, při jednom ze zápasů utržil jizvu na tváři, která mu již zůstala. Vystudoval technickou univerzitu a po studiích si založil soukromou firmu. Protože neuspěl v žádostech o službu v letectvu, přihlásil se do jednotek Waffen SS, kde byl zařazen nejprve k divizi SS Leibstandarte, později k Das Reich. Byl raněn na východní frontě a posléze pracoval v pomocných jednotkách. Avšak v roce 1943 se chopil příležitosti, kterou mu nabídl Adolf Hitler. Jednalo se o provedení riskantní operace, kterou bylo vysvobození italského duceho Benita Mussoliniho ze zajetí. V září 1944 zorganizoval v Budapešti převrat (Operace Panzerfaust), který znamenal pokračování války Maďarska proti Sovětskému svazu. Koncem roku 1944 zorganizoval záškodnickou akci v Ardenách, při nichž němečtí vojáci v amerických uniformách tajně přešli frontu, obraceli směrové tabule a přerušovali spojení. Další akce, kterou mělo být obsazení a zlikvidování mostu u Remagenu, mu však nevyšla.\n\nOtto Skorzeny byl koncem roku 1944 pověřen vybudování tzv. Stíhacích svazů SS (SS-Jagdverbänd). Tyto speciální oddíly měly provádět protipartyzánské akce nebo za frontou uskutečňovat různé sabotážní akce.\n\nPo válce se dostal Skorzeny do amerického zajetí. 26. ledna 1948 na něj vydal krajský soud v Uherském Hradišti zatykač pod číslem 7372, na jehož základě byla podána oficiální žádost o jeho vydání u komise OSN pro válečné zločiny. Skorzeny však v červenci 1948 z amerického zajateckého tábora uprchl do Španělska a od té chvíle byl na útěku. Dle některých pramenů mu v útěku měla pomoci zpravodajská služba USA. Poté pracoval pro egyptskou a argentinskou vládu. V době studené války, kdy bylo zastaveno vydávání osob mezi Východem a Západem, se již volně pohyboval i po Evropě.\n\nDle izraelské listu Ha'arec pracoval roku 1962 pro izraelskou tajnou službu Mosad, pro niž měl zavraždit německého raketového experta Heinze Kruga. Zemřel 7. července 1975, pochován je ve Vídni.\n\nItalský král sesadil 25. července 1943 Mussoliniho z postu ministerského předsedy a nechal ho uvěznit. Hitler vybral ze skupiny mladých, dynamických důstojníků armády, Luftwaffe a SS muže, který měl provést záchrannou akci. Tím vyvoleným byl Sturmbannführer Skorzeny z SS. S pomocí dvaceti parašutistů Luftwaffe a vybavení, které zahrnovalo výbušniny, rajský plyn a padělané britské bankovky, přiletěl na letiště v Pratica di Mare, jižně od Říma, kam už dříve dorazilo padesát mužů Skorzenyho oddílu. Z rádiových depeší zachycených německými spojaři bylo brzy možné určit oblast, kde je Duce zadržován. Průzkum zjistil, že je to v Gran Sassu, ve velkém hotelu, který se jmenoval Campo Imperatore. Stál na vrcholku horského štítu a byl dostupný pouze prostřednictvím lanové dráhy. Skorzenyho bojový plán předem vyloučil frontální útok vedený z údolí na vrchol Gran Sasso. Jedinou možností bylo přistát kluzákem na vrcholu a současně obsadit stanici lanovky v údolí, a zabránit tak příchodu italských posil.\n\n12. září ve 12.30 hodin vzlétlo z Pratica di Mare dvanáct plně obsazených kluzáků DFS 230. Čtyři z nich se odpoutaly mimo trasu a nepodařilo se jim dosáhnout cílového prostoru. Byla to znepokojivá ztráta, ale to horší teprve mělo přijít. V okamžiku, kdy kluzáky nasadily na přistání, Skorzeny uviděl, že místo přistání, které vybral na základě leteckých fotografií, není rozlehlou alpskou loukou, ale malým, trojúhelníkovitým kouskem prudce svažité plochy, snad sjezdovky, která končila na hraně srázu. Kluzáky musely přistát těsně u hotelu. Skorzenyho kluzák zastavil pouhých patnáct nebo dvacet metrů od hotelového vchodu. Sturmbannführer Otto Skorzeny vyběhl do svahu a potom do haly, kde vyřadil z činnosti vysílačku. Hned nato Duceho vyhledal a osvobodil ho. Od přistání do osvobození uplynuly necelé čtyři minuty.\n\nDalším krokem, který musel následovat, bylo dopravit fašistického vůdce do Hitlerova hlavního stanu. Nikdo dosud nedokázal uspokojivě vysvětlit, proč Skorzeny nevyužil lanovky a nenechal se svézt do údolí, odkud mohl zorganizovat rychlou motorizovanou kolonu, která by je odvezla na letiště. Místo toho následovalo okázalé gesto, jež lze považovat za mistrovský propagandistický výkon: výhrůžkami donutil pilota lehkého dvoumístného Fieseler Storchu Hauptmanna Gerlacha, aby jej vzal na palubu spolu s Mussolinim, navzdory výslednému přetížení stroje. Nebezpečí, které start z malé louky představoval, se ještě zvýšilo tím, že Skorzeny chtěl Mussoliniho za každou cenu doprovázet. Storch však nebyl na takovou zátěž stavěn. Pilot poukazoval na tento fakt i na to, jak krátká je rozjezdová dráha, avšak důstojník SS byl neoblomný. Muži nastoupili do letadla. Pilot vytočil motor na maximum a náhle odbrzdil kola. Letadlo vyrazilo vpřed po kamenité louce, překonalo okraj srázu a zmizelo z dohledu. Po několik hrozivých okamžiků padal lehký stroj do údolí, ale potom pilot získal nad letadlem kontrolu a zanedlouho přistál na letišti v Pratica di Mare.\n\nMussolini odtud odlétl, stále v doprovodu Skorzenyho, do Vídně (zde byl Skorzeny na Hitlerův telefonický pokyn vyznamenán Rytířským křížem) a další den potom dále do Hitlerova hlavního stanu.\n\nOdbornou a hloubkovou sondu do této oblasti vnáší publikace od majora Ralph P.Ganis - \"The Skorzeny Papers: Evidence for the Plot to Kill JFK\". Autorem provedená pětiletá studie naznačuje, že tento vztah zpravodajských služeb USA a Skorzeny byl hlubší, než se doposud předpokládalo. Má se jednat o pravdivý příběh Otto Skorzeny na jeho tmavé cestě do Dallasu v roli poradce, obchodníka se zbraněmi ...odhaluje neuvěřitelná a nezpochybnitelná spojení s lidmi a událostmi, které vedly k zavraždění prezidenta Johna F.Kennedyho (JFK). \n\nIzraelský zpravodajsko-bezpečnostní magazím \"Matara\" uveřejnil v roce 1989 článek, ve kterém bylo uvedeno, že Skorzeny byl naverbován Mossadem v roce 1963, aby získal informace o německém vědci, který pracoval na egyptském projektu vývoje raket proti Izraeli. Následně izraelský deník \"Yedioth Ahronot\" sdělil, že tuto informaci jim potvrdil zdroj z Mossadu. Bývalý vedoucí příslušník Mossadu Isser Harel potvrdil příběh, že bývalý nacista byl naverbován za účelem špionáže proti arabským zemím.\n\nIan Black a Benny Morris napsali 1991, že Skorzeny nemusel vědět pro koho pracuje. Na druhé straně 2010 Tom Segev ve své publikované biografii o Simonu Wiesenthalovi uvedl, že Skorzeny nabídl pomoc, pokud Wiesenthal Skorzenyho odstraní ze seznamu hledaných válečných zločinců. Wiesenthal odmítl, a Skorzeny přesto nakonec souhlasil s tím, že pomůže. Segev uvedl jako hlavní zdroj agenta Mossadu Rafi Meidana, kterému Segev přiřadil primární roli v naverbování Skorzeny. Další detaily tohoto příběhu byly publikovány v roce 2016 autory Yossi Melmanem a Danem Ravivem. Mossad měl zahájit plány na zabití Skorzenyho, ale Isser Harel rozhodl, aby ho namísto toho naverbovali jako muže, který bude mít možnost zasáhnout nacisty, kteří poskytovali vojenskou pomoc Egyptu. Naverbován měl být v r. 1962 a měl pracovat s Avrahamem Ahituvem a Rafi Eitanem. Jiné nejmenované zdroje uvádí, že Skorzeny byl naverbován ve Španělsku ve svém domě, kdy očekával, že bude zavražděn. Po zaškolení v zařízení Mossadu v Izraeli měl provést zavraždění německého raketového vědce Heinze Krugera, který pracoval pro egyptskou vládu a měl vyhotovit dopisní bomby, které zabily 5 Egypťanů v egyptském vojenském zařízení na výrobu raket známém pod označením Factory 333. Poskytl údajně jména a adresy německých vědců, kteří pracovali pro Egypt a jména předních evropských společností, kteří dodávali Egypt vojenská zařízení. Žádný zdroj nevysvětlil motivy Skorzenyho spolupráce s Mossadem, ale je možné, že to bylo dobrodružství, intriky, stejně jako obavy, že bude Mossadem zavražděn. V článku, který se objevil v \"Der Spiegel\" z 22.ledna 2018 byly uvedeny pochybnosti, že by Skorzeny mohl za smrt Kruga. Uvádělo se zde, že tím, kdo dal rozkaz k zavraždění byl šéf Mossadu Isser Harel.\n\nTřebaže je Skorzeny spojován hlavně se záchranou Mussoliniho a s využitím německých vojáků hovořících americkou angličtinou během bitvy v Ardenách, byl tento muž rovněž odpovědný za udržení loajality maďarské vlády vůči Hitlerovi. Dosáhl toho jednoduchým trikem – obsadil budovu, v níž měli své kanceláře maďarští ministři. Skorzeny byl znám jako „nejnebezpečnější muž Evropy“, ne však pro to, čeho dosáhl, ale pro to, čeho by dosáhnout mohl.\n\n\n"}
{"id": "157262", "url": "https://cs.wikipedia.org/wiki?curid=157262", "title": "Walther von der Vogelweide", "text": "Walther von der Vogelweide\n\nWalther von der Vogelweide (cca 1170 Bavorsko nebo Rakousko – cca 1230 Würzburg) byl německy píšící lyrický básník a jedna z největších postav německého minnesangu.\n\nPočátky jeho básnické tvorby spadají do doby vlády rakouského vévody Fridricha I., kdy se Walther dle svých vlastních slov „naučil zpívat a vyprávět“. Jeho socha se nachází v Bolzanu, Duchcově, pomník v České Lípě a v mnoha dalších městech.\n\nZachovalo se okolo 500 strof básní a písní. Autor si sám skládal melodie, do dnešní doby se však zachoval zápis pouze jedné z nich – Palästinalied.\n\n\n"}
{"id": "157271", "url": "https://cs.wikipedia.org/wiki?curid=157271", "title": "Wolfram von Eschenbach", "text": "Wolfram von Eschenbach\n\nWolfram von Eschenbach (asi 1170 - asi 1220) byl německý rytíř, básník a minnesängr. Je řazen mezi největší epické básníky své doby, ale věnoval se i poezii lyrické.\n\nO jeho životě se ví jen velmi málo, podle jména se usuzuje, že se narodil v bavorském Obereschenbachu v Ansbachu (nyní Wolframs-Eschenbach). Pocházel z drobné šlechty, žil jako rytíř, pobýval u šlechtických příznivců ve středním Německu a ve Štýrsku, delší dobu žil na Wartburgu. Svým dílem \"Parzival\" se stal vrcholným představitelem německého dvorského eposu.\nWolframův epos se stal předlohou oper Richarda Wagnera \"Lohengrin\" (jde o Parzivalova syna) a \"Parsifal\". Ve Wagnerově opeře \"Tannhäuser\" Wolfram von Eschenbach přímo vystupuje.\n\n"}
{"id": "157273", "url": "https://cs.wikipedia.org/wiki?curid=157273", "title": "TRNA", "text": "TRNA\n\ntRNA neboli transferová RNA je druh RNA v buňce, která se podílí na proteosyntéze tím, že připojuje specifickou aminokyselinu do rostoucího polypeptidového řetězce při translaci. Tím dochází k překladu sekvence nukleotidů v nukleových kyselinách do sekvence aminokyselin v proteinech. Každá aminokyselina má minimálně jednu tRNA. tRNA je složena zhruba z 80 nukleotidů; při posttranskripčních úpravách dochází k modifikaci kolem 17 % bází tRNA.\n\ntRNA má primární strukturu (danou sekvencí nukleotidů), sekundární strukturu (danou interakcemi mezi jednotlivými částmi molekuly tRNA) a terciární strukturu (což je trojrozměrné uspořádání molekuly tRNA).\n\n\"Sekundární struktura\" tRNA je poměrně složitá, vedle klasického párování bází umožňuje i newatsonovsky-crickovské párování bází, tzv. kolísavé párování bází. Při zploštění molekuly má sekundární struktura tRNA typický vzhled trojlístku s několika charakteristickými oblastmi - tzv. rameny (či smyčkami):\n\n\"Akceptorové rameno\" končí sekvencí -CCA, na které je přichycena díky enzymu aminoacyl-tRNA syntetáze příslušná aminokyselina. Dále je přítomno \"TΨC rameno\" mezi nukleotidy 49-65, variabilní \"extra rameno\" mezi nukleotidy 44-47, \"D rameno\" mezi nukleotidy 9-25 a \"antikodonové rameno\" mezi nukleotidy 27-43 nesoucí antikodon na pozici 34-36, přičemž kodon se přikládá v opačném směru, takže první písmeno antikodonu je na nukleotidu č. 36.\n\n\"Terciární struktura\" všech tRNA připomíná písmeno \"L\" a tato trojrozměrná struktura je nutná k tomu, aby tRNA mohla nasednout do A a P místa na ribosomu.\n\n"}
{"id": "157279", "url": "https://cs.wikipedia.org/wiki?curid=157279", "title": "Atlanta Braves", "text": "Atlanta Braves\n\nAtlanta Braves je profesionální baseballový klub z Major League Baseball, patřící do východní divize \"National League\".\n\nZa svou historii se tento klub několikrát stěhoval a měnil jméno:\n\nBraves mají na svém kontě devět vítězství v \"National League\". Třikrát dokázali zvítězit také ve Světové sérii:\n"}
{"id": "157286", "url": "https://cs.wikipedia.org/wiki?curid=157286", "title": "Organisation Consul", "text": "Organisation Consul\n\nOrganisation Consul byla německá teroristická organizace, která působila v Německu v době počátku Výmarské republiky.\n\nČlenové Organisation Consul se hlásili k antisemitismu, k extrémnímu německému nacionalismu a odmítali Versailleskou smlouvu. Organisation Consul založil Hermann Ehrhardt a jejím členem byl kupříkladu i pozdější německý spisovatel Ernst von Salomon.\n\nOrganizace byla zodpovědná za řadu politicky motivovaných atentátů, připisovány jsou jí například atentáty na Walthera Rathenau, Matthiase Erzbergera či Philippa Scheidemanna.\n"}
{"id": "157288", "url": "https://cs.wikipedia.org/wiki?curid=157288", "title": "Miami Marlins", "text": "Miami Marlins\n\nMiami Marlins je profesionální baseballový klub z Major League Baseball, patřící do východní divize \"National League\". Založen byl v roce 1993. Do roku 2011 působil pod názvem Florida Marlins.\n\nAčkoliv se jedná o relativně mladý klub (založený v roce 1993), dokázal již dvakrát zvítězit v \"National League\" (v letech 1997 a 2003). Obě tato vítězství pak dokázali Marlins proměnit i ve vítězství ve Světové sérii.\n"}
{"id": "157291", "url": "https://cs.wikipedia.org/wiki?curid=157291", "title": "Nexuiz", "text": "Nexuiz\n\nNexuiz je open source first-person shooter od Alientrap Software. Verze 1.0 byla vydána 31. května 2005, aktuální verze 2.3 vyšla 31. května 2007. Nexuiz používá engine DarkPlaces, což je značně upravený Quake engine.,\n\nNexuiz se snaží vrátit ke kořenům deathmatche rychlým tempem hry a vyváženými zbraněmi. V aktuální verzi je 9 zbraní a 24 oficiálních map a 15 modelů hráče.\n\nI když se Nexuiz nesnaží být graficky na výši, obsahuje řadu efektů jako korony, blooming, dynamické světla a stíny, shadery OpenGL 2.0, offset mapping a HDR rendering. Efekty lze samozřejmě pro starší hardware vypnout.\n\nNexuiz se zaměřuje na hru více hráčů, ale nabízí i hru jednoho hráče proti botům. Také podporuje většinu modifikací pro Quake, i když s různou funkčností.\n\n\n"}
{"id": "157292", "url": "https://cs.wikipedia.org/wiki?curid=157292", "title": "New York Mets", "text": "New York Mets\n\nNew York Mets je profesionální baseballový klub v Major League Baseball, hrající východní divizi \"National League\".\n\nZa svou historii klub \"National League\" celkem pětkrát vyhrál (v letech 1969, 1973, 1986, 2000 a 2015), z toho dvakrát i následnou Světovou sérii (1969 a 1986).\n\nPoté, co týmy New York Giants a Brooklyn Dodgers (dnes San Francisco Giants, resp. Los Angeles Dodgers) koncem padesátých let minulého století opustily New York, nebyl zde jediný tým, který by se účastnil v MLB její \"národní části\" (National League). To se změnilo právě založením New York Mets roku 1962.\nPrvní dvě sezóny vzal tým z Queens za vděk pro svá domácí utkání stařičkým stadiónem Polo Grounds. Vlastního stadiónu se Mets dočkali v roce 1964, kdy byla dokončena stavba Shea Stadium - pojmenován podle Williama Shea - muže, který se výrazným způsobem zasadil o navrácení \"National League \"zpět do New Yorku. Shea se stal pro Mets domovem na téměř pět dekád, stržen byl v roce 2009. Od tohoto roku se Mets pyšní novým stánkem Citi Field, stojícím jen několik desítek metrů od místa, kde býval Shea. Stadión pojme až 41 922 sedících diváků (45 000 s prostory ke stání) a v roce 2013 byl dějištěm MLB All-Star Game. Typický vzhled hlavního průčelí Citi Field byl inspirován dnes již zapomenutým \"ballparkem \"Ebbets Field (stadión Brooklyn Dodgers), na jehož místě v Brooklynu dnes stojí bytové domy.\n\nBěhem první sezóny si Mets připsali nelichotivý rekord, kdy ze 160 utkání dotáhli do vítězného konce pouhých 40 (dva zápasy byly zrušeny). Tým nikdy neskončil lépe nežli druhý od konce a to až do roku 1969. Tento rok je v klubové historii znám jako \"Miracle Mets\" (\"Zázrační Mets\") nebo také \"Amazin´ Mets\" (\"Úžasní Mets\"), když se poprvé probojovali do samotné Světové série, kde dokázali zdolat Baltimore Orioles v poměru 4-1 na zápasy. Od té doby se účastnili Světové série celkem čtyřikrát, naposledy v roce 2015, kdy podlehli Kansas City Royals. Dále to bylo v letech 1973 proti Oakland A's (o vítězi rozhodl až 7. zápas série, který dopadl lépe pro Oakland), o 13 let později svedli tentokráte vítěznou bitvu s Boston Red Sox (konečný stav série 4-3) a v roce 2000 podlehli městskému rivalovi Yankees 1-4. Od roku 2000 se do vyřazovací části probojovali pouze třikrát (2006, 2015 a 2016) . V roce 2006 prošli do druhého kola přes Los Angeles Dodgers, ale pozdější celkový vítěz St. Louis Cardinals byl již nad jejich síly. O neúčasti v play-off v letech 2007 a 2008 rozhodl pokaždé poslední zápas základní části, ve kterém Mets nedokázali zvítězit a na jejich úkor dvakrát postoupili do konečné fáze sezóny Philadelphia Phillies. V obou případech sehráli poslední utkání s týmem Florida Marlins (dnes Miami Marlins), kteří se tak stali strůjci hořkého konce sezóny pro tým, jenž do ní vstoupil s vysokými ambicemi a předpoklady.\n"}
{"id": "157294", "url": "https://cs.wikipedia.org/wiki?curid=157294", "title": "Malý Sněžník", "text": "Malý Sněžník\n\nMalý Sněžník (polsky Mały Śnieżnik, německy Kleiner Schneeberg) je hora v Malosněžnickém hřbetu pohoří Králický Sněžník. Je to druhá nejvyšší hora pohoří, nadmořská výška je 1326 m (v některých mapách uváděná výška 1338 m je chybná). Vrchol leží asi 60 metrů za česko-polskou hranicí na území polského Kladska. Nejvyšší bod na českém území má výšku 1324 m.\n\nOblast vrcholu hory je součástí NPR Králický Sněžník a EVL Králický Sněžník, ale leží už mimo Ptačí oblast Králický Sněžník.\n\nHora leží na hlavním evropském rozvodí. Ze západních (polských) svahů odtékají vody do přítoků řeky Nysa Kłodzka např. potok Nowinka a tedy patří do Baltského moře. Vody z východních svahů odvádějí pravostranné přítoky Moravy, jako je např. Kopřivák a další bezejmenné a odtékají tedy do Černého moře.\n\nVrcholové partie hory (asi nad 1100 m) jsou porostlé převážně horskými třtinovými smrčinami. Místy se zachovaly i pralesovité porosty, zvláště v prostoru mezi Malým Sněžníkem a Králickým Sněžníkem. Na vrcholu jsou poměrně rozsáhlé porosty kleče, která je zde ovšem nepůvodní. V oblasti hory je také několik skalních útvarů. V nižších polohách jsou potenciální přirozenou vegetací horské acidofilní bučiny, jednalo by se o smíšené lesy s dominancí buku lesního, smrku ztepilého a jedle bělokoré. V současnosti jsou ale většinou přeměněny na kulturní smrčiny. I když je dnes většina hory zalesněna, najdeme zde i paseky a imisní holiny, ale oproti jiným oblastem pohoří jsou zatím poměrně málo rozsáhlé.\n\n"}
{"id": "157297", "url": "https://cs.wikipedia.org/wiki?curid=157297", "title": "Philadelphia Phillies", "text": "Philadelphia Phillies\n\nPhiladelphia Phillies je profesionální baseballový klub z Major League Baseball, patřící do východní divize \"National League\". Jeho domácím stadiónem je Citizens Bank Park ve Filadelfii. Klubové barvy jsou modrá, červená a bílá. \n\nTým byl založen v roce 1883 a je nejstarší franšízou v americkém profesionálním sportu, která nikdy nezměnila sídlo ani název (i když v počátcích byl známý také pod neoficiálním jménem Philadelphia Quakers). Titul ze Světové série dokázal získat 2x - v roce 1980 a 2008. Kromě toho dokázali Phillies ještě pětkrát vyhrát \"National League\" - v letech 1915, 1950, 1983, 1993 a 2009.\n\nKdyž Phillies vyhráli v roce 2008 Světovou sérii, ukončili tím takzvané prokletí Billyho Penna. Předtím totiž žádný tým z Filadelfie nedokázal po dvacet let vyhrát severoamerickou profesionální soutěž. Populární městská legenda to spojovala s vybudováním mrakodrapu Liberty Place v roce 1987, který převýšil sochu zakladatele města Williama Penna na věži radnice. Když byla postavena nová nejvyšší budova ve městě Comcast Center, byla proto na její střechu umístěna malá Pennova soška, aby usmířila jeho ducha.\n"}
{"id": "157298", "url": "https://cs.wikipedia.org/wiki?curid=157298", "title": "Washington Nationals", "text": "Washington Nationals\n\nWashington Nationals je profesionální baseballový klub z Major League Baseball, patřící do východní divize \"National League\".\n\nTým byl založen v roce 1969 pod jménem Montreal Expos. Před sezónou 2005 se přestěhoval do Washingtonu a název byl změněn na dnešní Washington Nationals.\n\nNení bez zajímavosti, že klub s názvem Washington Nationals byl založen již v roce 1901, ale později byl přestěhován – jedná se o dnešní Minnesota Twins.\n\nV roce 2019 zvítězili ve finálové sérii Národní ligy a poprvé postoupili do Světové série.\n"}
{"id": "157299", "url": "https://cs.wikipedia.org/wiki?curid=157299", "title": "Kaleidoskop", "text": "Kaleidoskop\n\nKaleidoskop, česky krasohled, je dětská hračka, která pomocí soustavy zrcadel a barevných tělísek nebo skleněné kuličky vytváří neopakovatelné obrazce při pohledu proti světelnému zdroji. \n\nKaleidoskop – Jedná se o válec, který má z jedné strany otevřenou dírku, kterou se do válce hledí. Ve válci jsou podélně vložena tři zrcadla. Prostor mezi nimi má tvar rovnoramenného trojúhelníka. Na druhé straně se nachází malý prostor, ve kterém jsou umístěna barevná tělesa. Na konci se nachází matnice. Díky soustavě zrcadel dochází k pravidelnému vícenásobnému odrazu, což vytváří požadované optické jevy. Kaleidoskopem je možné otáčet, čímž se drobná barevná tělesa přeskupují. To se projevuje změnou tvarů pro pozorovatele.\n\nTeleidoskop – je podobný válec, jenom na jeho konci se místo matnice a prostoru s korálky nachází skleněná kulička, přes kterou vidíme sféricky zkreslený obraz okolí. Obraz je taktéž několikrát násobený soustavou zrcadel. Změna sledovaného obrazu se dosáhne změnou nasměrování válce vůči okolí.\n\nKaleidoskop vynalezl Angličan Sir David Brewster v roce 1815.\n\n"}
{"id": "157303", "url": "https://cs.wikipedia.org/wiki?curid=157303", "title": "Ritchie Blackmore", "text": "Ritchie Blackmore\n\nRichard Hugh Blackmore (* 14. dubna 1945, Weston-super-Mare) je anglický kytarista, zakládající člen skupin Deep Purple, Rainbow, a také kytarista skupiny Blackmore's Night.\n\nRitchie Blackmore se narodil ve městě Weston-super-Mare v Anglii, ale když mu byly 2 roky, přestěhovali se do města Heston, Middlesex.\n\nSvou první kytaru dostal, když mu bylo 11. Koupil mu ji jeho otec. Byl ovlivňován rockery jako Hank Marvin a Cliff Gallup a sběrateli country jako Chet Atkins; Blackmore začal jako studiový kytarista v Anglii.\n\nJeho hraní se nakonec zlepšilo a na začátku 60. let začal hrát jako příležitostný hráč pro hudební produkci Joea Meeksa a vystupoval v některých skupinách. Byl členem instrumentální skupiny The Outlaws, hrál se zpěvákem Heinzem (hrající píseň „Just Like Eddie“, která byla toho času v Top Ten), skupinou Screaming Lord Sutch, Glendou Collins, BOZ a mnoha jinými. S Jonem Lordem roku 1968 založil skupinu Deep Purple, kde působil v letech 1968–1975 a potom 1984–1993.\n\nÚplný začátek vzniku skupiny sahá až do února 1968, kdy se jistý Chris Curtis v anglickém Hertfordu, jinak bývalý bubeník skupiny Searchers rozhodl, že by si rád zahrál na šéfa v nějakém hudebním seskupení, a tak si začal okolo sebe shromažďovat muzikanty.\n\nRitchie Blackmore – kytara , Jon Lord – klávesy, Dave Curtis – basová kytara a Bobby Woodman – bicí. Tak vznikla kapela Roundabout, která je předchůdcem skupiny Deep Purple. Chris Curtis však nepočítal s tím, že silné osobnosti se nedají tak lehce ovládat a hlavně ne taková osobnost, jakou je Ritchie Blackmore. Už při prvních společných zkouškách bylo jasné, že Ritchie se určitě neuspokojí s tím, že má být jen členem v doprovodné kapele pro dalšího excentrika, kterými byla 50. a 60. léta doslova přeplněna, a tak se stalo, že Blackmore-Lord, „zradili“, odešli během turné po Skandinávii a přijali do svých řad nového zpěváka Roda Evanse, baskytaristu Nicka Simpera (ex Johnny Kid and the Pirates a bubeníka Iana Paice.\nSkupina Roundabout se na Deep Purple přejmenovala na jejich prvním společném koncertu 20. dubna 1968.\nČleny byli: Rod Evans (zpěv), Nick Simper (basa), Jon Lord (klávesy) a Ian Paice (bicí).\n\nSkupina se rychle proslavila hitem Hush (skladba je cover verzí Joe Southe), který vyšel v USA jako singl a obsadil v žebříčku 4. místo. Album s názvem Shades of Deep Purple se vyšplhalo i do Top 25. V prosinci 1968 vydala skupina přepracovaný hit Neila Diamonda Kentucky Woman jako singl, který byl také úspěšný.\n\nTřetí album s jednoduchým názvem Deep Purple žádný úspěch nepřineslo a v USA zbankrotovala firma Tetragrammaton, která alba produkovala, a tak byli pozváni Ian Gillan a Roger Glover, kteří nahráli zkušební skladbu „Hallellujah“, po které byli z kapely vyhozeni Evans a Simper.\n\nPrvní album, které Gillan a Glover se skupinou nahráli, bylo Concerto for Group and Orchestra. V této sestavě (Blackmore, Glover, Gillan, Lord a Paice) byly nahrány historické nahrávky Deep Purple in Rock, Fireball, Machine Head a Who Do We Think We Are?, které bylo poznamenáno dlouhopřetrvávající krizí mezi Blackmorem a Gillanem. Ale samozřejmě ještě nemůžeme zapomenout na koncertní album Made in Japan, které je považováno za jednu z nejlepších živých nahrávek 70. let. Po tomto koncertu v Japonsku Gillan ohlásil svůj odchod od skupiny. Spolu s ním však odešel i Roger Glover, který se později dal na producentskou dráhu. Po tomto odchodu většina fanoušků myslela, že je konec skupiny, ale Deep Purple se nevzdávali, dali inzerát, že shánějí zpěváka, a ze všech možných si kapela vybrala chlapa, který pracoval jako prodavač obuvi v Anglii – David Coverdale. Poslal jim jedinou fotku, co měl, a to v pionýrském oblečení a skupina neváhala, k němu se připojil i basák a zpěvák od skupiny Trapeze Glenn Hughes. Příchodem těchto dvou se změnil styl Deep Purple. První album s názvem Burn, bylo přelomové, ale jeho pokračování albem Stormbringer už pro Ritchieho Blackmora nebylo zajímavé. Značný odklon od hudby Deep Purple k soulu, funku, který měli na svědomí Coverdale a Hughes, zapříčinil odchod Ritchieho Blackmora ze skupiny. Založil skupinu Rainbow, spolu s muzikanty od skupiny Elf, která dělala Deep Purple předskokany.\n\nSkupinu krom Ritchieho tvořili Ronnie James Dio – zpěv, Craig Gruber – basová kytara,\nMickey Lee Soule – klávesy a Gary Driscoll – bicí. Avšak všichni s výjimkou Dia byli po nahrání prvního alba Ritchie Blackmore's Rainbow vyhozeni. Na místo bicmena se posadil starý harcovník Cozy Powell, který na bubenické stoličce u Rainbow vydržel až do roku 1980. Basovou kytaru obsadil Jimmy Bain a za klávesy nastoupil americký klávesák Tony Carey. V této sestavě nahráli své druhé album Rising a ke konci roku 1975 se vydali na první turné Rainbow. V této sestavě vydali i živou nahrávku On Stage, ve které Ritchie vyhodil Baina. Namísto něho byl do sestavy přibrán bývalý basový kytarista Uriah Heep Mark Clarke. Avšak při nahrávání nového alba Long Live Rock 'n' Roll byli vyhození Clarke s Careym. Na místo klávesáka se posadil Kanaďan David Stone z méně známé skupiny Symphonic Slam. Blackmore dlouho nemohl sehnat kvalitního basáka a po neúspěchu stáhnout zpět do kapely Jimmyho Baina nahrál většinu basové linky na albu on sám. Avšak na tři songy („Gates of Babylon“, „Kill The King“ a „Sensitive to Light“) se konečně usadil Australan Bob Daisley. Po vydání alba a následném světovém turné v letech 1977–78 se Blackmore rozhodl výrazně zkomerčnit hudbu Rainbow. Chtěl skončit s tzv. tajemnými a středověkými tématy. Dio s tím nesouhlasil, a tak se dal na odchod.\n\nBlackmore chtěl nahradit Dia Ianem Gillanem, avšak ten na oplátku chtěl, aby mu Blackmore přišel hrát do Gillan bandu, takže tento Ritchieho plán zůstal na bodě mrazu. Po sériích konkurzů skupina získala nového zpěváka, Grahama Bonneta (ex-Marbles). Cozy Powell zůstal, avšak Daisley a Stone byli Blackmorem vyhozeni. Nahradil je klávesák Don Airey, který je v současnosti stálým klávesákem skupiny Deep Purple a basák Roger Glover. Nová sestava nahrála album Down to Earth, které skupině přinesl první komerční úspěch hity „All Night Long“ a cover verzi od Russe Ballarda „Since You’ve Been Gone“. Na jevišti měl Bonnet silný hlas, avšak neměl takový hlasový rozsah jako Dio. Posledním výstupem Cozyho Powella ve skupině Rainbow byl výstup na festivalu „Monsters of Rock“ v Castle Donington v Anglii. Powellovi neseděl až příliš pop metalový zvuk skupiny. Následně odešel Bonnet poté, co ve skupině nastala nadvláda Blackmore-Glover.\n\nDalší album v úloze zpěváka nahrál Joe Lynn Turner (ex-Fandango) a bubeník Bobby Rondinelli. Joe Lynn Turner k Rainbow přišel ještě za působení Grahama Bonneta. Joe Lynn sám nevěřil, když mu zavolal manažer Ritchieho Blackmora a myslel si, že si z něj někdo utahuje, až se mu do sluchátka ozval sám Ritchie. Většina skladeb na novém albu Difficult to Cure bylo složeno a nahráno duem Blackmore-Glover, čekalo se jen na zpěváka. Titulní song z nového alba byla verze Beethovenovy Deváté Symfonie. Album také obsahuje kytarový kousek složený tandemem Blackmore-Airey „Maybe Next Time“.\nAle nejúspěšnějšími hity z tohoto alba se stala rock ’n’ rollová vypalovačka „Can’t Happen Here“ a druhá skladba napsaná Russem Ballardem „I Surrender“. Právě tato skladba se v historii Rainbow stala největším hitem kapely. Umístila se na 3. místě v Británii a na 27. místě v USA.\nAvšak ani po tomto úspěchu nezůstal ve skupině kámen na kameni. Tentokrát skupinu opustil klávesák Don Airey, který dostal nabídku hrát pro Ozzyho. Do skupiny přišel jen dvacetiletý klávesák David Rosenthal, který byl více klasicky zaměřen. V této sestavě (Blackmore, Turner, Glover, Rosenthal, Rondinelli) nahráli album Straight Between The Eyes vydané v roce 1982. Toto album je ucelenější než jeho předchůdce. Největšími hity se staly skladby \"Stone Cold\", \"Death Alley Driver\" a \"Power\". Skupinu po ukončení turné opustil bubeník a na jeho místo přišel mladý a neznámý Chuck Burgi. Vyšlo album Bent Out Of Shape s hity \"Can’t Let You Go\" a \"Street Of Dreams\". Posledně jmenovaná skladba byla v USA zakázaná, protože ukazovala hypnózu. Poslední koncert kapely byl 14. března 1984 v Tokiu, v hale Budókan, kde Ritchie zahrál svou verzi Beethovenovy Deváté symfonie spolu s Japonským symfonickým orchestrem.\n\n"}
{"id": "157305", "url": "https://cs.wikipedia.org/wiki?curid=157305", "title": "SU-85", "text": "SU-85\n\nSU-85 bylo sovětské samohybné dělo, které vzniklo jako reakce na nástup nové generace německých tanků během druhé světové války. Bylo postaveno na podvozku nejrozšířenějšího sovětského tanku T-34. Jeho dělo ráže 85 mm bylo vhodné pro boj s německými tanky Tiger I a Panther, avšak v boji s nepřátelskou pěchotou se neosvědčilo, protože nemělo kulometnou výzbroj. Oproti svým přímým konkurentům, kterými byly například stroje Hetzer nebo Stug III G, také vynikalo svou rychlostí. Od srpna 1943 do září 1944 bylo vyrobeno 2050 samohybných děl SU-85.\n\nSamohybná děla SU-85 byla i ve výzbroji 1. čs. armádního sboru.\n\n"}
{"id": "157308", "url": "https://cs.wikipedia.org/wiki?curid=157308", "title": "1965 ve sportu", "text": "1965 ve sportu\n\nFormulové závody:\nNárodní šampionáty F3:\nCestovní vozy:\nRally:\nPůvod\nPůvodně pašovali pašeráci alkohol do ameriky.\nA protože potřebovali rychlá auta tak vynalezli\nNASCAR automobily.\n\n1965 vznik GKS Katowice\n"}
{"id": "157309", "url": "https://cs.wikipedia.org/wiki?curid=157309", "title": "SU-100", "text": "SU-100\n\nSU-100 (, \"самоходно-артиллерийская установка\") byl sovětský stíhač tanků, postavený na podvozku tanku T-34 konstrukční kanceláře Uralmašzavod, jako přímý pokračovatel modelu SU-85, z důvodu nedostatečné kapacity proti novým německým těžkým tankům. Sériová výroba SU-100 byla zahájena v Uralmašzavodu v srpnu 1944 a pokračovala, podle různých odhadů, až do března 1946. V letech 1951–1956 byl licenčně vyráběn v Československu pod označením SD-100. Celkem bylo v SSSR a Československu vyrobeno podle různých zdrojů 4 772 až 4 976 ks.\n\nDo boje byl SU-100 poprvé nasazen v lednu 1945, později se zúčastnil celé řady operací mj. ve Velké vlastenecké válce, včetně sovětsko-japonské válce; ale obecně bylo jejich použití omezeno. SU-100 po válce zůstal několik desetiletí ve výzbroji sovětské armády. Byl dodáván i spojencům a Sovětským svazem byl nasazen v řadě poválečných lokálních konfliktů, včetně nejaktivnější – v průběhu arabsko-izraelských válek. Na konci 20. století byl SU-100 v mnoha zemích vyřazen, ale v některých je stále ještě v provozu.\n\nPrvní z třídy stíhačů tanků, které byly vyrobeny v Sovětském svazu, byl SU-85, postavený na podvozku tanku T-34 a uvedený do výroby v létě 1943.\n\n85mm kanón D-5S dovolil SU-85 efektivně se vypořádat s průměrnými nepřátelskými tanky na vzdálenost přes kilometr, zatímco na menší vzdálenost dokázal prorazit i přední pancíř těžkých tanků. Nicméně, první měsíce ukázaly, že síla není dostatečná k účinnému boji proti odolnějším tankům nepřítele, jako byl například „Panther“ a „Tiger I“, které měly výhodu jak v palebné síle a ochraně, tak i v efektivním zaměřovacím systému, který umožňoval boj z druhé vlny.\n\n29. srpna 1943 vydal ГКО rozkaz k rychlému vytvoření účinnější protitankové zbraně.\nV období září a října Uralmašzavod postavil další z řady SU na základě T-34, šlo vlastně o upravené SU-85 s instalovaným 122mm kanonem D-25. Jenže další studie projektu ukázaly, že tyto změny zvýší hmotnost o 2,5 tun, sníží množství munice a rychlost vozu. Ve skutečnosti to znamenalo, že instalace 122 mm kanonu nebo 152 mm houfnice D-15 způsobí snížení mobility vozu, takže bylo rozhodnuto ponechat tyto zbraně ve výzbroji těžkých tanků a samohybných děl.\n\nAlternativním směrem, do kterého se vkládaly naděje, byl vývoj 85 mm zbraně s dlouhou hlavní a větší primární rychlostí projektilu – «Větší síla». Ale i když byly vyrobeny a testovány řady těchto zbraní, práce v tomto směru selhaly – nové kanóny měly nedostatečnou výdrž, hlaveň se často roztrhla. Kromě toho, že výsledky střelby na ukořistěné německé tanky odhalily špatný výkon ve vysoké rychlosti. Ve srovnání se střelami s lehkým kalibrem se lehké 85mm granáty ukázaly jako nedostatečné proti pancíři s vysokou tvrdostí. Konečná studie ukázala, že ramena 85mm kanónu nevyužila všechny funkce plně automatického řídícího systému na podvozku T-34.\n\nVýpočty provedené MVTU, Uralmašzavodem, Tehupravleniem a IEC (lidový komisariát zbraní SSSR) na začátku listopadu 1943 ukázaly, že nejefektivnější bude vybavit SU kanonem s ráží 100–107mm. Vzhledem k tomu, že vývoj 107mm kanonu, jako byl kanon M-60, byl ukončen v roce 1941, bylo 11. listopadu vedením IEC rozhodnuto o vytvoření nového tanku založeného na námořním 100mm kanonu B-34. Vývojem návrhu stíhače byl pověřen šéfkonstruktér Uralmaše L. I. Gorlitskij. Hlavním inženýrem projektu pak N. V. Kurinov. Návrh projektu stíhače byl představen NKTP (lidový komisariát tankového průmyslu) a UCA (správa dělostřelectva) 5. 12. 1943. Po přezkoumání státních zakázek z 27. prosince byla vydána vyhlášku č.4851 na přezbrojení těžkého tanku IS, která zároveň pověřila CAKB (ЦАКБ – centrální konstrukční kancelář dělostřelectva) k vytvoření návrhu odpovídajícího 100mm kanonu pro instalaci na SU-85. 28. prosince zaslala CAKB objednávku č.765 do Uralmašzavodu.\n\n\nStudií výkresů kanonu C-34 zaslaných CAKB (ЦАКБ), který byl původně určený pro těžký tank IS-2, došli v Uralmašzavodu k závěru, že vzhledem k velké velikosti děla by na SU-85 byly zapotřebí příliš velké konstrukční úpravy, které by zahrnovaly zvětšení šířky těla, změnu tvaru a změnu torzního zavěšení. CAKB však odmítla jakékoliv úpravy své zbraně. Uralmaštavod odhaduje že by přestavba SU vedla ke zvýšení hmotnosti o 3,5–3,8 tuny a doba dodání by se prodloužila minimálně o 3 měsíce. To ale naprosto nevyhovovalo zákazníkovi. V důsledku toho, že se podobná situace již stala při výrobě SU-85, kontaktoval Uralmašzavod Zavod č.9 v Jekatěrinburgu, společně s návrháři, kteří by vytvořili vhodný kanon pro SU-85. Ten měl mít menší hmotnost než C-34 a nevyžadoval by významné změny na poslední chvíli. V lednu 1944 požadoval Úřad samohybného dělostřelectva instalaci 100mm kanonu D-10S, zvětšení tloušťky čelního pancíře až na 75mm, nové zařízení pro vidění Mk.IV (MK-IV) a velitelskou kopuli, se zachováním hmotnosti do 31 tun.\n\nNicméně mohly být použity jen výbušné granáty B-34, protože jak se ukázalo, konec vývoje protipancéřové střely se neočekával dříve než ve druhé polovině roku 1944. Nevyhnutelné zpoždění umožnilo šéfovi CAKB B. Grabinovi trvat na vytvoření samohybného děla s kanonem C-34. V důsledku následujících jednání z 30. dubna nařídil NKTP výrobu prototypu s kanonem C-34 pod označením SU-100-2, a použít srovnávací testy s SU-100. IEC a GAU (hlavní raketové a dělostřelecké ředitelství ministerstva obrany) ještě zvažovala zda povolit přestavbu těla SU-85 a tudíž povolit instalaci kanonu C-34, i když s řadou vad. Ale všechny změny potřebné k efektivní instalaci do SU-85, by byly téměř totožné s výrobou kanonu D-10S speciálně vyvinuté pro tento účel.\n\nV únoru 1944 byl vyroben ve spolupráci Uralmaše se závodem č.50 prototyp s kanonem D-10S, nazvaný „Objekt 138“, který úspěšně prošel továrními testy. Skládaly se z 30 vystřelených střel a 150 najetých kilometrů. 3. března byl prototyp poslán na státní zkoušky na ANIOP (hlavní dělostřelecké cvičiště ozbrojených sil Ruské federace ), během kterého měl vůz najet 864 km a vypálit 1040 střel. Poté státní komise rozhodla, že je vyhovující, ale je potřeba provést nějaké změny v designu. 14. dubna byly Uralmašzavodu nařízeny okamžité přípravy na sériovou výrobu nového SU.\n\nPrototyp SU-100-2 byl vyroben v počtu 9 kusů mezi dubnem a květnem 1944, s použitím zbraně z prototypu tanku IS-5. Současně s ním byl dokončen druhý prototyp SU-100, zahrnující vylepšení doporučená zkušební komisí. 24.–28. června složil na ANIOPu státní zkoušky. Dle výsledků testů, ve kterých SU najelo 250 km a vypálilo 923 střel ho Státní komise doporučila k výrobě, a prohlásila, že SU-100 zničí tanky „Panther“ a „Tiger I“ i na vzdálenost 1500m a bez ohledu na místo dopadu proráží pancíř německého stíhače „Ferdinand“ až na vzdálenost 2000 metrů. SU-100-2 byl testován na ANIOPu na začátku července, ale testy ukázaly daleko horší výsledky než SU-100, a komise ho nedoporučila k další výrobě. SU-100 byl přijat Rudou armádou vyhláškou GKO (ГКО) č.6131 dne 3. července 1944.\n\nZatímco v Uralmaši zahájili přípravu na výrobu SU-100, vypracoval L. I. Gorlitskij návrh přechodu SU-85 na SU-85M, který měl tělo z SU-100 a 85mm kanón D-5S-85. Model kanonu SU-85M byl odlišný od SU-100, ale podobný SU-85 otočným mechanizmem, maskou kanonu a místem na 60 85mm střel. Zavedení SU-85M dovolilo provést zlepšení SU-100 (silnější pancéřování a lepší pozorovací zařízení) v hromadné výrobě. Hlavní příčinou této skutečnosti bylo očekávání dodávky 100mm kanónu na protipancéřové střely z kanonu B-412B v listopadu 1944. První Su-85M bylo vyrobeno v červenci 1944, a v srpnu už byla celá montážní linka na SU-85 změněna. Výroba SU-85M trvala až do listopadu téhož roku, v průběhu tří měsíců bylo vyrobeno pouze 315 kusů tohoto typu.\n\nSériová výroba SU-100 začala v Uralmašzavodu v září 1944. První vyrobené stíhače tanků byly shodné s druhým prototypem a novější úpravy při výrobě tvořily zejména technologické změny.\n\nÚdaje o počtu vyrobených kusů a době výroby se liší. Je však známo, že výroba SU-100 probíhala v Uralmašzavodu minimálně do března 1946, s rychlostí zhruba 200 kusů měsíčně v době války. Celkem bylo v tomto období vyrobeno 3037 kusů. Podle dokumentů RGAE (РГАЭ – Ruský státní archiv hospodářství), Omský závod č. 174 v roce 1947 vyprodukoval 198 SU-100 a 6- na začátku roku 1948, ačkoli historik M. Barjatinskij tyto zveřejněné informace zpochybnil, všiml si nepravděpodobnosti jednoho vydání série po roční přestávce. Západní zdroje, na základě zpravodajských zpráv USA, uváděly údaje o výrobě SU-100 v SSSR od roku 1948 do roku 1956 a to ve výši cca 1 000 kusů, ale sovětské údaje to nepotvrdily. V poválečném období byla výroba SU-100 obnovena v Československu, kde mezi lety 1951 – 1956 bylo pod licencí vyrobeno 1420 dalších typů.\n\nPřes negativní výsledky předběžné studie vývoje dalšího typu stíhače s 122mm kanónem probíhaly práce v této oblasti i nadále. Jedním z důvodů bylo zpoždění vývoje průbojných střel do kanonu D-10S (zavedení do výroby se neočekávalo dříve než na podzim 1944), zatímco všechny potřebné munice pro 122mm kanon D-25, byly k dispozici již od roku 1930. V květnu 1944 Uralmašzavod vytvořil projekt SU-122P, prototyp byl vyroben v září téhož roku. Od SU-100 se lišil pouze instalací 122mm kanonu D-25. Podle výsledků testu byl prototyp SU-122P vyhovující, ale do výroby nebyl přijat. Důvody nejsou známy, ale jak zdůraznil M. Baryatinsky, důsledkem mohlo být to, že jen málo výhod SU-122P jako stíhače tanků převažuje nad nevýhodami. 122mm zbraň byla ve srovnání se 100mm účinnější proti pancíři německých obrněných vozidel a používala výkonnější vysoce explozivní střelami. Naproti tomu měl stíhač méně munice, výrazně sníženou rychlost střelby a zvýšený rozptyl hlavně. To vše tvořilo více problémů než u SU-100. Navíc vznikly obavy, že 122mm dělo by mohlo být příliš silné pro podvozek T-34/85. Prakticky kvůli úplnému vyčerpání možností výroby stíhačů na podvozku T-34 s posádkou vpředu se vývoj SU-122 zastavil. Pro další práce na středních stíhačích již byly použity nově konstruované podvozky s prostorem pro posádku umístěným vzadu.\n\nUspořádání prostoru SU-100 bylo stejné jako u běžného tanku: v přední části byl velitelský a bojový prostor, v zadní motorový a převodový. Posádka SU-100 se skládala ze čtyř osob: Řidič, velitel, střelec a nabíječ.\n\n\n\n"}
{"id": "157310", "url": "https://cs.wikipedia.org/wiki?curid=157310", "title": "Multiple-image Network Graphics", "text": "Multiple-image Network Graphics\n\nMultiple-image Network Graphics (MNG) je grafický formát pro animované obrázky, který má blízko k PNG. Když se formát PNG v roce 1995 začal vytvářet, bylo rozhodnuto nezahrnovat do něj podporu pro animace, protože v té době nebyla tato vlastnost u konkurenčního formátu GIF příliš využívána. Navzdory tomu byly brzy zahájeny práce na formátu MNG jako PNG formátu s podporou animací. Verze 1.0 této specifikace byla uvolněna 31. ledna 2001. Formát poznáte podle přípony codice_1 a neoficiální MIME typ je codice_2.\n\nFormát MNG není na rozdíl od PNG příliš rozšířen. Z webových prohlížečů jej podporuje nativně pouze Konqueror. Pro jiné prohlížeče je podpora k dispozici pouze ve formě zásuvných modulů. Webové prohlížeče postavené na renderovacím jádru Gecko podporovaly MNG do roku 2003, kdy byla podpora pro tento formát odstraněna z důvodů neaktivity vývojáře, který měl uvedenou podporu na starosti. Formát MNG je používán též v mobilních telefonech Sony Ericsson.\n\nJako alternativa k formátu MNG vystupuje APNG.\n\n\n"}
{"id": "157311", "url": "https://cs.wikipedia.org/wiki?curid=157311", "title": "Formule 3 v roce 1965", "text": "Formule 3 v roce 1965\n\n\n\n\nMistr Republiky – Vladimír Hubáček\n\nPohár národů\n\nPohár jednotlivců\n"}
{"id": "157313", "url": "https://cs.wikipedia.org/wiki?curid=157313", "title": "Bitva v zálivu Kula", "text": "Bitva v zálivu Kula\n\nBitva v zálivu Kula byla jednou z námořních bitev druhé světové války v Pacifiku mezi japonským a americkým námořnictvem. Odehrála se v brzkých hodinách 6. července 1943 u pobřeží ostrova Kolombangara v Šalomounových ostrovech.\n\nPoté, co se Američané vylodili na ostrovech New Georgia a Rendova, se Japonci rozhodli obnovit Tokijské expresy pro zásobování svých jednotek. Jeden takový Tokijský expres pod velením kontradmirála Teruo Akijami byl vyslán, aby v noci 5.-6. července dopravil 4000 vojáků na Kolombangaru. Tokijský expres byl složen z torpédoborců \"Močizuki\", \"Mikazuki\", \"Hamakaze\", \"Amagiri\", \"Hacujuki\", \"Nagacuki\" a \"Sacuki\", rozdělených do dvou transportních skupin. K jejich krytí byly vyčleněny torpédoborce \"Niizuki\" (vlajková loď kontradmirála Akijamy), \"Suzukaze\" a \"Tanikaze\".\n\nAmerické letouny Tokijský expres zpozorovaly a spojenecké velení proti němu poslalo skupinu TG 36.1 pod velením admirála Ainswortha, která 5. července bombardovala Vilu a teď se přesouvala na jih k doplnění paliva. TG 36.1 byla složena z lehkých křižníků USS \"Honolulu\", USS \"Helena\" a USS \"St. Louis\" a torpédoborců USS \"Nicholas\", USS \"O'Bannon\", USS \"Radford\" a USS \"Jenkins\".\n\nTG 36.1 vplula do zálivu Kula 6. července a v nastalé bitvě byly potopeny japonské torpédoborce \"Niizuki\" a \"Nagacuki\" a americký křižník \"Helena\". Japoncům se podařilo vylodit pouze 2 600 vojáků.\n\n\n"}
{"id": "157315", "url": "https://cs.wikipedia.org/wiki?curid=157315", "title": "Spaghetti western", "text": "Spaghetti western\n\nSpaghetti western je označení pro široký podžánr westernů, které se objevily během 60. let 20. století. Název je odvozen z toho, že většina z nich byla produkována italskými studii. Společnými znaky byla italština, nízký rozpočet a především rychlý, násilný a minimalistický děj, který se značně odchyloval od zažitých konvencí starších westernů. Tyto znaky bývají přičítány na vrub skutečnostem, že filmy vznikaly v různých kulturních prostředích a díky nízkému rozpočtu. Termín měl původně pohrdavý nádech, od 80. let je ale mnoho z těchto filmů velmi ceněno, především kvůli tomu, že ovlivnily chápání celé myšlenky westernu.\n\nMezi populární reprezentanty spaghetti-westernů patří režisér Sergio Leone a herec (později režisér) Clint Eastwood. V porovnání se spaghetti-westerny působí klasické westerny poněkud těžkopádně a filosoficky.\n\nNěkteré snímky tohoto podžánru byly vytvořeny i jako komedie nebo parodie, například komedie \"Podivné dědictví\" (\"Man of the East\", 1972) nebo parodie \"Vůně cibule\" (\"Cipolla Colt\", 1975). Terrence Hill na toto téma prohlásil, že počínaje filmem \"Pro hrst dolarů\" (\"A Fistfull of Dollars\", 1964) v následujících letech vznikly stovky westernů v podobném stylu, a proto později publikum tak nadšeně přijalo film \"Pravá a levá ruka ďábla\" (\"They Call Me Trinity\", 1970), ve kterém hrál společně s Budem Spencerem, a který je v podstatě jejich klasickou komedií na westernové téma.\n\nMezi nejznámější filmy tohoto podžánru patří:\n"}
{"id": "157318", "url": "https://cs.wikipedia.org/wiki?curid=157318", "title": "Vlk (rozcestník)", "text": "Vlk (rozcestník)\n\nVlk může být:\n\n\n\n\n"}
{"id": "157319", "url": "https://cs.wikipedia.org/wiki?curid=157319", "title": "Animated Portable Network Graphics", "text": "Animated Portable Network Graphics\n\nAPNG (zkratka slov Animated Portable Network Graphics) je grafický formát rozšířující formát PNG o podporu animací. Je navržen Stuartem Parmenterem a Vladimirem Vukicevicem a umožňuje animovat obrázky obdobně, jako to zvládá formát GIF při zachování zpětné kompatibility s neanimovanými PNG soubory. Většina zařízení, které jsou schopny zobrazit PNG obrázek, jsou schopny pracovat s APNG s tím, že zobrazí pouze první obrázek animace.\n\nTento formát byl v roce 2004 navržen vývojáři Mozilly Stuartem Parmenterem a Vladimirem Vukicevicem. Jeho standardizace však byla zamítnuta. Andrew Smith, který jej do Mozilly implementoval, přidal jeho podporu i do knihovny libpng, takže ho mohou snadno začít používat i ostatní aplikace.\n\n14. září 2007 byla podpora pro APNG přidána do „post-alpha“ verze prohlížeče Opera 9.5.\n\nAlternativou k APNG je MNG. Výhody APNG spočívají v menší velikosti knihovny a zpětné kompatibilitě se staršími PNG implementacemi.\n\n"}
{"id": "157324", "url": "https://cs.wikipedia.org/wiki?curid=157324", "title": "Linearizace", "text": "Linearizace\n\nLinearizace (někdy také lineární aproximace) je nahrazení části křivky (nebo průběhu funkce) přímkou. Jinak řečeno, jedná se o aproximaci lineární funkcí (jinak také polynomem prvního řádu).\n\nV případě funkce více proměnných se jedná nahrazení části obecné plochy rovinou.\n\nV diferenciálním počtu představuje linearizace nahrazení diferenciální rovnice v určitém rozsahu hodnot lineární diferenciální rovnicí.\n\nDůvodem užití linearizace obvykle bývá zjednodušení navazujících výpočtů.\n\nMetoda provedení linearizace závisí na důvodu jejího použití.\n\n\n\nÚkolem je přibližně určit hodnotu funkce formula_1 (formula_2 představuje Eulerovo číslo, základ přirozeného logaritmu) pro formula_3, přičemž je známá hodnota funkce v bodu formula_4 (formula_5) a dále je známá první derivace (formula_6), která je v bodě formula_7 rovna formula_8.\n\nFunkci formula_9 nahradíme v blízkém okolí bodu formula_7 tečnou, jejíž směrnice je určena první derivací. Rovnice tečny bude následující. (Viz také Taylorův polynom.)\n\nOdtud již není problém vypočítat místo hodnoty formula_9 pouze přibližnou hodnotu z rovnice tečny formula_14.\n\nPokud vypočtenou hodnotu 1,01 porovnáme s přesněji vypočtenou hodnotou formula_16, vidíme, že chyba provedeného přibližného odhadu je velmi nízká. (Viz také absolutní chyba a relativní chyba.)\n\n"}
{"id": "157327", "url": "https://cs.wikipedia.org/wiki?curid=157327", "title": "Inženýrství", "text": "Inženýrství\n\nInženýrství je technická disciplína, která aplikuje technické a vědecké poznatky, využívá zákonů přírody a přírodních i lidských prostředků k vytváření materiálů, staveb, strojů, zařízení, systémů a procesů, které splňují bezpečnostní i funkční kritéria s ohledem na ekonomiku, společnost a životní prostředí.\n\nČlověk provádějící inženýrství se nazývá inženýr, přičemž se po něm obvykle požaduje doklad způsobilosti k této činnosti, například inženýrský diplom. Inženýři pomocí představivosti, odhadu a uvažování využívají matematiku, přírodní vědy, techniku a praktické zkušenosti při návrhu, výrobě, zkoušení a provozu užitečných věcí a procesů. Inženýrství zahrnuje mnoho specializací, které se věnují problémům spojených s vývojem určitého druhu výrobku nebo s využíváním určité technologie.\n\nInženýrství existuje již od antiky, kdy lidé vymysleli a zavedli do běžného života jednoduché nástroje jako kladku, páku, kolo, atd. Už v antickém světě najdeme záznamy o konstruování válečných strojů a zařízení. Už zde se tedy naplno rozmohlo válečné řemeslo, kdy v dílnách inženýrů mechaniků začaly vznikat katapulty a jiná další zařízení pro válečnou mašinérii.\n\nNa druhé straně se lidé snažili i budovat a tvořit. S přispěním stavebních inženýrů vznikaly nové pracovní postupy, byly vypracovány metody pro těžbu, zpracování a přepravu surovin. Byly vytvořeny nové stroje, které usnadnily práci dělníkům. Zprvu to byly jednoduché stroje, které šetřily sílu i čas, později se však začaly vytvářet dokonalejší a složitější, které dokázaly pomáhat v budování monumentálních staveb. Akropolis a Pantheon v Řecku, Via Appia a Koloseum v Itálii, pyramidy v Egyptě a mnoho dalších architektonických skvostů, jež můžeme obdivovat i v současnosti, nám podává jasný důkaz o vynalézavosti a tvůrčí schopnosti antických inženýrů.\n\nNení tedy divu, že na samotném úsvitu inženýrské činnosti byli konstruktéři rozdělováni do dvou skupin, stejně jako samotné inženýrství: civilní, v němž se budovaly mosty, silnice a další stavby a válečné, ve kterém se budovaly stroje pro zničení civilních výtvorů. Tyto profese se ale nevylučovaly a leckterý inženýr se mohl uplatnit v obou větvích. Nejtypičtějším příkladem může být Archimedes, který se nejprve proslavil v civilní sféře a poté ve chvíli potřeby i ve válečné.\n\nPrvní zástupce civilního inženýra bychom asi hledali ve starověkém Egyptě, kde budovali základ pyramid a faraonových paláců. Jsou také často označováni za první stavitele, kteří použili sloupky v architektuře. Dokladem o vysoké úrovni inženýrské činnosti v antické kultuře je mechanismus z Antikythéry, který je považován za nejstarší dochovaný mechanický „počítač“.\n\nV roce 1698 došlo k sestavení prvního parního stroje. Inženýrská profese dosáhla velkého významu a inženýr stoupal ve společenském žebříčku na ceně. Postupně se ale začal měnit způsob pohledu na inženýrskou profesi. Zatímco v minulosti byli inženýři spíše objeviteli, v době průmyslové revoluce se stávali posluchači a učedníky. Více než na objevování nových vynálezů se soustředili na zdokonalování těch současných, snažili se nabýt potřebné vědomosti, osvojit si nezbytné znalosti. Vytvářeli čím dál dokonalejší metody zpracování a postupy ve výrobě.\n\nV této době také došlo k prvnímu systematickému technickému vyššímu vzdělávání. Nejprve pro účely válečné, ale brzy se začalo učit i civilně.\n\nStoletí 18. a 19., označované též jako století páry, se nesla ve znamení přeměňování tepelné energie vodní páry v mechanickou. Objevy v oblasti elektřiny a magnetismu vedly k rozmachu elektrifikovaných zařízení a strojů.\n\nInženýr musel nalézt pracovní postupy, které by zefektivnily a zrychlily práci, aby uspokojil masovou poptávku po nových zařízeních. S rozvojem strojního průmyslu došlo ke zrychlení práce, zdokonalení výroby a produktů celkově. Nové technologické procedury však s sebou přinesly problémy spojené s provozem a nepřesností některých strojů. Začal být kladen větší nárok na přesnost a použitelnost výrobků sjíždějících z výrobních linek.\n\nJestli 19. století je označováno stoletím páry, to 20. a hlavně pak 21. jistě můžeme označit za století výpočetní a komunikační techniky. A právě s rozvojem programovatelných zařízení souvisí velký rozvoj softwarového a výpočetního inženýrství, které je v současnosti jedním z leaderů na poli inženýrství a průmyslu.\n\nS nárůstem populace roste i výskyt nemocí, se kterými musíme bojovat prostřednictvím léků vytvořených farmaceuty, chemickými inženýry. Roste potřeba vytvářet recyklovatelné a k prostředí šetrné materiály pro výrobu. I zde je místo pro chemického inženýra. Jeho prací se stalo zdokonalování pěstování technických rostlin a zlepšování metod jejich zpracování a výroby pozdějších produktů.\n\nPopulace, rozšířena po celém světě, si začala uvědomovat potřebu dopravních prostředků, které by rychle a na velkou vzdálenost dokázaly přepravit cestující, náklad i informace. Inženýři se tedy začali zabývat „zkracováním“ vzdáleností, snažili se osedlat si rychlost a ovládnout tak čas. Tímto způsobem vzniklo nové odvětví – letecký průmysl. Lidé neustále touží po poznání. Jedním z klíčů pro otevření brány vesmíru je jistě i kosmonautické inženýrství. Inženýrství se přeneslo do všech oblastí lidské činnosti. Inženýr se stal nepostradatelnou součástí medicíny, stavebnictví, výzkumu i výroby.\n\nAle i ve dvacátém století se, podobně jako v antice, inženýři rozdělili do dvou skupin – na ty, kteří budují a na ty, kteří ničí. V první a druhé světové válce opět byly vyvinuty stroje, které by způsobily co největší destrukci.\n\nV tomto století došlo k proniknutí inženýrů do všech oblastí lidského života. Inženýr se stal nepostradatelnou a základní jednotkou v rukou výzkumu a vědy. Stal se pojítkem mezi znalostmi a pracovní silou, stal se kontrolorem strojů, které sám vytvořil a zprovoznil, snažil se nasytit člověka prahnoucího po komfortu, poznání a rychlosti. Moderní inženýr se zkrátka snaží ovládnout čas a hmotu všemi prostředky nalezenými vědou a výzkumem.\n\n"}
{"id": "157328", "url": "https://cs.wikipedia.org/wiki?curid=157328", "title": "Parathormon", "text": "Parathormon\n\nParathormon (PTH) je peptidický hormon (o 84 aminokyselinách) vylučovaný v příštítných tělískách. Jeho hlavní funkcí je zvyšovat kalcémii, tedy hladinu vápníku (Ca) v krvi. Tento vápník je vlivem PTH uvolňován z kostní tkáně, neboť dochází k aktivaci buněk odbourávajících kostní tkáň (tzv. osteoklastů). PTH omezuje vylučování vápníku ledvinami a způsobuje větší vyplavování fosforečnanu. Dále PTH stimuluje tvorbu kalcitriolu, který způsobuje vyšší vstřebávání vápníku z tenkého střeva do těla.\n\nSekrece PTH je řízena hladinou vápenatých iontů (kalcémií), buňky příštítných tělísek jsou totiž schopny tuto hladinu vnímat pomocí speciálních receptorů. Přibližně opačnou funkci má kalcitonin, který naopak koncentraci vápníku v krvi snižuje.\n\nPři tzv. hyperparathyroidismu dochází k nadměrné produkci parathormonu. Vápník se nadměrně vyplavuje z kostí, kosti následkem toho měknou a lehce se lámou. Vyplavený vápník zůstává v krvi (hyperkalcémie) a za určitých okolností může způsobit až selhání srdeční činnosti\n\nHypoparathyroidismus se projevuje nedostatkem vápníku v krvi, tzn. hypokalcémií. Dochází ke zvýšené nervosvalové dráždivosti, jež může způsobit i vážné křeče. Kritické jsou křeče dýchacích svalů, jež mohou způsobit udušení.\n"}
{"id": "157329", "url": "https://cs.wikipedia.org/wiki?curid=157329", "title": "SU-122", "text": "SU-122\n\nSU-122 bylo sovětský stíhač tanků, šlo o reakcí na německé útočné dělo StuG III, které dosahovalo velmi dobrých výsledků. Bylo vyvíjeno od dubna 1942, přičemž byly vyrobeny dva konkurenční prototypy. Výroba SU-122 začala koncem roku 1942. Do léta 1944, kdy skončila produkce, bylo vyrobeno 1148 kusů samohybných děl SU-122. Stále však nadále zůstávaly sekundární zbraní ruční zbraně posádky. SU-122 bylo mezi sovětskými tankisty velmi oblíbené, protože bylo schopno bojovat s německými tanky Panther a Tiger I. Sloužilo také jako vozidlo pro podporu a pro převoz pěchoty na bojišti.\n\nSU-122M - V dubnu 1943 vznikl prototyp SU-122 s houfnicí D-11 (verze houfnice U-11), která zabírala méně místa. Nevyráběl se kvůli vývoji stíhače tanků SU-85.\n\nSU-122-III - Prototyp SU-122 s houfnicí D-6, která byla lehčí a menší než houfnice U-11. Byl neúspěšný kvůli nespolehlivosti mechanismu zpětného rázu houfnice a nízké protitankové účinnosti.\n\nSU-122P - D-25T\n\nJiná samohybná děla na podvozku tanku T-34\n\nSU-85 - D-5T\n\nSU-100 - D-10T\n\n"}
{"id": "157330", "url": "https://cs.wikipedia.org/wiki?curid=157330", "title": "Lineární diferenciální rovnice", "text": "Lineární diferenciální rovnice\n\nLineární diferenciální rovnice je diferenciální rovnice tvaru\n\nkde\n\nV lineární diferenciální rovnici se hledaná funkce vyskytuje pouze lineárně a nikde se nevyskytují součiny hledané funkce s jejími derivacemi, ani součiny derivací této funkce.\n\nLineární diferenciální rovnice mohou být obyčejné (s jednou nezávislou proměnnou) i parciální (s více nezávislými proměnnými). Řešení lineární rovnice tvoří (na rozdíl od řešení nelineárních diferenciálních rovnic) vektorový prostor.\n\nNejstručněji lze lineární diferenciální rovnici zapsat pomocí diferenciálního operátoru \"L\":\n\noperátor musí být lineární, \"y\" je neznámá funkce (například funkce času \"y\"(\"t\")) a pravá strana \"f\" je funkce stejné povahy jako \"y\". Rovnici můžeme zapsat i s uvedením nezávislé proměnné \"t\":\n\nnebo ještě přesněji s uzávorkováním\n\nMůžeme předpokládat, že lineární operátor \"L\" má tvar\n\nPodmínka linearity \"L\" vylučuje takové operace jako provedení druhé mocniny na derivaci funkce \"y\", ale dovoluje například provedení druhé derivace funkce \"y\".\nRovnici lze pohodlně přepsat v operátorovém tvaru\n\nkde \"D\" je diferenciální operátor \"d/dt\" (tj. \"Dy = y' \", \"D\"\"y = y\"... \") a \"A\" jsou dané funkce.\nŘád rovnice \"n\" je index nejvyšší derivace funkce \"y\", která se v rovnici skutečně vyskytuje. \n\nTypickým jednoduchým příkladem je lineární diferenciální rovnice používaná k modelování radioaktivního rozpadu. Označíme \"N\"(\"t\") počet radioaktivních atomů v nějakém vzorku materiálu v čase \"t\". Pak lze pro určitou konstantu \"k\" > 0 modelovat rychlost rozpadu radioaktivních atomů vztahem\n\nJestliže \"y\" je funkce pouze jedné proměnné, mluvíme o obyčejných diferenciálních rovnicích, jinak musíme derivace a jejich koeficienty chápat jako (kontrahované) vektory, matice nebo tenzory vyššího řádu, a jedná se o (lineární) parciální diferenciální rovnice.\n\nRovnice, u kterých je \"f\" = 0, se nazývají homogenní rovnice a jejich řešení se nazývají komplementární funkce. Jsou velmi důležité pro řešení obecné lineární diferenciální rovnice, protože když libovolnou komplementární funkci přičteme k řešení nehomogenní rovnice, dostaneme jiné řešení (metodou tradičně nazývanou \"partikulární integrál a komplementární funkce\").\n\nKdyž \"A\" jsou čísla nezávisející na \"x\", pak o rovnici říkáme, že má \"konstantní koeficienty\".\n\nPrvní metodu řešení lineárních homogenních obyčejných diferenciálních rovnic s konstantními koeficienty vyvinul Leonhard Euler, který zjistil, že řešení má tvar \"e\" pro jisté hodnoty \"z\" (které mohou být i komplexní). Exponenciální funkce je jednou z funkcí, které si zachovávají tvar při derivaci, což dovoluje, aby se součet několika jejích derivací vyrušil a dával nulu, jak vyžaduje rovnice. Pro konstantní hodnoty \"A\"..., \"A\" se tedy má řešit\n\npokud položíme \"y\" = \"e\", dostaneme\n\nPo vydělení výrazem \"e\" dostaneme polynom \"n\"-tého stupně:\n\nTato algebraická rovnice \"F\"(\"z\") = 0 je charakteristickou rovnicí, kterou později studoval Gaspard Monge a Augustin Louis Cauchy.\n\nFormálně jsou termy\n\npůvodní diferenciální rovnice nahrazeny \"z\". Řešením rovnice dostaneme \"n\" kořenů \"z\", \"z\", ..., \"z\". Substituce libovolného z těchto kořenů za \"z\" do \"e\" dává řešení \"e\". Protože pro homogenní lineární diferenciální rovnice platí princip superpozice, libovolná lineární kombinace těchto funkcí také vyhovuje diferenciální rovnici.\n\nJsou-li tyto kořeny navzájem různé, máme \"n\" různých řešení diferenciální rovnice. Aplikací Vandermondova determinantu lze ukázat, že jsou lineárně nezávislá, a že spolu vytváří bázi prostoru všech řešení diferenciální rovnice.\n\nVýše uvedená úvaha dává řešení v případě, kdy všechny kořeny jsou navzájem různé, tj. každý má násobnost 1. V obecném případě pokud \"z\" je (možná komplexní) kořen funkce \"F\"(\"z\") s násobností \"m\", pak pro formula_12, je řešením obyčejné diferenciální rovnice formula_13. Použitím tohoto postupu na všechny kořeny dává sadu \"n\" různých lineárně nezávislých funkcí, kde \"n\" je stupeň polynomu \"F\"(\"z\"). Jako v předchozím příkladě, tyto funkce vytvářejí bázi prostoru řešení.\n\nJestliže koeficienty \"A\" diferenciální rovnice jsou reálné, pak reálná řešení jsou obecně vhodnější. Kořeny \"z\", které nejsou reálné, se pak vyskytují v komplexně sdružených párech, tak do jejich odpovídajícím bázové funkce a požadovaný výsledek získáme nahrazením každé dvojice jejich reálnou lineární kombinací Re(\"y\") a Im(\"y\"), kde \"y\" je jedním z dvojice.\n\nPřípad, ve kterém se vyskytují komplexní kořeny, lze řešit pomocí Eulerova vzorce.\n\nJe dána diferenciální rovnice formula_14. Charakteristická rovnice je formula_15, a její kořeny jsou 2±\"i\". Báze řešení je tedy formula_16. Funkce \"y\" je řešením právě tehdy, když formula_17 pro libovolné konstatnty formula_18.\n\nProtože koeficienty původní rovnice jsou reálné,\nLineární kombinace\n\njsou reálnou bází formula_21.\n\nDiferenciální rovnici druhého řádu\n\nkterá reprezentuje jednoduchý harmonický oscilátor, lze zapsat jako\n\nVýraz v závorkách lze rozložit:\n\nz čehož je vidět dvojice lineárně nezávislých řešení:\n\nŘešení jsou po řadě\n\na\n\nTato řešení tvoří bázi dvourozměrného prostoru řešení diferenciální rovnice druhého řádu: to znamená, že lineární kombinace těchto řešení bude také řešením. Konkrétně lze zkonstruovat následující řešení\n\na\n\nTato poslední dvě trigonometrická řešení jsou lineárně nezávislá, takže mohou sloužit jako jiná báze prostoru řešení, což dává následující reálné obecné řešení:\n\nRovnice pro tlumený harmonický oscilátor má tvar:\n\nVýraz v závorkách můžeme rozložit: nejdříve získáme charakteristickou rovnici nahrazením \"D\" za λ. Tato rovnice musí být splněna pro všechna \"y\", tedy:\n\nŘešíme pomocí vzorce pro kořeny kvadratické rovnice:\n\nA výsledek použijeme pro faktorizaci původní diferenciální rovnice:\n\nCož dává dvojici rovnic:\n\ns řešeními po řadě\n\nkde ω = \"b\"/2\"m\". Z této lineárně nezávislé dvojice řešení můžeme zkonstruovat jinou lineárně nezávislou dvojici, která tedy slouží jako báze pro dvourozměrný prostor řešení:\n\nAle pro |ω| < |ω| je vhodnější se zbavit imaginárních složek a obecné řešení vyjádřit jako\n\nToto druhé řešení odpovídá podkritickému tlumení, při kterém dochází k tlumenému kmitání, zatímco první řešení odpovídá tlumení nadkritickému, kterému již odpovídá pouze aperiodický pohyb.\n\nPro získání řešení nehomogenní rovnice hledáme partikulární integrál \"y\"(\"x\") buď metodou neurčitých koeficientů nebo metodou variace konstant; obecné řešení lineární diferenciální rovnice je součtem obecného řešení přidružené homogenní rovnice a partikulárního řešení nehomogenní rovnice. Pokud jsou zadány počáteční podmínky, lze použít Laplaceovu transformaci pro získání partikulárního řešení přímo.\n\nPředpokládejme, že máme řešit rovnici\n\nDefinujeme charakteristický polynom\n\nA najdeme bázi řešení formula_44 přidružené homogenní (\"f\"(\"x\") = 0) rovnice. Pak hledáme partikulární řešení \"y\"(\"x\") nehomogenní rovnice metodou variace konstant: Nechť koeficienty lineární kombinace jsou funkcemi proměnné \"x\":\n\nPro zjednodušení zápisu nebudeme zapisovat závislost na \"x\" (ze zápisu vypustíme všechna \"(x)\"). Při použití operátorového zápisu \"D\" = \"d/dx\" lze diferenciální rovnici jednoduše zapsat \"P\"(\"D\")\"y\" = \"f\". Pak\n\nS omezeními\n\nse rovnice zjednoduší:\n\nAle protože \"P\"(\"D\")\"y\" = 0, dostáváme\n\nCož s omezeními dává lineární soustavu pro \"u′\". Tu můžeme vždy řešit; kombinací Cramerova pravidla s Wronskiánem dostáváme\n\nZápis použitý výše znamená, že máme vzít minor (i,n) matice W a znásobit jej f. Kvůli tomu dostaneme záporné znaménko. Případně se nemusíme zabývat znaménkem minus a pouze spočítáme determinant matice získané nahrazením \"j\"-tého sloupce matice W vektorem (0, 0, ..., f).\n\nZbytek získáme integrací \"u′\".\n\nPartikulární integrál není jednoznačný; formula_54 také vyhovuje obyčejné diferenciální rovnici pro libovolnou množinu konstant \"c\".\n\nŘešíme rovnici formula_55. Vezměme bázi řešení nalezenou výše formula_56.\n\nPoužitím seznamu integrálů exponenciálních funkcí\n\nodtud\n\nPro zajímavost, fyzickou interpretací této obyčejné diferenciální rovnice je buzený tlumený harmonický oscilátor; \"y\" reprezentuje stacionární řešení a formula_61 obecné.\n\nObyčejná lineární diferenciální rovnice \"n\"-tého řádu s proměnnými koeficienty má obecný tvar\n\nJednoduchým příkladem je Eulerova rovnice často používaná v technice\n\nLineární obyčejná diferenciální rovnice prvního řádu s proměnnými koeficienty má obecný tvar\n\nkde D je diferenciální operátor. Rovnice tohoto tvaru můžeme řešit vynásobením integračním faktorem\n\nčímž získáme\n\ncož zjednodušíme použitím součinového pravidla na\n\npo zintegrování obou stran a vyřešení pro \"y\"(\"x\") dostaneme:\n\nJinými slovy: Řešení obyčejné lineární diferenciální rovnice prvního řádu\n\ns koeficienty, které mohou, ale nemusí být funkcí proměnné \"x\", je\n\nkde κ je integrační konstanta a\n\nKompaktní tvar obecného řešení je (viz J. Math. Chem. 48 (2010) 175):\n\nkde δ(\"x\") je zobecněná Diracova delta funkce.\n\nUvažujme diferenciální rovnici prvního řádu s konstantními koeficienty:\n\nTato rovnice je zvlášť důležitá pro soustavy prvního řádu jako například RC obvody a tlumené kmitání.\n\nV tomto případě, \"f\"(\"x\") = \"b\", \"g\"(\"x\") = 1.\n\nProto její řešení je\n\nLibovolnou lineární obyčejnou diferenciální rovnici nebo dokonce soustavu takových rovnic lze převést na soustavu lineárních diferenciálních rovnic prvního řádu sečtením proměnných pro všechny derivace kromě derivace nejvyššího řádu. Soustavy lineárních rovnic můžeme považovat za jedinou rovnici s vektorovou proměnnou. Obecné řešení je podobné jako řešení obyčejné lineární diferenciální rovnice prvního řádu uvedené výše, ale s komplikacemi pramenícími z nekomutativity násobení matic.\n\nPro řešení\n(kde formula_76 je vektor nebo matice a formula_77 je matice),\nnechť formula_78 je řešení of formula_79 s formula_80 (jednotková matice). formula_81 je fundamentální matice rovnice – sloupce matice formula_81 vytváří úplnou lineárně nezávislou množinu řešení homogenní rovnice. Po substitucí formula_83 se rovnice formula_84 zjednoduší na formula_85 Tedy\nPokud formula_87 komutuje s formula_88 pro všechna formula_89 a formula_90, pak\na tedy\nale v obecném případě řešení v uzavřeném tvaru neexistuje. Proto se používají přibližné metody jako například Magnusova expanze. Všimněte si, že exponenciální funkce jsou maticové exponenciální funkce.\n\n\n\n"}
{"id": "157331", "url": "https://cs.wikipedia.org/wiki?curid=157331", "title": "Singularita (matematika)", "text": "Singularita (matematika)\n\nSingularita je v matematice obecný název bodu, ve kterém daný matematický objekt není definován, nebo kde se objekt nechová v jistém smyslu rozumně — například není diferencovatelný.\n\nNapříklad funkce\n\nmá na množině reálných čísel singularitu v bodě formula_2, kde diverguje k ±∞ a není zde definovaná.\n\nFunkce\n\nmá také singularitu v bodě formula_2, protože zde nemá derivaci. \n\nV komplexní analýze je singularita bod, ve kterém funkce není komplexně diferencovatelná. Singularity hrají v komplexní analýze obzvláště významnou roli díky tomu, že Taylorovy nebo obecněji Laurentovy řady kolem daného bodu konvergují na kruhu nebo mezikruží až po nejbližší singularitu. Krom toho v singulárním bodě může mít funkce reziduum, což se významně projeví na chování křivkových integrálů kolem tohoto bodu.\n\nVýznamnou roli mají především \"singularity izolované\", tedy ty, kolem kterých existuje takové okolí, že v něm nejsou další singularity. Izolované \"singularity\" se dělí na \"odstranitelné\", \"póly\" a \"singularity\" \"podstatné\". V prvních dvou případech lze kolem singularity rozvinout funkci do Laurentovy řady, což v případě singularit neizolovaných není možné.\n\nBody, v nichž funkce není singulární, se označují jako regulární body.\n\nMá-li \"f\"(\"z\") v bodě \"z\" singularitu a existuje-li prstencové okolí bodu \"z\", na němž je \"f\" holomorfní, pak se \"z\" nazývá \"izolovaná singularita\".\n\nMá-li \"f\" v \"z\" singularitu a existuje-li limita\n\npotom je tato singularita \"odstranitelná\". \n\nPřitom platí, že\n\nMá-li \"f\" v \"z\" singularitu a existuje-li limita\n\nplatí, že existuje (přirozené) číslo \"n\" takové, že\n\nPotom \"f\" má v \"z\" pól \"n\"-tého řádu.\n\nPól \"n\"-tého řádu jednoduše znamená, že funkce \"f\" se v \"z\" chová stejně jako funkce formula_8. Pokud je v \"z\" pól, dá se kolem \"z\" \"f\" rozvinout do Laurentovy řady, která bude mít právě \"n\" členů ve své hlavní části.\n\nPól prvního řádu se často označuje jako \"jednoduchý pól\".\n\nMá-li \"f\" v \"z\" singularitu a limita \n\nneexistuje, potom má \"f\" v \"z\" \"podstatnou singularitu\". V takovém případě má Laurentova řada kolem \"z\" nekonečně mnoho členů v hlavní části. Typickým příkladem takovéto singularity je singularita funkce\n\nv bodě \"z\" = 0.\n"}
{"id": "157333", "url": "https://cs.wikipedia.org/wiki?curid=157333", "title": "Chrétien de Troyes", "text": "Chrétien de Troyes\n\nChrétien de Troyes (asi 1130 – asi 1183) byl francouzský básník, truvér a výtvarník. Chrétienova básnická vyprávění tvořená přibližně v letech 1160-1185 o válečných a milostných dobrodružstvích, s tzv. artušovskou tematikou, patří mezi základní pilíře středověkého románu. Zachovala se čtyři: \"Érec a Enida\", \"Lancelot\", \"Cligès a\" \"Yvain\". Ve svém díle \"Yvain\" se autor přiblížil struktuře románu moderního\".\" Jeho příběhy byly určeny aristokratickému publiku a inspiraci autor nacházel v legendách Bretonska a v poezii Provensálska, možná též během předpokládané návštěvy Anglie. Byl to on, kdo do starých artušovských příběhů doplnil postavu Lancelota. \n\nO jeho životě se ví málo. Mezi lety 1160-1172 sloužil u dvora své patronky Marie Francouzské, hraběnky ze Champagne. Později byl jeho patronem flanderský hrabě Filip Alsaský, jemuž je dedikován Chrétienův \"Perceval,\" a jenž zemřel na křížové výpravě roku 1191. \n\nZačínal překlady antické poezie, přeložil zejména Ovidiovu \"Ars amandi\" a něco z jeho \"Metamorfóz,\" dochovala se z nich však jen báseň \"Filomete\". Poté zřejmě napsal epos o lásce Tristana a Isoldy, ale ten se nedochoval. Milostný příběh osudové lásky, uzavírající se až smrtí obou milenců, patří k nejznámějším milostným vyprávěním vůbec.\n\nŽánr, který poté založil, bývá nazýván bretonský román. Nejstarší z těchto veršovaných románů je \"Li contes d'Erec (Érec a Enida).\" Líčí dobrodružství Ereca, jež zkouší oddanost a pokoru své manželky Enidy. \n\nV dalším románu, \"Cligès\", je mimo jiné zpracována východní pověst o ženě, již unesl její milenec, když ji omámil nápojem, takže byla považována za mrtvou. Tento motiv později využil i William Shakespeare v \"Romeovi a Julii\". \n\nKolem roku 1170 vznikl román \"Lancelot\" čili \"Li chevaliers de la charrete (Lancelot aneb rytíř s károu)\", jejž ovšem dokončoval Godefroy de Lagni. Do tvorby příběhu prý aktivně zasahovala hraběnka Marie. Chretien zpracovává starou keltskou pověst o královně Guenievře, již unesl kouzelník a vysvobodil ji rytíř, který překročil most šířky ostří meče. Chrétien do příběhu vložil motiv rozkmotření se krále Artuše s jeho rytířem Lancelotaem kvůli Lancelotově lásce k Artušově ženě. Lancelot se nakonec s Artušem usmíří. Ona kára v názvu knihy poukazuje k tomu, že v jisté chvíli Lancelot ztratí koně a je vezen na káře, což byla pro rytíře té doby největší potupa. Kniha se stala jakýmsi zákoníkem středověké dvorské čili kurtoazní lásky. \n\nZ téže doby pochází \"Yvain\" čili \"Li chevaliers au lyon (Yvain neboli Rytíř se Lvem)\", často napodobovaný a \"klasicky artušovský\" příběh. \n\nPoslední Chrétienovo dílo je \"Perceval\" čili \"Conte dou Graal\", které ovšem nedokončil. Pojednává o rytíři kulatého stolu, který hledá Svatý grál, a když jej nalezne, nevezme si ho, kvůli čemuž později zešílí. Jde o nejvíce mystický ze všech Chrétienových textů. \n\nAutorství dalších textů je již sporné. Chrétienovi se někdy přičítá například \"Contes del roi Guillaume d'Engleterre\". \n\nO Chrétiénově stylu psal Ottův slovník naučný toto: \"Jeho řeč je jasná, šťavnatá, sloh průhledný, sytých barev, rhythmus lehký, dialog stručný a živý. Vadou je však komposice, velmi nesouměrná a často nejasná; jiný, ještě vážnější nedostatek Chrétienův tkví v jeho duševní povrchnosti: Chrétien byl spisovatel elegantní, ale vážnost, duševní hloubka, opravdové básnické posvěcení mu scházelo. Zde překonal jej daleko Wolfram von Eschenbach, jenž spracoval, ať na přímém či nepřímém podkladě, jeho Percevala, jako Hartmann von Aue jeho Erica a Ivaina.\" \n\n\n"}
{"id": "157337", "url": "https://cs.wikipedia.org/wiki?curid=157337", "title": "Uintatherium", "text": "Uintatherium\n\nUintatherium je vyhynulý rod kopytníků (Ungulata) ze středního a svrchního eocénu (asi před 45 až 37 miliony let). Řadí se do vyhynulého řádu Dinocerata. Jeho fosilní pozůstatky byly poprvé nalezeny ve státě Wyoming, USA, později i v Asii.\n\n\"Uintatherium\" patřilo mezi první velké býložravé savce a bylo možná vůbec největším savcem eocénu. Bylo velké asi jako nosorožec, vážilo podle odhadů asi 2 až 4,5 tuny. Vyznačuje se robustní lebkou, až 75 centimetrů dlouhou, ze které ční dopředu 3 páry krátkých kostěných rohů (osikonů) a jeden lichý na čelní kosti. Oblé lebeční rohy měly zřejmě funkci při ritualizovaných soubojích mezi samci ve stádě. Mezi zuby nejsou řezáky. Mohutné horní špičáky jsou mechanicky chráněny plochými výrůstky na dolní čelisti. Uintaterium patřilo mezi prstochodce, mělo masivní končetiny s pěti krátkými prsty.\n\nTento živočich je pojmenován podle severoamerického pohoří Uinta Mountains (doslova \"zvíře/tvor z Uinta\").\n\nČeské veřejnosti je tento pravěký savec známý z obrazů Zdeňka Buriana, objevil se krátce také v trikovém filmu \"Cesta do pravěku\" z roku 1955.\n\n"}
{"id": "157338", "url": "https://cs.wikipedia.org/wiki?curid=157338", "title": "SU-152", "text": "SU-152\n\nSU-152 (\"Samochodnaja ustanovka 152\") bylo sovětské samohybné dělo. Vzniklo v podstatě jako nouzové bojové vozidlo; silně obrněný stroj s těžkou výzbrojí měl pomoci Rudé armádě čelit německým tankům nové generace.\n\nPráce na projektu, který získal provizorní označení KV-14, byly zahájeny 31. prosince 1942 a již v únoru 1943 byl spěšný vývoj úspěšně ukončen. Šlo vlastně o relativně jednoduché a účelné spojení podvozku stávajícího těžkého tanku KV-1 a upravené polní houfnice ML-20 ráže 152,4 mm. Původní plány předpokládaly prodloužení podvozku tanku KV, ale z důvodů zkrácení vývoje a zjednodušení zahájení výroby nakonec byla zachována jeho původní délka.\n\nNevýhodou tohoto samohybného děla byla především malá rychlost střelby (okolo čtyř výstřelů za minutu), protože používalo těžkou a dělenou munici. Další nevýhodou SU 152 byla pomalá akcelerace, která z něj dělala lehký cíl pro letectvo. Neobratnost znamenala lehký cíl pro nepřátelskou pěchotu. Velkou předností však byla účinnost výzbroje, protože zbraň vystřelující mohutné 43kg vysoce výbušné střely dokázala zničit téměř jakýkoliv cíl, i na hranici svého dostřelu. Ačkoliv se vyráběla i protipancéřová munice (AP) , přímý zásah výbušným granátem (HE) dokázal zničit, těžce poškodit nebo vyřadit z boje prakticky jakékoliv obrněné vozidlo, včetně německých Tigerů a Ferdinandů, aniž by vlastně pancíř musel \"probít\". Kvůli schopnosti ničit i ty nejtěžší tanky nepřítele se po bitvě u Kurska samohybnému dělu SU-152 dostalo přezdívky „Zveroboj“ (zabiják zvířat).\n\nVýroba SU-152 byla ukončena v prosinci 1943 po vyrobení 671-704 strojů (různé zdroje). Nedošlo k tomu však kvůli nějakým problémů nebo vyloženě špatným vlastnostem této zbraně, ale především proto, že ji nahradil její nástupce v podobě ISU-152, užívající podvozku nového těžkého tanku Josif Stalin, nahrazujícího tanky KV. Vyrobené stroje však dále sloužily až do konce války a poslední byly definitivně vyřazeny z výzbroje až roku 1954.\n\n"}
{"id": "157342", "url": "https://cs.wikipedia.org/wiki?curid=157342", "title": "Robert F. Engle", "text": "Robert F. Engle\n\nRobert F. Engle (* 10. listopadu 1942, Syracuse) je americký ekonom. Získal doktorát na Cornell University. Spolu s Britem Clive W. J. Grangerem získal roku 2003 Nobelovu cenu za ekonomii za vyvinutí metod analýzy ekonomických časových řad vykazujících časově podmíněnou volatilitu. Od roku 1975 do roku 2003 působil na Kalifornské univerzitě, nyní je emeritním profesorem v UCSD.\n\n"}
{"id": "157343", "url": "https://cs.wikipedia.org/wiki?curid=157343", "title": "Clive W. J. Granger", "text": "Clive W. J. Granger\n\nSir Clive William John Granger (4. září 1934, Swansea Wales – 27. května 2009) byl britský ekonom. Spolu s Američanem Robertem F. Englem získal roku 2003 Nobelovu cenu za ekonomii za vyvinutí metod analýzy ekonomických časových řad vykazujících časově podmíněnou volatilitu.\n"}
{"id": "157346", "url": "https://cs.wikipedia.org/wiki?curid=157346", "title": "Jean Anouilh", "text": "Jean Anouilh\n\nJean Anouilh (23. června 1910 – 3. října 1987) byl francouzský dramatik.\n\nJean Anouilh se narodil v Cérisole, malé vesnici v okolí Bordeaux. Jeho otec byl krejčí, jeho matka sezonní houslistka. Anouilh nastoupil na studium práv, ale studium opustil a začal pracovat v reklamním průmyslu.\n\nSvá díla dělil do cyklů: růžové, černé, brilantní a historické hry\n\n\n"}
{"id": "157347", "url": "https://cs.wikipedia.org/wiki?curid=157347", "title": "Stříbrnická", "text": "Stříbrnická\n\nStříbrnická je hora v Podbělském hřbetu pohoří Králický Sněžník. Nadmořská výška je 1250 m. Vrchol je v současnosti na hranici Pardubického kraje a Olomouckého kraje. Název hory je asi odvozen od blízké obce Stříbrnice. Vrchol neleží na hranici s Polskem, je o několik set metrů jižněji, do Polska patří jen severní svahy hory.\n\nZe západních svahů hory odtéká voda do přítoků Moravy (bezejmenných), z východních svahů odtéká do přítoků řeky Krupé, např. Stříbrnický potok a další bezejmenné. Řeka Krupá se dále vlévá u Hanušovic do Moravy. Severní (polské) svahy patří do úmoří Baltu, vody odtékají hlavně přítoky potoky Kamienica.\n\nVrcholové partie hory (asi nad 1100 m) jsou porostlé převážně horskými třtinovými smrčinami, které jsou místy více, místy méně poškozené imisemi. V okolí hory, na polské straně i v sedle k Černé kupě jsou i nelesní vrchoviště a kolem nich rašelinné smrčiny. V nižších polohách jsou potenciální přirozenou vegetací horské acidofilní bučiny, jednalo by se o smíšené lesy s dominancí buku lesního, smrku ztepilého a jedle bělokoré. V současnosti jsou ale většinou přeměněny na kulturní smrčiny. V rozsáhlých oblastech hřebenové části hory jsou dnes rozsáhlé holiny, na jejichž vzniku se podílely hlavně imise, kůrovec, vítr a nevhodné lesnické zásahy v minulosti. Holiny dnes pomalu zarůstají smrkem z přirozené obnovy i výsadeb, v poslední době je zde hojně vysázen do plastových chráničů také jeřáb ptačí.\n\nVe vrcholových partiích hory a okolí nejsou žádné významné stavby.\n\nOblast vrcholu hory je součástí NPR Králický Sněžník a EVL Králický Sněžník, ale leží už mimo Ptačí oblast Králický Sněžník.\n\n"}
{"id": "157349", "url": "https://cs.wikipedia.org/wiki?curid=157349", "title": "Office Open XML", "text": "Office Open XML\n\nOffice Open XML (OOXML) je specifikace pro souborový formát na ukládání dokumentů kancelářských balíků jako textových dokumentů, tabulek či prezentací. Formát byl navržen společností Microsoft a poprvé byl použit v Microsoft Office 2007. Finální specifikace byla vytvořena pod hlavičkou sdružení ECMA v rámci pracovní skupiny TC45, jejímiž členy jsou například také společnosti a organizace, mezi které patří: Apple, Barclays Capital, BP, Britská knihovna, Essilor, Intel, Microsoft, NextPage, Novell, Statoil, Toshiba a Knihovna kongresu USA. Tento standard dostal označení ECMA-376. Schvalování vyvolalo kontroverze.\n\nFormát Office Open XML je soubor ZIP, který v sobě obsahuje XML a další potřebné soubory. Výsledkem jsou tak menší soubory, než byly původní binární soubory, které byly vytvářeny předchozími verzemi kancelářského balíku Microsoft Office. Hlavním cílem zavedení formátu bylo především zajištění splnění podmínek standardizačního procesu a úplná zpětná kompatibilita s doposud existujícími dokumenty, které uživatelé nadále používají, nebo je mají archivované, včetně plné podpory všech jejich rozšiřujících vlastností.\n\nSeznam oficiální dokumentace ke specifikaci:\n\nSpecifikace je rozdělena do několika částí.\n\nPopisuje vnitřní strukturu archívu ZIP, který obsahuje dokument. Základním prvkem jsou soubory s příponou .rels, které udržují informace o vztazích mezi ostatními soubory. Příkladem může být vztah mezi sešitem v tabulkovém kalkulátoru a listy, které sdružuje. Pomocí OPC lze vytvářet i vlastní formáty, protože se jedná o obecnou specifikaci. K obsahu dokumentu lze přistupovat dvěma způsoby – s využitím OPC nebo přes adresářovou strukturu archivu.\n\nStruktura vychází ze schématu \"body\" – \"paragraph\" – \"run\". Tělo dokumentu je děleno na odstavce (text, obrázek, tabulka, …) a tyto části jsou dělené na tzv. \"runs\". Zjednodušeně řečeno, \"run\" nastavuje formátování informace. Všechny textové informace, které se mají zobrazit uživateli, jsou umístěny vždy v elementu <w:t>.\n\nDokument tabulkového kalkulátoru se nazývá sešit (\"workbook\") a skládá se s listů (\"sheet\"). Sešit i listy jsou umístěny v samostatných souborech, typicky workbook.xml, sheet1.xml, sheet2.xml, …\nVelmi specifické je ukládání textové informace v tabulkách. Existují dva způsoby – inlinestring nebo sharedstring. Inlinestring ukládá informace přímo v buňce tabulky. Tento způsob je v podstatě identický s html. Sharedstring ukládá texty do samostatného souboru, který je sdílený pro všechny listy a každý textový obsah buňky je v něm unikátní. Buňky se pak odkazují na hodnotu v tomto seznamu.\n\nObsah dokumentu s prezentací se dělí na snímky (slide), jejich obsah a animace. Každý snímek je opět uložen v samostatném XML souboru. To samé platí např. i pro poznámky ke snímkům.\n\nDrawingML popisuje vektorovou grafiku, která se používá v rámci WordProcessingML, SpreadsheetML a PresentationML. Kromě DrawingML se pro vektorovou grafiku používá i VML, které má být nahrazeno právě DrawingML.\n\n\nBěhem standardizace u ISO došlo k několika podstatným změnám ve standardu ECMA-376 na základě požadavků národních standardizačních institutů. V České republice se problematikou standardizace dokumentů zabývá ÚNMZ. Nejdůležitější přijatou změnou bylo vydefinování dvou typů dokumentů, podobně jako u XHTML, Strict a Transitional. Verze Strict neobsahuje žádné elementy, které jsou zatížené zpětnou kompatibilitou směrem ke starším dokumentovým formátům. Verze Transitional pak může obsahovat elementy, které jsou pro zpětnou kompatibilitu nezbytné. Tyto verze byly schváleny jako samostatné části standardu ISO pod číslem ISO/IEC 29500. Ve standardu se přímo uvádí, že verze Transitional slouží jen pro přechodné období a nedoporučuje se používat pro vytváření dalších nových dokumentů.\n\nFormát Office Open XML byl schválen v režimu fast-track Joint Technical Committee 1 ISO a IEC v dubnu 2008, což vyvolalo vlnu kontroverze a rozhořčení\ns diskuzí o specifikaci a standardizačním procesua jeho neregulérností.\n\nSpolečnost IBM (která podporovala OpenDocument formát, tj. ODF) opustila standardizační komisi s tím, že dovoluje dominantním společnostem, jako je společnost Microsoft, mít neoprávněný vliv. Společnost Microsoft byla ve zmíněném článku obviněna z kooptace procesu normalizace tím, že se opřela o jisté země, aby zajistila, že bude mít k dispozici dostatek hlasů v ISO pro schválení OOXML, ačkoli neuvádí přesně, kdo obvinil společnost Microsoft.\n\nVe stručnosti lze konstatovat, že firma Microsoft využila svého vlivu na to, aby schválení standardu OOXML proběhlo v režimu schvalování, který pro takovou situaci nebyl určen. Tento režim nebyl určen pro schválení proprietárního standardu jedné firmy, nýbrž pro rychlé schválení nějakého široce přijímaného nekontroverzního de-fakto standardu. Tím Microsoft dosáhl stavu, kdy se sice ke všem připomínkám musel vyjádřit, ale nemusel na ně nijak reagovat, ani je vypořádat a ani zapracovat do předkládaného standardu a po jeho vyjádření byl OOXML automaticky schválen (bez možnosti jakéhokoliv odvolání či nápravného opatření).\n\nRichard Stallman z Free Software Foundation oznámil, že „Společnost Microsoft nabízí bezplatnou patentovou licenci pro OOXML za podmínek, které neumožňují bezplatné implementace“.\n\nDále bylo předkladatelům nového návrh vyčítáno, že předlohou pro tento formát byl původně uzavřený formát pro dokumenty kancelářské balíku Microsoft Office. Obavy byly zejména ohledně technologické neutrality navrženého standardu. Jako vedlejším efekt potom byla možná nekompatibilita některých atributů (např. formátu data a času či barevných kódů) s již existujícími standardy ISO.\n\nMezi specifické odlišnosti jednotlivých formátu patří zejména tyto oblasti:\n\n\n\n"}
{"id": "157351", "url": "https://cs.wikipedia.org/wiki?curid=157351", "title": "ISU-122", "text": "ISU-122\n\nISU-122 bylo sovětské samohybné dělo používané během druhé světové války.\n\nV roce 1943 vznikla další varianta samohybného děla, která byla stavěna na podvozku tanků řady IS. Původně se počítalo, že se bude vyrábět stroj s kanónem ráže 152 mm. Jelikož však nebylo možno zajistit odpovídající počet tankových děl této ráže, bylo rozhodnuto osadit část produkce samohybných děl kanóny ráže 122 mm. V letech 1943 - 1944 bylo vyrobeno 645 ks ISU-122.\n"}
{"id": "157352", "url": "https://cs.wikipedia.org/wiki?curid=157352", "title": "Znaménko", "text": "Znaménko\n\nZnaménko může označovat následující:\n"}
{"id": "157356", "url": "https://cs.wikipedia.org/wiki?curid=157356", "title": "ISU-152", "text": "ISU-152\n\nISU-152 (ИСУ-152) bylo sovětské samohybné dělo používané během druhé světové války jimž se přezdívalo „Zveroboj“, neboť dokázaly jedním zásahem zničit i těžký německý tank Tiger. Sověti použili tyto stíhače tanků na ničení japonských opevnění v roce 1945.\n\nV roce 1943 vznikla další varianta samohybného děla, která byla stavěna na podvozku tanků řady IS. Původně se počítalo, že se bude vyrábět pouze stroj s houfnicí ráže 152 mm. Jelikož však nebylo možno zajistit odpovídající počet těchto zbraní, bylo rozhodnuto osadit část produkce samohybných děl kanóny ráže 122 mm, z čehož vzniklo samohybné dělo ISU-122. Většinu produkce však tvořily stroje se 152 mm houfnicí. V letech 1943–1944 bylo vyrobeno kolem 2 500 ks samohybných děl ISU-152.\nPro úspěch v boji s novými německými tanky byl nazýván \"Zveroboj\" – lovcem zvířat v návaznosti na jména nepřátelských tanků (Tiger I, Panther).\n\nNevýhodou byla malá zásoba vezené munice a vzhledem k dělenému střelivu i nízká rychlost nabíjení.\n\nSamohybná děla ISU-152 byla po 2. světové válce i ve výzbroji Československé armády.\n\n\n\n"}
{"id": "157357", "url": "https://cs.wikipedia.org/wiki?curid=157357", "title": "Frans Eemil Sillanpää", "text": "Frans Eemil Sillanpää\n\nFrans Eemil Sillanpää (16. září 1888 Hämeenkyrö – 3. června 1964 Helsinky) byl finský spisovatel, nositel Nobelovy ceny za literaturu za rok 1939.\n\nNarodil se jako třetí dítě v chudé rolnické rodině. Již v raném dětství znal desítky starých finských pohádek, a protože měl bohatou fantazii, dále je měnil a rozvíjel. V rodné vesnici začal navštěvovat církevní školu, jedinou, která tam byla. S pomocí vlivných a bohatých krajanů mohli rodiče poslat Franse na střední školu do Tampere a roku 1908 na univerzitu v Helsinkách, kde studoval biologii na přírodovědecké fakultě. Seznámil se zde s učením německého přírodovědce, zoologa a filozofa Ernsta Heinricha Haeckela, jehož přírodovědný monismus se stal jedním z pilířů osobitého umělcova životního názoru. V Helsinkách se Sillanpää rovněž seznámil s malíři Eerem Järnefeltem, Pekkou Halonenem, hudebním skladatelem Jeanem Sibeliem a spisovatelem Juhanim Ahem. Studia ukončil v roce 1913 a nadále se věnoval jen spisovatelské tvorbě, překladatelství a publicistice. V roce 1914 cestoval po Dánsku a Švédsku a psal články pro noviny \"Uusi Suometar\". V roce 1916 se Sillanpää oženil se služkou Sigrid Mariou Salomäkiovou, se kterou měl osm dětí.\n\nJeho literárním dílo vyrostlo z jeho novoromantického názoru na život, z okouzlení severskou přírodou a ze starých příběhů, legend a pověstí, které mu v jeho rodném kraji vyprávěli různí pamětníci. Již jeho první román z roku 1916 \"Život a slunce\" se vyznačoval uměleckou vyspělostí, kterou v řadě svých dalších knih ještě prohloubil. Ve svých prózách, zahrnujících pohádky, fejetony, eseje, povídky, novely a romány, jako první z finských autorů zachytil na pozadí bohatého děje přírodní lyriku bez metafor a symbolismu. Od samého počátku usiloval o to, aby realitu toho, co viděl kolem sebe, prezentoval v naprosto pravdivé a úplné podobě, co do možná nejmenšího, třebas i ošklivého detailu. Na tomto základě pak líčil paralely mezi lidským životem a koloběhem přírody. Ve svém románě \"Zbožná bída\" (1919) jako první z finských umělců odsoudil násilí bratrovražedné občanské války, ke které došlo ve Finsku v letech 1917-1918. V dalších jeho dílech se objevují náznaky fatalismu, víra v podvědomí a v rozhodující úlohu vnitřního života každého jedince. Čas proto Sillanpää chápal v duchu učení Henriho Bergsona, dalšího svého vzoru, jako čas vnitřní, v němž lze v jediném dni či v několika letních nocích prožít celý román.\n\nMezinárodně se Sillanpää proslavil románem \"Umírala mladičká\" z roku 1931, ve kterém je tolik bezprostřednosti, citu, sugestivního vypravěčského umění a vroucnosti, jež i ve finské literatuře, která je právě těmito prvky tradičně bohatá, zněly nově. V roce 1934 se stal členem PEN klubu, o dva roky později získal čestný doktorát na univerzitě v Helsinkách a roku 1939 mu byla udělena Nobelova cena za literaturu \"„za hluboké pochopení a vynikající stylistické umění, s nímž líčil život prostého lidu své země a finskou přírodu v jejich vzájemných vztazích“\" (citace z odůvodnění Švédské akademie).\n\nV předvečer druhé světové války zveřejnil Sillanpää svůj slavný \"Vánoční dopis diktátorům\" určený Hitlerovi, Mussolinimu a Stalinovi, končící často citovanou větou: \"„Vaše moc totiž nesahá nad prach země“\". Následkem toho byly v Německu jeho knihy staženy z prodeje a doma byl zesměšňován radikálními pravicovými kruhy. Většinu války pak prožil ve Švédsku.\n\nPo skončení války Sillanpää vydal již jen dvě knihy vzpomínek. Svými vánočními fejetony, s nimiž v padesátých letech pravidelně vystupoval v rozhlase, však položil základ žánru rozhlasové povídky. Sillanpää zemřel roku 1964 v Helsinkách jako jeden z nejvýznamnějších finských spisovatelů 20. století. Byla po něm také pojmenována planetka (1446) Sillanpää, kterou objevil slavný finský astronom a fyzik Yrjö Väisälä.\n\n\n\n\n"}
{"id": "157363", "url": "https://cs.wikipedia.org/wiki?curid=157363", "title": "Ian McKellen", "text": "Ian McKellen\n\nSir Ian Murray McKellen (* 25. května 1939, Burnley, Lancashire, Anglie, Spojené království) je britský herec, držitel Ceny Tony a dvou oscarových nominací. Jeho asi nejznámějšími filmovými rolemi se stal čaroděj Gandalf (\"Pán prstenů\" a \"Hobit\"), Magneto (\"X-Men\") a Sir Leigh Teabing (\"Šifra mistra Leonarda\").\n\nIan McKellen hrával jako divadelní herec, především v hrách Williama Shakespeara. Okolo roku 2000 mu byly nabídnuty jeho nejvýznamnější role, přičemž roli Gandalfa měl původně natáčet Skot Sean Connery, ten ji však odmítl a filmaři si McKellena vyhlédli krátce před začátkem natáčení. I když neznal předlohu k filmu, mezi scénami si četl knihu a všichni kritici se svorně domnívají, že svou roli zahrál a pochopil skvěle a vynesla mu nominaci na Oscara. Hraje i v další filmové trilogii podle knižní předlohy \"Hobit aneb cesta tam a zase zpátky\" od J. R. R. Tolkiena, jejíž první díl měl premiéru v roce 2012.\n\nJe otevřeným gayem a jedním z předních britských aktivistů, zasazujících se za rovná práva sexuálních menšin. Hlásí se také k vegetariánství.\n\nOd roku 2005 herec bojuje s nemocí - rakovinou prostaty. Onemocnění však bylo dle sdělení lékařů podchyceno včas, probíhají pouze pravidelné kontroly, zda se zhoubné buňky nešíří dále.\n\n\n"}
{"id": "157364", "url": "https://cs.wikipedia.org/wiki?curid=157364", "title": "Juan Ramón Jiménez", "text": "Juan Ramón Jiménez\n\nJuan Ramón Jiménez (24. prosince 1881 Moguer, Andalusie – 29. května 1958 Santurce, San Juan, Portoriko) byl španělský básník a nositel Nobelovy ceny za literaturu z roku 1956.\n\nBěhem občanské války ve Španělsku emigroval do Portorika, kde potom žil, tvořil a nakonec také zemřel. Byl vyhledávaným, avantgardním autorem, který měl značný vliv na generaci mladých básníků.\n\n\n"}
{"id": "157365", "url": "https://cs.wikipedia.org/wiki?curid=157365", "title": "Blackburn Firebrand", "text": "Blackburn Firebrand\n\nBlackburn Firebrand byl britský jednomístný jednomotorový stíhací a stíhací-torpédový letoun vyvíjený za druhé světové války. Během konfliktu se nepodařilo typ dokončit v přijatelné podobě, a tak vstoupil do služby u Fleet Air Arm až po válce.\n\nNa začátku války nemělo britské námořní letectvo (Fleet Air Arm – FAA) výkonné stíhací letouny, které by splňovaly všechny předpoklady pro palubní provoz (dolet, vhodný podvozek, …) a zároveň byly svými výkony srovnatelné se stíhačkami operujícími z pevniny. Tuto situaci řešila britská Admiralita jednak nákupem strojů z USA, a jednak rychlou úpravou stávajících pozemních stíhaček (Hawker Hurricane na Sea Hurricane, Supermarine Spitfire na Seafire). Zároveň se ale rozhodla objednat u domácích výrobců stroj, který měl být od samého počátku projektovaný pro britské letadlové lodě, a tudíž se od něj očekávalo, že svými výkony a vlastnostmi předčí stávající letadla.\n\nSamotný vývoj letadla s označením B.37 Firebrand začal v roce 1940 pod vedením C. E. Pettyho, hlavního konstruktéra firmy Blackburn v Brough.\n\nPráce se však protahovaly, a tak byl první ze tří prototypů B.37 (DD804) zalétán až 27. února 1942 na letišti RAF Leconfield, pilotován F/Lt Arthurem Thompsonem. Stroj byl poháněn řadovým kapalinou chlazeným motorem Napier Sabre III o výkonu 2305 hp s dvaceti čtyřmi válci uspořádanými do písmene H. Široký podvozek měl zajišťovat dobrou stabilitu na houpajících se palubách letadlových lodí, v kořenech velkého křídla se nacházely chladiče glykolu, prozatím nebyla instalována výzbroj. Charakteristickým prvkem se stala předsazená kýlovka (podobně jako u typu Blackburn Skua a Blackburn Roc). První prototyp byl zařazen do série testů, které probíhaly ve Výzkumném ústavu letadel a výzbroje v Boscombe Down.\n\n15. července následoval první let druhého prototypu, který již byl vybaven 20 mm kanóny Hispano Mk. II v křídle, a 11. října vzlétl i prototyp třetí.\n\nV únoru 1943 byly zahájeny zkoušky vzletů a přistání na palubě letadlové lodi HMS Illustrious.\n\nBylo vyrobeno devět sériových strojů Mk. I, každý se čtyřmi kanóny v křídle a dvěma závěsníky pro 227 kg (500 lb) pumu. Tyto stroje se také se zúčastnily různých testů, bojově nasazeny nebyly, neboť se ukázalo, že nový letoun nemá požadované výkony, vždyť jen rychlost 568 km/h byla v roce 1943 opravdu nedostačující.\n\nPo zklamání, které přinesl Firebrand Mk. I, bylo rozhodnuto přebudovat Firebrand pro přepravu torpéda či bomb a útoky na námořní cíle, aby vývoj nepřišel nazmar. U druhého prototypu proto byla zesílena a rozšířena centrální sekce, kde se nyní nacházel závěsník pro 840 kg torpédo (průměr 46 cm), přičemž výzbroj v nosných plochách byla zachována, stejně jako podkřídelní závěsníky.\n\nPrototyp takto vzniklé verze, nyní nazývané B-37 Firebrand TF Mk. II, vzlétl 31. března 1943 a byl následován dvanácti sériovými stroji (DK374 až DK385). Sedm z nich obdržela na podzim roku 1944 zkušební jednotka 708. squadrony s názvem Firebrand Tactical Unit se základnou v Lee-on-Solent. Ani tyto letouny se nedočkaly bojového nasazení a opět posloužily jen ke zkouškám.\n\nVe stejnou dobu byl pro RAF vyráběn stíhací bombardér Hawker Typhoon, který byl poháněn stejným motorem jako Blackburn Firebrand. Admiralita se obávala možného nedostatku těchto pohonných jednotek, a proto vydala v říjnu 1943 specifikaci požadující stíhací-torpédovou verzi Firebrandu s dvojhvězdicovým motorem Bristol Centaurus.\n\nVýsledkem se stala verze Blackburn B-46 Firebrand TF Mk. III, jejíž prototyp (DK372) byl zalétán 21. prosince 1943. Druhý prototyp (sér. č. DK373) s novou kabinou, zalétaný v lednu 1944, vznikl stejně jako jeho předchůdce z nedokončeného draku F Mk.I. První prototyp přeletěl po továrních testech v březnu 1944 do střediska v Boscombe Down. Během řady testů se vrátil do Broughu, kde obdržel stejnou kabinu jako DK373. Ještě v březnu roku 1945 létal u společnosti Rotol Ltd. v Stavertonu jako létající laboratoř vrtulí.\nDruhý prototyp se rovněž objevil v Boscombe Down, zakrátko však létal u Royal Aircraft Establishment ve Farnborough. Zde byl také používán jako létající laboratoř při ověřování zkoušek nového typu radiovýškoměru. Po těchto testech byl v roce 1945 přelétnut na depozitní letiště Sherburn-Elmet, kde byl následně sešrotován.\nBylo vyrobeno 27 sériových strojů, první z nich (DK386) vzlétl se zkušebním pilotem Sqn./Ldr. J. R. Tobinem až v listopadu následujícího roku. Poslední stroj této série (DK412) opustil montážní linku v květnu 1945. V přídi byl zabudován dvojhvězdicový osmnáctiválec Bristol Centaurus VII o výkonu 2400 hp (DK386 až DK395), nebo Centaurus IX o výkonu 2520 hp se čtyřlistou vrtulí Rotol (DK396 až DK412); byla pozměněna a zvětšena kormidla, aby se zmenšil vliv kroutícího momentu motoru na letové vlastnosti. Překryt kabiny byl nyní kapkovitého tvaru, takže umožňoval vynikající výhled do stran, zatímco výhled dopředu byl stále nanejvýš špatný (před pilotem byl rozměrný motor a ještě palivová nádrž). Vadila také špatná stabilita a několik dalších věcí. Ani tyto Firebrandy se nezúčastnily bojových operací, použity byly v zimě 1944 jako zkušební na letišti v Hestringe.\n\nVelkou změnou měla být verze B-46 Firebrand TF Mk. IV. Byl použit silnější dvouhvězdicový motor Centaurus IX o výkonu 2520 hp, svislá ocasní plocha byla opět zvětšena a kýlovka mírně vyosena (kvůli velkému kroutícímu momentu pohonné jednotky). Střelecká výzbroj zůstala stejná jako u předchozích variant, zato vybavení nesené na vnějších závěsnících mohlo být různorodé. Pod trupem bylo místo pro torpédo, 907 kg (2000 lb) bombu nebo 455 l (100 Imp gal) přídavnou nádrž, pod křídly pak pro dvě bomby po max. 454 kg (některé zdroje uvádí 907 kg), přídavnou nádrž o objemu 204 l (45 imp gal), nebo až 16 neřízených raket. V křídlech byly umístěny aerodynamické brzdy, takže letoun mohl být nasazen i jako střemhlavý bombardér.\n\nPrvní (EK601) ze 102 vyrobených exemplářů vzlétl až 17. května 1945. Prvních 15 strojů bylo od 1. září dodáno k 813. peruti FAA ve Fordu a dalším uživatelům. Dva stroje (EK605 a EK630) zůstaly v Broughu u mateřské továrny, kde se na nich ověřovaly instalace vnitřního vybavení. EK608 používala továrna Rotol Ltd., EK629 byl používán firmou Bristol jako létající zkušebna motorů Centaurus. Tři TF Mk.IV (EK631, EK633 a EK657) užívala jednotka ATD v Gosportu jako nosiče testovaných torpéd. Odtud si letoun EK633 vyžádalo RAF k vlastním zkouškám. Celková produkce dosáhla 102 stroje.\n\nPo válce bylo vyrobeno ještě 68 letounů verze Mk. 5 a 5A. Od strojů předcházející verze se odlišovaly rohovým vyvážením vodorovných ocasních ploch, ovládáním křidélek s posilovačem a dalšími změnami. Na tento standard bylo přestavěno zhruba 40 Firebrandů TF Mk. IV.\n\nLetouny byly ve výzbroji 813. a 827. perutě FAA od října 1947. Sloužily na palubách HMS Illustrious, Implacable a Eagle do roku 1953.\n\nBlackburn Firebrand se měl stát vysoce výkonným stíhacím typem pro službu na britských letadlových lodích, ale byl zklamáním. Přestože se konstruktéři následně snažili přizpůsobit stroj k torpédovým a bombovým útokům, ani zde příliš neuspěli, ačkoli poslední verze Firebrandu byla přece jen zařazena do služby.\n\nFirma Blackburn se však nevzdávala, a tak v poválečných letech navrhla a pracovala na letounu Blackburn Firecrest, který se měl stát nástupcem Firebrandu. I tento vývoj se protahoval a letoun opět neměl, přes jistá zlepšení, předpokládané výkony. Když se na začátku padesátých let rozhodovalo námořnictvo pro vrtulový útočný stroj, vybralo místo Firecrestu Westland Wyvern. Takto neslavně tedy končí historie pístových palubních stíhacích-torpédových strojů firmy Blackburn.\n\n\n\n\n\n"}
{"id": "157366", "url": "https://cs.wikipedia.org/wiki?curid=157366", "title": "Černá kupa", "text": "Černá kupa\n\nČerná kupa (německy \"Schwarze Koppe\") je hora v Podbělském hřbetu pohoří Králický Sněžník. Nadmořská výška je 1295 m. Vrchol je v současnosti na hranici Pardubického kraje a Olomouckého kraje. Od jižněji položené hory Sušina je vrchol oddělen jen mělkým sedlem, východní a západní svahy jsou ale strmé. Oblast se také někdy nazývá Mokrý hřbet, podle výskytu rašelinišť.\n\nZe západních svahů hory odtéká voda do přítoků Moravy (bezejmenných), z východních svahů odtéká do přítoků Stříbrnického potoka, který je přítokem řeky Krupé. Řeka Krupá se dále vlévá u Hanušovic do Moravy.\nVrcholové partie hory (asi nad 1100 m) jsou porostlé převážně horskými třtinovými smrčinami. V okolí hory jsou i nelesní vrchoviště a kolem nich rašelinné smrčiny. V nižších polohách jsou potenciální přirozenou vegetací horské acidofilní bučiny, jednalo by se o smíšené lesy s dominancí buku lesního, smrku ztepilého a jedle bělokoré. V současnosti jsou ale často přeměněny na kulturní smrčiny. Vrchol je sice v současnosti zalesněn, ale na svazích hory jsou místy poměrně rozsáhlé holiny, které způsobily imise a nevhodné lesnické zásahy v minulosti.\n\nOblast vrcholu hory je součástí NPR Králický Sněžník a EVL Králický Sněžník, ale leží už mimo Ptačí oblast Králický Sněžník.\n\n"}
{"id": "157374", "url": "https://cs.wikipedia.org/wiki?curid=157374", "title": "Nelly Sachsová", "text": "Nelly Sachsová\n\nNelly Sachsová, vlastním jménem Leonie Sachs (10. prosince 1891 v Berlíně-Schönebergu – 12. května 1970 ve Stockholmu) byla německá prozaička, poetka a překladatelka židovského původu, nositelka Nobelovy ceny za literaturu.\n\nPocházela ze zámožné rodiny vynálezce a továrníka Williama Sachse a vyrůstala v kultivované asimilované atmosféře vyšších tříd. Na nátlak otce musela ukončit svůj milostný vztah s rozvedeným mužem, ale jejich vzájemná korespondence trvala údajně ještě desetiletí. Nelly se nikdy nevdala, v několika pozdějších básních Sachsové je však zmínka o jakémsi „ženichovi“, který zahynul v koncentračním táboře.\n\nOtec zemřel po delším rakovinovém onemocnění v Berlíně ještě před nástupem Hitlera k moci. Sachsové se podařilo spolu s matkou odejít z Německa v květnu 1940 do Švédska za pomoci prince Eugena, bratra švédského krále, doslova na poslední chvíli, když už byl na cestě příkaz k transportu. Dlouhá léta se pak do Německa odmítala vrátit.\n\nPo válce, v padesátých letech, se Nelly Sachsová seznámila se základní knihou kabaly \"Zohar\", zažila nové lyrické vzplanutí, svou tvorbu té doby srovnávala s chrlením krve, halucinacemi a se zemětřesením a v jejích básních přibývaly biblických motivy.\n\nJejí básně a texty vycházely zprvu jen v NDR. Žila s matkou na jihu Stockholmu ve velmi stísněných poměrech v jednopokojovém bytě a dál překládala moderní švédskou lyriku do němčiny. Začala si dopisovat s Paulem Celanem a po nějaké době vyšly konečně dva svazky jejích básní \"Nikdo neví, jak dál\" a \"Útěk a proměna\" i v západní části Německa. Sama se tam však vracet nechtěla, a když se k tomu po dvaceti letech přece jen u příležitosti převzetí Ceny Annette Drosteové odhodlala, psychicky se zhroutila a nakonec strávila tři roky na nervové klinice. O patnáct let později, v roce 1965, obdržela jako první žena Mírovou cenu německých knihkupců a nakladatelů, což ji opět přimělo k cestě do Frankfurtu nad Mohanem.\n\nTeprve v šedesátých, sedmdesátých letech svého života, po utrpení, jehož byla v Evropě svědkem, dospívá k velké lyrice. Její poezie je osobitá, vznikla jakoby mimo čas a prostor, je hluboce filozofická až mystická, metaforicky bohatá a výrazově úsporná.\n\nV roce 1966 obdržela Sachsová spolu s Šmuelem J. Agnonem Nobelovu cenu za literaturu. Na její počest uděluje německé město Dortmund každé dva roky literární Cenu Nelly Sachsové (např. v roce 1987 se stal jejím nositelem Milan Kundera).\n\nNávštěvu Izraele v roce 1967 musela ze zdravotních důvodů odříci, ale v telegramu se vyslovila pro přijetí Güntera Grasse Svazem spisovatelů v Jeruzalémě. K psychickým problémům a dalším pobytům v ústavech se přidružilo onemocnění rakovinou, kterému nakonec v den pohřbu Paula Celana 12. května 1970 podlehla. Pochována je na židovském hřbitově Norra begravningsplatsen ve Stockholmu, kde leží i Alfred Nobel.\n\nSachsovou proslavila působivá báseň \"O die Schornsteine\" (Ó komíny) ze sbírky \"In den Wohnungen des Todes\" (V příbytcích smrti).\n\nVe své děkovné řeči při udělení Nobelovy ceny za literaturu, již pronesla v němčině, přečetla báseň napsanou pro tuto příležitost:\n\nBáseň \"Kdosi přijde\" je ze sbírky \"Útěk a proměna\"\n\nKommt einer\n\nPřijde člověk\n\nKdosi přichází\n\nPřeklad básní \"Svíce\", \"Job\" a \"Kdosi přichází\" Zlata Kufnerová, překlad básně \"Přijde člověk\" Ludvík Kundera.\n\n\n"}
{"id": "157378", "url": "https://cs.wikipedia.org/wiki?curid=157378", "title": "Sušina (Králický Sněžník)", "text": "Sušina (Králický Sněžník)\n\nSušina (německy \"Dürre Koppe\") je hora v Podbělském hřbetu pohoří Králický Sněžník. Nadmořská výška vrcholu 1321 m z něj činí 50. nejvyšší horu Česka. Vrchol se nachází na hranici Pardubického kraje a Olomouckého kraje.\n\nVýchodní a západní svahy jsou strmé. Na severu je vrchol Sušiny oddělen mělkým sedlem od Černé kupy a dále sedlem Stříbrnická od Králického Sněžníku. Směrem na jihozápad pokračuje hřeben přes 3 mělká sedla až k hoře Podbělka.\n\nZe západních svahů hory odtéká voda do přítoků Moravy (bezejmenných), z východních svahů odtéká do přítoků Stříbrnického potoka, který je přítokem řeky Krupé. Řeka Krupá se dále vlévá u Hanušovic do Moravy.\n\nVrcholové partie hory (asi nad 1100 m) jsou porostlé převážně horskými třtinovými smrčinami. Na vrcholu už je les dosti zakrslý, protože se blíží k horní hranici lesa, kterou však hora nepřesahuje. V okolí vrcholu hory jsou i nelesní vrchoviště a kolem nich rašelinné smrčiny. V nižších polohách jsou potenciální přirozenou vegetací horské acidofilní bučiny, jednalo by se o smíšené lesy s dominancí buku lesního, smrku ztepilého a jedle bělokoré. V současnosti jsou ale často přeměněny na kulturní smrčiny. Vrchol hory je dnes zalesněn, na svazích hory jsou místy imisní holiny.\n\nJižně od vrcholu je několik menších bunkrů, řopíků. Kvůli jejich výstavbě byla v letech 1937 a 1938 zřízena pardubickým 1. železničním plukem do podvrcholového prostoru nákladní lanová dráha z Hynčic pod Sušinou.\n\nOblast vrcholu hory je součástí NPR Králický Sněžník a EVL Králický Sněžník, ale leží už mimo Ptačí oblast Králický Sněžník.\n\n"}
{"id": "157383", "url": "https://cs.wikipedia.org/wiki?curid=157383", "title": "Kitesurfing", "text": "Kitesurfing\n\nKitesurfing (někdy psáno dvojslovně „kite surfing“, častý je též název „kiteboarding“) je sport spočívající v jízdě po vodě na speciálním prkně (tzv. „kiteboard“) za využití tažného draka. Jde o jeden z nejrychleji se rozvíjejících sportů; ještě v roce 1998 se tomuto sportu věnovalo pouze několik desítek nadšenců, v roce 2006 byl počet kitesurferů odhadován na 150 000 - 200 000.\n\nDíky technickým inovacím a vývoji se tento sport stává bezpečnějším a dostupnějším. V rámci kitesurfingu už také vznikly samostatné disciplíny, jako například wake style, wave riding, freestyle, speed, race nebo race kitehydrofoiling.\n\nKitesurfing je jednou z mnoha variant powerkitingu; dalšími možnostmi využití tažného draka jsou například snowkiting, landkiting, buggykiting nebo jízda na mořském kajaku. Tažní draci se dokonce používají k pohonu velkých lodí.\n\nÚplně první pokusy o využití draka jako tažné síly byly zaznamenány v Číně ve 13. století. Na počátku 19. století britský vynálezce George Pocock experimentoval s využitím tažných draků pro pohon vozidel a lodí s využitím systému čtyřšňůrových draků - stejný systém je dnes využíván u valné většiny tažných draků. V roce 1903 sestrojil jeden z pionýrů letectví, Samuel Cody, řiditelného draka, který mohl vynést člověka do výše; aby demonstroval sílu svých draků, přeplul kanál La Manche na malé lodi tažené drakem.\n\nDalší rozvoj přišel v 70. letech 20. století s vynálezem nových materiálů (například kevlar) pro výrobu šňůr, které díky své lehkosti a pevnosti rozšířily možnosti řiditelných draků. V roce 1978 překonal katamaran Tornado poháněný tažným drakem rychlost 40 km/h.\n\nV dalších letech docházelo k mnoha experimentům a vývoji; první nafukovací drak byl patentován Němcem Dieterem Strasillou už v roce 1979. Podobný, dokonalejší systém byl patentován bratry Brunem a Dominiquem Legaignoux ve Francii v roce 1984. V roce 1990 začal Peter Lynn prodávat kitebuggy, tříkolku určenou k pohonu drakem a do roku 1999 prodal kolem 14 000 vozítek.\n\nSoučasně s rozmachem buggykitingu pokračoval vývoj draků určených na vodu, velkým mezníkem byl model „Wipika“ od bratrů Legaignoux z roku 1997. Zavedl revoluční konstrukci tvarovaných nafukovacích komor a zjednodušený systém ukotvení šňůr, což výrazně vylepšilo možnost odstartovat draka z vody; model Wipika se velmi podobal dnešním „Céčkům“. Bruno Legaignoux pokračoval ve vývoji draků a později se stal autorem designu nazvaného „Bow kite“, který je dnes v sortimentu většiny výrobců.\n\nUž od roku 1998 existovaly školy kitesurfingu a tento sport se pomalu začínal rozšiřovat. První závody se konaly na ostrově Maui v září 1998, vítězem byl Flash Austin.\n\nZměnu prodělaly i designy kiteboardů. V roce 1999 se začala používat jednostranná prkna odvozená od prken na windsurfing, ale během příštích dvou let převládla oboustranná prkna podobná wakeboardu. Dodnes se však jednostranná prkna využívají, například při „wave ridingu“ (viz níže).\n\n\n\nDalším nutným prvkem pro provozování kitesurfingu je partner, který pomůže jezdci s nastartováním a přistáním draka.\n\nKiteboarding je extrémním sportem a nese s sebou mnohá rizika. Velmi často dochází při kiteboardingu k lehčím či vážnějším zraněním; paradoxně se nejčastěji zraní pokročilí jezdci, kteří předvádějí vysoké skoky a další obtížné prvky. Je také dokázáno, že největší počet nehod se stane na břehu či v blízkosti břehu v důsledku náhlého poryvu větru. Existuje mnoho obecně přijímaných bezpečnostních pravidel jejichž dodržování snižuje riziko úrazu na minimum.\n\nZa mimořádně nebezpečné je považováno skákání na mělčině a poblíž pevných objektů, ježdění v místech kde se směrem po větru nacházejí pevné překážky a ježdění v těsné blízkostí dalších jezdců.\n\nDalší nebezpečí spočívá v možnosti zamotání draka a jeho pádu na vodu. V některých případech není možné draka znovu odstartovat, přesto se však do torza ležícího na vodě stále opírá vítr. Pokud fouká vítr směrem od břehu, hrozí jezdci, že bude odtažen na otevřené moře.\n\nValná většina draků má dnes bezpečnostní systém, který umožňuje draka odstřelit aktivováním jednoduché pojistky. Drak ztratí tah a spadne, je však stále k jezdci připoután alespoň jednou šňůrou.\n\nV souvislosti s nebezpečností tohoto sportu vznikl problém půjčovnám kiteboardového vybavení, protože v případě, že si vybavení půjčí úplný začátečník, je velice pravděpodobné že dojde ke zranění či poškození vybavení. Tento problém vyřešila Mezinárodní organizace kiteboardingu (IKO - International Kiteboarding Organization), když zavedla jednotný systém průkazů vydávaných školenými instruktory. IKO průkaz vypovídá o schopnostech svého majitele a na základě průkazu půjčovny po celém světě vybavení půjčují.\n\nBěhem své krátké historie už se tento sport vyvinul v několik specializovaných disciplín:\n\nFreestyle znamená v kiteboardingu především skákání a předvádění triků ve vzduchu. Samotný freestyle se dělí na několik dalších disciplín a stylů:\n\nWave riding („ježdění na vlnách“) je jedna z nejextrémnějších forem kiteboardingu. Spočívá v jízdě ve vlnách vysokých až několik metrů, většinou u korálových útesů kde se vlny lámou. Jezdci jezdí co nejblíže lámajícímu se hřebeni vlny, což je velmi nebezpečné, ale také divácky atraktivní. Pro wave riding se používají jednosměrná prkna podobná svým tvarem prknům pro surfing.\n\nSpeed riding je disciplína zaměřená na maximální rychlost. Měří se většinou průměrná rychlost na 500 metrů dlouhém úseku. tato disciplína vyžaduje velmi specifické podmínky, jako je silný velmi stabilní vítr a hladká vodní hladina. Současný oficiální rekord drží Alexandre Caizergues s rychlostí 88,7 km/h. Sjoukje Bredenkamp z Jihoafrické republiky drží ženský světový rekord 78,4 km/h.\n\nNeoficiální světový rekord 94,2 km/h na 500 m dráze drží Tilmann Heinig od 26. ledna 2008; ten samý den dosáhl Heining maximální okamžité rychlosti (měřené přístrojem GPS) 102 km/h.\n\nRace kite hydrofoiling\n\nKite hydrofoiling je nejnovější a nejmladší disciplína kiteboardingu na vodě, kdy místo klasického kiteboardu jezdí kiter na speciálním boardu s připevněným hydrofoilem (noha s 2 ploutvičkami tzv. \"kuří noha\"), který jezdci umožňuje nejen jet po hladině, ale i nad hladinou tzv. levitovat a tím získat maximální rychlost s minimálním odporem. Kite hydrofoiling je paradoxně první disciplínou z odvětví kitingu obecně, která je zařazena mezi sporty na Olimpiádu v roce 2024. Stejně jako u speed rigingu je to disciplína zaměřena na maximální rychlost.\n\n\n\nhttp://www.funky-fresh.eu/\nhttp://www.ceskakitovafederace.cz/\n\n"}
{"id": "157384", "url": "https://cs.wikipedia.org/wiki?curid=157384", "title": "Sušina", "text": "Sušina\n\nSušina je neodpařitelný zbytek látky, který zbude po zahřívání a odpařování při maximální teplotě do 105 °C až do konstantní hmotnosti; tedy do stavu, kdy se všechny odpařitelné látky beze zbytku odpaří a žádné další se již dále neodpařují.\n\nV praxi jde o stanovení přesného procentuálního podílu látek z původní hmotnosti, které se při uvedené teplotě neodpařují. Komplementárním doplňkem sušiny je vlhkost, což je procentuální vyjádření látek, které se odpařují při teplotě nižší než 105 °C. Sušina tedy představuje procentuálně kvantifikovaný zbytek hmotnosti po odpařování, vlhkost pak procentuálně vyjádřený úbytek hmotnosti po odpařování.\n\nSoučet obou komplementárních procentuálních podílů (sušiny + vlhkosti) musí dát vždy 100 % původní hmotnosti. Příkladem látky se 100 % vlhkostí a 0 % sušiny je destilovaná voda – všechna materie se při odpařování destilované vody beze zbytku odpaří do ovzduší – 100 % hmotnosti destilované vody se změní ve vodní páru a nezůstane po ní vůbec žádný neodpařitelný zbytek, tedy 0 % sušiny.\n\nStanovení procentního podílu sušiny se používá zejména v potravinářství a krmivářství, tedy zejména v oborech zabývajících se výživou lidí i zvířat, kdy jde o možnost vzájemného číselného porovnávání jednotlivých krmiv nebo potravin z hlediska jejich vlhkosti (vodnatelnosti).\n\nPřesné stanovení sušiny a vlhkosti se v praxi provádí vždy ve specializovaných laboratořích (potravinářských, zemědělských, veterinárních apod.).\n"}
{"id": "157385", "url": "https://cs.wikipedia.org/wiki?curid=157385", "title": "Drammen", "text": "Drammen\n\nDrammen je město v Norsku. Je jedním ze správních středisek kraje Viken, zároveň je jedním z větších měst v Norsku. Rozloha činí 137,0 km². K 1. lednu 2006 měl Drammen 57 759 obyvatel a k 1. lednu 2006 měla drammenská konurbace 159 704 obyvatel, je tak šestou největší konurbací v Norsku, která zabírá území přinejmenším pěti měst: Drammen (s podílem 61 %), Nedre Eiker (23 %), Øvre Eiker (8 %), Lier (5 %) a Røyken (3 %).\n\nDrammen leží 40 kilometrů na jihozápad od hlavního města Osla. Samotné město leží u ústí řeky Drammenselvy do Drammensfjordu.\n\nDrammen je nejdůležitějším importním přístavem automobilů a ovoce v Norsku.\n\nSkalní rytiny v Åskollenu a Skogerveien jsou 6000 až 7000 let staré, jsou první známkou lidské činnosti v oblasti. Největší skalní rytina v Åskollenu znázorňuje losa.\n\nRozsáhlé části města byly zničeny požárem 12. – 13. července 1866, což vedlo k obnově městského centra, včetně charakteristického čtvercového náměstí a bragerneského kostela.\n\nV 1909 měl Drammen jako první trolejbusovou dopravu ve Skandinávii. Tyto linky jezdily až do roku 1967. Po mnoho let trpělo centrum města hustým provozem, až roku 1999 byl otevřen Bragerneský tunel, který odvedl většinu dopravní zátěže z centra města. V současnosti je centrum města významně oživeno novou bytovou výstavbou, obchodními zařízeními, restauracemi, kavárnami a bary, jakož i veřejné chodníky podél Drammenselvy.\n\n\n"}
{"id": "157386", "url": "https://cs.wikipedia.org/wiki?curid=157386", "title": "Uhlisko", "text": "Uhlisko\n\nUhlisko (německy \"Kohlstein\") je hora v Podbělském hřbetu pohoří Králický Sněžník. Jedná se vlastně o výběžek hřebene (jakýsi ostroh) mezi vrcholy Sušina a Podbělka. Nadmořská výška vrcholu 1241 m. Svahy hory jsou velice strmé, kromě hřbítku, který se mírně zvedá a napojuje se na hlavní hřeben.\n\nVoda ze svahů hory odtéká voda do přítoků Moravy, jednak bezejmenných a také potok Poniklec.\n\nVrcholové partie hory (asi nad 1100 m) jsou porostlé převážně horskými třtinovými smrčinami. V nižších polohách jsou potenciální přirozenou vegetací horské acidofilní bučiny, jednalo by se o smíšené lesy s dominancí buku lesního, smrku ztepilého a jedle bělokoré. V současnosti jsou ale často přeměněny na kulturní smrčiny. Velká část strmých svahů hory je v současnosti odlesněna, jedná se o imisní holiny, ale také primární bezlesí, rozsáhlá kamenná moře.\n\nOblast vrcholu hory je součástí NPR Králický Sněžník a EVL Králický Sněžník, ale leží už mimo Ptačí oblast Králický Sněžník.\n\n"}
{"id": "157388", "url": "https://cs.wikipedia.org/wiki?curid=157388", "title": "PowerPC", "text": "PowerPC\n\nPowerPC je architektura mikroprocesorů typu RISC vytvořená aliancí Apple-IBM-Motorola roku 1991. Původně byly určeny pro použití v domácích počítačích, staly se ale také populární v embedded zařízeních i mezi vysoce výkonnými procesory. V 90. letech byly procesory PowerPC základním kamenem PReP a Common Hardware Reference Platform, největší úspěch ale architektura našla v osobních počítačích firmy Apple v letech 1994-2006 (poté firma Apple přešla na platformu Intel). Na poli osobních počítačů jsou procesory PowerPC využívány v nové otevřené počítačové platformě Pegasos a AmigaOne X1000.\n\nPowerPC je z velké části založen na starším procesoru IBM POWER a je s ním téměř úplně kompatibilní. Novější čipy řady POWER obsahují kompletní instrukční sadu PowerPC.\n\n"}
{"id": "157389", "url": "https://cs.wikipedia.org/wiki?curid=157389", "title": "Karel Jonáš", "text": "Karel Jonáš\n\nKarel Jonáš, Charles Jonas (30. října 1840 Malešov – 15. ledna 1896 Krefeld), byl česko-americký politik, novinář a lingvista.\n\nZákladní vzdělání získal v Malešově. Poté byl ve věku 10 let poslán na gymnázium v Kutné Hoře, odmaturoval však v Praze, kde také nastoupil na polytechnický institut a navštěvoval univerzitní přednášky. Roku 1859 však napsal kritickou stať na téma středoškolského vzdělání, čímž si proti sobě poštval rakouské úřady, které článek zadržely ještě před vydáním. Kvůli velkým omezením pak října roku 1860 opouští svoji domovinu a pracuje v Londýně jako novinový korespondent.\n\nV roce 1863 odplul do Spojených států amerických, aby se věnoval prvnímu českojazyčnému časopisu v USA – Slavie, který vycházel od roku 1860. Bydlel ve městě Racine ve Wisconsinu. Roku 1864 si vzal Kristínu Kořízkovou a měl s ní dva syny Charlese a George W. a dvě dcery Carrie a Jennie. Po prusko-francouzské válce (1870–1871) navštívil opět svoji matku a svou vlast. Setrval také určitou dobu v Německu a poté se vrátil do USA. Sestavil první moderní česko-anglický a anglicko-český slovník, napsal i učebnici češtiny pro anglicky mluvící. V roce 1880 začal vydávat týdeník literárního charakteru \"Rodina\".\n\nPozději se věnoval i politice, do roku 1872 byl členem Republikánské strany, pak se ale přiklonil spíše k liberálnímu hnutí, působil jako konzul v Praze (1886–1889). Byl uznávaným řečníkem a zastával postupně několik důležitých funkcí, nakonec se dostal i do parlamentu státu a stal se vice-guvernérem. Jako konzul se ještě vydal do Ruska a zemřel roku 1896, kdy působil jako konzul v německém Krefeldu. Jeho ostatky pak byly převezeny zpět do jeho vlasti, je pohřben na Olšanských hřbitovech v Praze.\n\n\n"}
{"id": "157393", "url": "https://cs.wikipedia.org/wiki?curid=157393", "title": "Jon Lord", "text": "Jon Lord\n\nJon Douglas Lord, D.M. (9. června 1941 Leicester − 16. července 2012 Londýn) byl britský hráč na klavír a Hammondovy varhany. Byl členem skupin Deep Purple, Whitesnake, Paice, Ashton & Lord, The Artwoods, Santa Barbara Machine Head a Flower Pot Men. Jeho styl je charakteristický kombinováním klasické a rockové hudby. V roce 1968 spoluzaložil kapelu Deep Purple. Jon Lord a Ian Paice byli stálými členy po 34 let, poté Lord v roce 2002 kapelu opustil a nahradil jej Don Airey.\n\nV roce 2011 získal titul Doctor of Music. Ve stejném roce spoluzaložil dobročinný projekt WhoCares. Trpěl rakovinou slinivky břišní a zemřel na plicní embolii.\n\nJeho manželka Vickie Lord je dvojčetem manželky Iana Paice jménem Jacky Paice.\n\n\n\n\n\nOsobnosti rocku a metalu: Jon Lord - zakladatel Deep Purple\n"}
{"id": "157394", "url": "https://cs.wikipedia.org/wiki?curid=157394", "title": "Royal Aircraft Factory R.E.8", "text": "Royal Aircraft Factory R.E.8\n\nRoyal Aircraft Factory R.E.8 byl britský jednomotorový dvoumístný dvouplošný průzkumný letoun (příležitostně používaný i jako lehký bombardovací), používaný v první světové válce. Vyvinula a vyráběla jej Royal Aircraft Factory ve Farnborough, Hampshire. Stroj byl vyráběn též v licenci.\n\nR.E.8 (Reconnaissance Experimental 8) měl nahradit zastaralý a snadno zranitelný B.E.2. První prototyp vzlétl 17. června 1916 řízen kapitánem F. Goodenem, 5. července následovaný druhým prototypem. 16. července přelétl do Francie, kde byl zkoušen také brigádním generálem Brooke-Pophamem. První sériový kus byl dodán ke službě na západní frontě v listopadu téhož roku. První stroje měly tendenci padat do vývrtky, což vedlo k několika haváriím a dočasnému zákazu startu až do doby, kdy byla zvětšena mohutnost kýlu. R.E.8 byl větší a robustnější než B.E.2 a také lépe vyzbrojen synchronizovaným kulometem Vickers ráže 7,7 mm u pilota a jedním nebo dvěma Lewisy na oběžném kruhu Scarff u pozorovatele. Nejvíce letounů R.E.8 poháněl vzduchem chlazený vidlicový dvanáctiválec Royal Aircraft Factory R.A.F.4a s výkonem 150 hp (112 kW), stroje R.E.8A pak osmiválce Hispano-Suiza 8 o výkonu 200 hp (149 kW). Původně plánovaný motor Rolls-Royce Eagle nebyl nakonec používán kvůli nedostatečné kapacitě výroby. Koncovka výfuku byla nevhodně vyvedena nad horní křídlo, takže posádka nebyla před výfukovými plyny dostatečně chráněna.\n\nPodobně jako jeho předchůdci byl R.E.8 vhodný pro nasazení jako pozorovací, pro řízení dělostřelecké palby. \n\nPrvní jednotkou nasazenou v boji na západní frontě byla 52. squadrona RFC, přesunutá do Francie 21. listopadu 1916. V únoru 1917 stroje převzala 59. squadrona a na typ se přezbrojila rovněž 21. squadrona. V dubnu 1917 následovaly squadrony číslo 6, 13, 42 a 53. V květnu a červnu R.E.8 dostaly 4., 5., 7., 9., 12., 15., a 16. squadrona. V září přišla na frontu poslední, 69. (australská) squadrona. Ovšem k oblibě typu, vedle ne zrovna vynikajících letových vlastností, nepřispěly ani ztráty utrpěné během dubna 1917 (smutně proslulý \"Bloody April\").\n\nNapříklad 13. dubna 1917 se při fotoprůzkumu šestice R.E.8 z 59. squadrony RFC (dva vybavené kamerami, další čtyři je doprovázely) setkala s šesti stíhači Jasta 11, vedených samotným Manfredem von Richthofen (sám sestřelil jeden z nich, šlo o jeden z jeho tří sestřelů toho dne). Všech šest letounů bylo ztraceno, přičemž pět ze šesti osádek letounů nepřežilo. Nutno ovšem podotknout, že průzkumné stroje měly mít původně stíhací doprovod dvanácti vlastních stíhačů, které ale průzkumné letouny minuly a tyto v kritických chvílích letěly osamoceně. Jiný výsledek potom ale samozřejmě nelze očekávat, za srovnatelných podmínek by dopadly stejně kupř. i německé dvoumístné stroje kategorie B či C (popř. jakýkoliv podobný typ).\n\nDo konce roku 1917 bylo R.E.8 vyzbrojeno celkem 17 squadron RFC na západní frontě (další čtyři na soluňské frontě a na Středním Východě), do příměří v listopadu 1918 to bylo stále 21 squadron RAF. Kromě leteckých sil britských, tedy RFC a RAF, a imperiálních, používala tento letoun u svých jednotek pouze Belgie, užívané 6. eskadrilou od července 1917 (22 kusů).\n\nZáhy po uzavření příměří došlo k vyřazení všech letounů R.E.8 z vojenské služby. I přes některá vylepšení byl R.E.8 považován za jeden z horších letounů první světové války i když se nakonec vyrobilo přes 4180 kusů, poslední objednávky 353 kusů byly zrušeny ihned na konci války. Krom Royal Aircraft Factory se na dodávkách podílely mj. firmy Austin Motor Co. v Birminghamu, Standard Motor Co. v Coventry, Siddeley-Deasy Motor Car rovněž v Coventry, Conventry Ordnance Works a D.Napier & Sons v Londýně.\n\nJeden dochovaný exemplář R.E.8 (stroj sériového čísla F3556), který byl zrestaurován v roce 2004, se nachází v Imperial War Museum Duxford ve Velké Británii. Tento letoun byl původně vyroben firmou Daimler a přesunut do Francie v den příměří. Další R.E.8 se nachází v Bruselu v Belgii.\n\n\n\n\n"}
{"id": "157397", "url": "https://cs.wikipedia.org/wiki?curid=157397", "title": "Zelenáči", "text": "Zelenáči\n\nZelenáči může být\n"}
{"id": "157398", "url": "https://cs.wikipedia.org/wiki?curid=157398", "title": "Camillo Golgi", "text": "Camillo Golgi\n\nCamillo Golgi (7. červenec, 1843 – 21. leden, 1926) byl italský lékař a vědec.\n\nGolgi se narodil v Corteně, v italské provincii Brescia. Jeho otec byl lékař. \nVyvinul také metodu barvení zvanou Golgiho metoda a jeho jméno nese i Golgiho aparát.\nGolgi společně se Santiagem Ramón y Cajalem získal v roce 1906 Nobelovu cenu za fyziologii a lékařství za studium struktury nervového systému. \n\n\n\n \n"}
{"id": "157399", "url": "https://cs.wikipedia.org/wiki?curid=157399", "title": "SPARC", "text": "SPARC\n\nSPARC (Scalable Processor ARChitecture, ) je architektura mikroprocesorů typu RISC původně navržená firmou Sun Microsystems roku 1985. SPARC je registrovanou obchodní značkou organizace SPARC International, Inc., která vznikla roku 1989 za účelem otevřít tuto architekturu ostatním výrobcům. Mezi licencované výrobce dnes patří například Texas Instruments, Cypress Semiconductor a Fujitsu. Architektura je tedy otevřená a neproprietární.\n\nVe skutečnosti existují dvě open source implementace této architektury. Zdrojový kód (napsaný v jazyce VHDL) implementace 32bitového SPARC Version 8 zvaná LEON je k dispozici pod licencí LGPL. 64bitová, 32vláknová implementace, která splňuje \"UltraSPARC Architecture 2005\" a \"SPARC Version 9\" zvaná OpenSPARC T1 je též k dispozici pod open source licencí. Implementace OpenSPARC T1 je napsaná v jazyku Verilog.\n\nImplementace SPARC architektury byly původně navrženy pro pracovní stanice a až poté pro větší víceprocesorové servery vyrobené firmami Sun Microsystems a Fujitsu. Stroje SPARC obvykle běží na operačním systému Solaris (který byl přímo navržen pro SPARC), ale lze použít také systémy jako NeXTSTEP, RTEMS, FreeBSD, OpenBSD, NetBSD a Linux.\n\nPostupem času vzniklo několik revizí architektury. SPARC Version 8 (V8), která je považovaná za standardní definici 32bitového SPARCu, byla zveřejněna přibližně roku 1989. 64bitová architektura SPARC Version 9 byla zveřejněna organizací SPARC International roku 1994. Na začátku roku 2006 uvolnil Sun rozšířenou specifikaci architektury – UltraSPARC Architecture 2005.\n\n32bitová SPARC V8 architektura je čistě big-endian. Architektura SPARC V9 používá big-endian instrukce, ale umí přistupovat k datům jak ve formátu big-endian, tak i v little-endian.\n\nUltraSparc je vysoce výkonný, vysoce integrovaný procesor implementující 64bitovou SPARC V9 RISC architekturu. Je schopen udržet a realizovat až 4 strojové instrukce za jeden takt procesoru, souměrně podle požadavků a podmínek rozvětvení a možností cache paměti. Z asynchronního hlediska se jedná o hlavní způsob práce jednotky přivádějící instrukce a data do konce spojení (fronty). Instrukce určené k provedení jsou ukládány (v programovém pořadí) v násobné funkční jednotce, realizované paralelně a pro přidaný paralelismus, které může dokončit mimo pořadí.\n\nUltraSparc podporuje 44bitovou virtuální adresaci a 41bitovou fyzickou adresaci prostoru. Jádro instrukční sady bylo rozšířeno o grafické instrukce, které přináší většinou běžné operace spojené s dvou dimenzionálním obrazovým zpracováním, 2D a 3dimenzionální grafiku a obrazové kompresní algoritmy a paralelní operace na pixel, data s 8- a 16bitovými komponentami.\n\nDoba provedení aplikace je závislá na třech faktorech:\nPrůměrný počet cyklů na instrukci záleží na architektuře procesoru a na schopnosti kompilátoru zvýhodnit hlavní HW nabídky.\n\nRedukování instrukcí záleží na přetížení. UltraSparc mají krátké latentní doby operací a zajišťují vnější řízení mezi jednotkami nebo mezi jednou jednotkou. Prázdná cache je obvykle zapříčiněna pomalými (dlouhými) spolu-procesy v CPI, je redukována symboly při použití propojených jednotek (prefetch unit, vstupní buffer a uchovávací buffer), které pracují asynchronně se zbytkem spojení.\nSymetrická architektura musí být schopná poskytnout pomalý CPI bez porušení časového taktu. Některými z rysů architektury UltraSparc je spojování agresivní implementací a špičkovou technologii. To umožňuje dokončit instrukce v krátkém cyklu (resp. taktu procesoru, viz tabulka) spojení je organizováno tak, že větší část, krátký latentní čas a násobné vnější okruhy, nenaruší hodnotově časový takt.\n\nInstrukční cache je 16KB dvoucestná skupina asociovaných cache s 32bajtovými bloky. Cache je fyzicky indexována a obsahuje fyzické tagy (značky). Skupina je předpovězena jako část z následující položky 13 bity, které se rovnají minimální velikosti stránky. I-cache vrací až 4 instrukce z 8 instrukcí široké cachovací řádky.\n\nJednotka IEU obsahuje tyto komponenty:\n\nJednotka FPU je rozdělena do samostatných realizačních jednotek, které procesoru UltraSparc dovolují zpracování a zakončení dvou float instrukcí za takt procesoru. Vstupní a výstupní data jsou uchovávána v 32bitovém vstupním registru archívů (pořadač), kde každý vstup může obsahovat 32bitovou hodnotu. Většina instrukcí je plně propojena (s předáváním za jeden takt procesoru), má latentní dobu tři a neovlivňuje přesnost operandů. Precizní model výjimek je udržován synchronizací floatové fronty s frontou integrovanou a s předpovídáním nedostatku pro dlouho čekající operace.\n\nUltraSparc zavádí základní sadu grafických instrukcí, které poskytují rychlou HW podporu pro dvoudimenzionální a třídimenzionální obrázky a video procesy, obrazovou kompresi, zpracování zvuku… Předpokladem jsou 16bitové a 32bitové částečné sčítání a násobení, booleovské operace a porovnání.\n\nZapisuje průchodně, tedy bez alokací – 16 KB přímé mapování cache s dvěma 16bitovými podbloky na řádek. D-cache je virtuálně indexována a fyzicky označena. Značkou je pole s dvěma úrovněmi, tedy aktualizace způsobená naplněním řádku není v rozporu s čtením značky pro přicházející nahrávání.\n\nHlavní rolí ECU je dosáhnout vhodné minimalizace nedostatků I-cache a D-cache. Přístupy do E-cache jsou propojeny efektivně – E-cache je částí instrukčního spojení. Následující tabulka ukazuje na velikost E-cache, kterou každý model UltraSparc podporuje. Velikost řádku E-cache je vždy 64 bytů. UltraSparc používá protokol MOESI (modify, own, exclusive, shared, invalid) udržující spojitost systému.\n\nECU zajišťuje přesahy procesů během nahrávacích a uchovávacích nedostatků. Může zpracovávat čtení a zápis tak, že je nerozlišuje, bez nákladného vracení (2 cykly). Konečně ECU provádí blokové hledání, nahrávání a uchovávání, které nahrává/ukládá 64bitový řádek dat z paměti do float registru souborů.\n\n64bitový mikroprocesor druhé generace architektury SPARC v9. Tento procesor dokáže dokončit až 4 instrukce za 1 hodinový takt procesoru. UltraSparc II jsou procesory druhé generace UltraSparců, které používají novou technologii řízení procesů, vyšší hodinové kmitočty, několik režimů SRAM a také několik možných volitelných poměrů frekvencí mezi systémem a procesorem, což jistě nejvíce ocení hlavně vývojáři systémů na bázi tohoto procesoru. Avšak při tom všem tyto procesory stále zůstávají kompatibilní se staršími systémy na bázi procesorů UltraSparc I.\n\n\nV procesoru UltraSparc II jsou na jednom čipu integrovány následující komponenty:\n\nInstrukční cache je 16 KB pseudo-dvoucestná asociativní cache s 32bajtovými bloky. Je fyzicky indexována a obsahuje fyzické značky. Nastavení je predikováno jako součást tzv. následující položky, takže k adresování cache jsou potřebné jen indexové bity adresy.\n\nDatová cache je typu write-through, nealokující, 16 KB, přímo mapovaná cache se dvěma 16bajtovými subbloky v každém řádku. Je virtuálně indexována a fyzicky značena. Pole značek je dvouportové, takže update značek nekoliduje se čtením těchto značek.\n\nHlavní role ECU spočívá v tom, že účinně zachycuje nedostatky I-cache a D-cache. ECU může zpracovat jeden přístup do externí cache za takt procesoru. Podporuje také práci s externí cache v režimech 1–1–1 a 2–2\nV režimu 1–1–1 je SRAM taktována na frekvenci procesoru.\nV režimu 2–2 je SRAM taktována na polovinu frekvence procesoru.\nVelikost externí cache může být 512 KB, 1 MiB, 2 MiB, 4 MiB, 8 MiB a 16 MiB, přičemž velikost řádku je vždy 64 bajtů. K udržení spojitosti systému se používá protokol MOESI. Externí cache je fyzicky indexována a fyzicky značena.\n\nTřetí generace rodiny mikroprocesorů UltraSparc. Tento procesor je projektován pro práci na 600 MHz. Pro splnění velkých požadavků na vzrůstající výkon internetových serverů bude UltraSparc III nabízet vysoce škálovatelné a robustní řešení systémů, které umožňuje multiprocesorovým systémům pracovat až s 1 000 procesory.\n\nTento mikroprocesor reprezentuje krok vpřed ve výkonu procesorů Sparc a oslovuje rapidně se měnící požadavky v síťových prostředích. Škálovatelnost procesoru dovoluje jednoduše podporovat rychle se rozvíjející infrastruktury při zachování 100% binární kompatibility pro OS Solaris.\n\nPoužitím výkonné \"Sun\"ovské VIS instrukční sady pro sítě, média, vizualizaci a Javu dostaneme 2 až 3násobný výkon oproti UltraSparc II.\n\nTento procesor najde nejčastěji použití v aplikacích, jako je CAD, finanční analýza a datové sklady.\n\n\n"}
{"id": "157412", "url": "https://cs.wikipedia.org/wiki?curid=157412", "title": "Smokie", "text": "Smokie\n\nSmokie je anglická hudební skupina, která byla založena v roce 1965 a dosahovala nejvýraznějších úspěchů v 70. letech 20. století. Smokie hráli glam rockovou hudbu. Skupina existuje, byť v pozměněném složení, až do dnešních dní.\n\n\n\n"}
{"id": "157413", "url": "https://cs.wikipedia.org/wiki?curid=157413", "title": "František Kaván", "text": "František Kaván\n\nFrantišek Kaván (10. září 1866 Víchovská Lhota u Jilemnice – 16. prosince 1941 Libuň) byl významný český malíř-krajinář, básník a překladatel z ruštiny. Studoval na pražské Akademii v krajinářském ateliéru u Julia Mařáka. V roce 1900 získal diplom a zlatou medaili na Světové výstavě v Paříži za obraz \"Podmrak\", který vytvořil roku 1894 ve své rodné vsi.\n\nFrantišek Kaván se narodil 10. září 1866 ve Víchovské Lhotě (Lhotě Víchovské), dnes součást Víchové nad Jizerou, do chudé rodiny chalupníka Davida Kavána a dcery chalupníka Anny rozené Kubátové. František měl dva mladší sourozence, Marii a Jana. Rodina byla hluboce věřící, předpokládá se, že patřili k jednotě bratrské, protože to bylo v regionu dosti běžné. Podle zápisu o křtu v katolické matrice narozených jsou ovšem oba Kavánovi rodiče zapsáni jako katolíci.\n\nŠkolu navštěvoval v Křížlicích a teprve až od svých čtrnácti gymnázium v Hradci Králové, kde ho učil i klasický filolog Jan Červenka. V Hradci se poprvé seznámil s díly Antonína Chittussiho a Julia Mařáka, sám začal tvořit první malby (například civilní \"Telegrafní tyče\" nebo zelené variace \"Les u Víchovské Lhoty\" a \"Na Skalce Křížlické\"). Kvůli své první lásce Ludmile začal psát také první básně. Rodiče sice chtěli mít nejprve z Františka kněze, ale ten se po maturitě v roce 1889 rozhodl pro studium malířství, k čemuž nakonec rodiče svolili, když ho v tom podporoval i Mařák poté, co viděl jeho obrazy.\n\nDoba, kdy se Kaván dostal do Prahy na Akademii výtvarných umění, byla v akademii pod Mařákovým vedením poznamenána velkými změnami, kdy se Mařák snažil přiblížit úrovni světových akademií. Byl také posílen profesorský sbor, objevili se zde malíři Maxmilián Pirner, Václav Brožík a Vojtěch Hynais. V celém českém umění se výrazně prosadil realismus, který je spojen například s silným fenoménem sporu o rukopisy, nebo výzdoba rekonstruovaného Národního divadla. V krajinářství se prosadil výše zmíněný Antonín Chittussi, o kterém pochvalně psal kritik Karel Boromejský Mádl nebo začínající Karel Matěj Čapek. Do tohoto prostředí nastoupil Kaván v akademickém roce 1889/1890 až v pololetí materiálně žalostně zajištěn. Mezi jeho spolužáky patřili starší Ferdinand Engelmüller, dále Antonín Slavíček, Václav Březina, Jan Minařík, Bohuslav Dvořák, Josef Holub, Jaroslav Panuška, mladičký Otakar Lebeda, nebo básník a malíř František Pečinka. Začínali v ateliéru budovy dnešní Uměleckoprůmyslové školy se špatnými světelnými podmínkami. Ve vzpomínkách spolužáků byl Kaván velmi skromný a dobrosrdečný, zároveň hned od počátku „malíř školený přírodou“.\n\nZ tohoto období pochází malby \"V měsíční záři – oknem rodné chalupy\" (1890), \"Podzim u nás v Krkonoších\" (1891), toporné studie stromů a dnes neznámý \"Na vrcholu Kotle v Krkonoších\", který se objevil na Jubilejní výstavě v roce 1891. V roce 1892 se Kaván zaměřil na barvu a odklonil se od náladovosti k realitě. Nejvýznamnější obraz tohoto roku je \"Ponikelská Dola\" (tematicky navazuje na Chittussiho \"Údolí Doubravky\"). Tato díla byla k vidění i k zakoupení na školní výstavě akademie a Kaván byl na ní jakožto začínající umělec výjimečně dobře ceněn K. M. Čapkem.\n\nV témže roce došlo k otřesu tehdejšího pojetí umění poté, co vyšla programová stať F. X. Šaldy nazvaná \"Syntetism v novém umění\", která velmi tvrdě napadla realismus Karla Václava Raise a jiných literátů, ovšem Raisovo pojetí bylo Kavánovi (podobně jako Slavíčkovi) velmi blízké, mimo jiné i tím, že se Rais zabýval regionem Kavánova původu. Také se konala retrospektiva A. Chittussiho.\n\nMezi lety 1892–1893 tvořil především obrazy výškového formátu (zde lze vidět předzvěst secese), je u nich kladen důraz na perspektivu (\"Potok u lesa\") a na vzduch (\"Lávka k Betlému\"). Je znám jediný obraz ze školních exkurzí \"Skála u Berounky pod Srbskem\", kde je patrné mísení romantických a realistických vlivů. Je vůbec zajímavé, že se Kaván poměrně málo účastnil studijních exkurzí (ty byly především do Zákolan a na Okoř). Z počátku roku 1893 jsou známé zimní krajiny \"Krajina na sněhu\" a krajina s táním \"Jilm 28. března\". Nedatovaný obraz \"Zima na Ďáblickém vrchu\", později kvůli své skicovitosti a úderným barvám nazvaný \"Imprese\", z okolí Prahy je také možná z tohoto období. V létě tvořil na Labské boudě, což mu umožnilo stipendium udělené Josefem Hlávkou. Zde se nabízí otázka, proč si nevybral, jako většina ostatních obdarovaných, k studijnímu pobytu spíše Francii, centrum evropské kultury a hlavně zemi Kavánova oblíbence Camilla Corota či Charlese Daubignyho. V okolí Labské boudy (kam mimochodem chodil pěšky z Víchovské Lhoty) studoval tůně na Labi, kleče a rašeliniště, kompozičně je patrný vliv Chittussiho. V druhé části prázdnin potom jel poznávat dílo Chittussiho do jižních Čech, zde si oblíbil rybník Kaňov. Na konci prázdnin se ještě přesunul do Šárovcovy Lhoty, kde vytvořil obraz \"Po řepách u Lhoty Šárovcovy\", který předznamenal cosi ze zásadního umělcova období 1894–1895.\n\nO prázdninách 1894 namaloval u své chalupy jeden z nejvýznamnějších a do té doby největší obraz, \"Podmrak\". Obraz zachycuje jednoduchý motiv zelené louku s cestou, celý laděný kvůli podmračené obloze, která tvoří velkou část obrazu, do šeda. V dáli na okraji cesty sedí žena s odloženými hráběmi, což dodává obrazu sociální rozměr. Obraz byl zakoupen mecenášem Hlávkou a dostal se na Exposition Universelle v roce 1900 v Paříži, kde byl oceněn zlatou medailí. Ze stejného prostředí, doby a stejné velikosti pochází i \"Frantova náladička\", což je čistá krajina s obilným polem a dalekým průhledem, Kaván k ní v časopisu \"Niva\" publikoval báseň „Náladička“. O důležitosti tohoto obrazu svědčí i to, že Kaván vytvořil několik variací na stejné téma. Na podzim maloval v jižních Čechách vypuštěné rybníky – \"Vypuštěný malý Tisý\" a \"Na prázdném rybníce\", tématem se poněkud sice odklonil od Chittussiho, ale kompozičně u něho zůstal.\n\nV roce 1895 přinesli nový pohled na krajinomalbu do Čech skotští krajináři, jejichž vůdcem byl Robert Macaulay Stevenson, svou výstavou v Krasoumné jednotě (jejich vliv je zmiňován především u Slavíčka a Hudečka). V létě Kaván znovu hledal Chittussiho krajinu a jel do Železných hor, kde navštívil i malířovo rodiště Ronov nad Doubravou. Odtud pochází především dva rozměrnější obrazy \"Na Zlatém potoce pod Železnými horami\" a \"Železné hory – na potoce Třemošnickém\", což jsou oba obrazy s důležitým prvkem potoka a propracovanou kompozicí. Na ně ještě téhož léta navázal \"Chalupami v Roudnici v Podkrkonoší\".\n\nTéhož roku vyšel Manifest české moderny, který vyzývá k zachycování vnitřní pravdy a ne fotografické pravdy vnější. Kaván v této době prožívá vnitřní rozpolcenost, kdy se v jeho realistické malbě objevují snahy o zachycení subjektivního pohledu. Ještě se vrátil do Krkonoš, kde vytvořil několik větších pláten. Poté ještě s Otakarem Lebedou maloval rybníky v jižních Čechách, ale tyto obrazy nebyly přijaty Mařákem a nakonec ani spolužáky kladně. Z těchto důvodů se Kaván rozhodl v pololetí 1896 opustit akademii a živit se jako svobodný umělec.\n\nOdklon od realismu a následný odchod z akademie byl ovlivněn skupinou kolem \"Moderní revue\" (vznikla 1894), nejprve Jiří Karásek ze Lvovic a později Karel Hlaváček, která mu byla svým symbolisticko-dekadentním programem blízká, na druhé straně mu nebylo blízké aristokratické pojetí života, které bylo hlásáno symbolistou Mallarmém. Sám o svém díle v této době mluvil jako o romantickém symbolismu. Kaván byl od roku 1896 členem Umělecké besedy, od roku 1897 SVU Mánes.\n\nV roce 1896 přijal pozvání bývalého spolužáka Otakara Hrušky a odjel do Dobrušky, kde pracoval nějakou dobu, nicméně toto období je poznamenané častým stěhováním. Publikoval básně v Nivě a také v \"Rozhledech\", přičemž se seznámil s vydavatelem Josefem Pelclem. O Vánocích 1896 poprvé vystavoval mimo školní výstavu v Umělecké besedě, zde se objevila díla z Železných hor, konkrétně z Bojanova. Čapek po výstavě označil Kavána za „nejsilnějšího a nejmarkantnějšího talenta našeho krajinářství“. Náměty z Bojanova zachycoval až do roku 1897. Krajiny pojímal „nekrajinářsky“. Namaloval například \"Odtékání\" (Čapek označil obraz jako impresionistický, ale v této době nedošlo k ustálení toho termínu tak, jak ho chápeme dnes), \"Chátrání\", \"Klekání\" a \"Milosrdenství přetrvá\". Po zániku \"Nivy\" v roce 1898 přispíval do \"Nového života\" vydavatele Karla Dostála-Luinova (čímž se sblížil s katolickou modernou, kde byla činná i jeho sestra Marie). Vystavoval na prvních dvou výstavách SVU Mánes a byl přijat spíše rezervovaně.\n\nNa druhé výstavě Mánesu předvedl obrazy z okolí Týniště nad Orlicí, kam se v roce 1898 přestěhoval (\"Polní koutek\", dále nám dnes neznámé \"Ej žitko, žitko\"). Velmi záhy se opět přestěhoval, do Blešna, odkud jezdil malovat do okolí Hradce a Pardubic. Důležitý námět tvoří vrby. maloval také na Kozákově a Malé Skále. Vrby použil na černobílé expresivně laděné ilustraci k básni Jana Opolského. Ilustroval také báseň „Mdlý večer“ Karla Hlaváčka vydanou při příležitosti jeho předčasné smrti. Pro jeho malbu z okolí Malé Skály je typické romantické ladění a jistý návrat k realismu. Sám se vyjádřil, že mínil požádat o návrat do Mařákovy školy, ale tento plán vzal za své kvůli profesorově smrti. Nedlouho před Mařákovou smrtí o něm ještě publikoval studii (už třetí, před tím publikoval o Slavíčkovi a Panuškovi). Jedna z prvních je z tohoto období schematická barevná kresba \"Příprašek\". Tvorba je ovlivněna jeho návštěvou ve Vídni, kde mohl lépe studovat Corota, dost možná i Sisleye a Pissarra. Obrazy zachycují prakticky výhradně přírodní krajinu ve velkých plochách.\n\nVýrazný přechod v Kavánově životě znamenalo přesídlení do Železnice, kde pobýval mezi lety 1900 a 1904. Byla to doba šťastná, znamenající zlepšení existenčních podmínek (hlavně díky obchodním zásahům jeho ženy Heleny). I v uměleckém stylu došlo ke zklidnění a návratu k realismu, zcela zásadní roli potom hrají zimní krajiny (\"Můstek\", \"Po ránu\", \"Přeháňky od Tábora\"). V obecné kultuře se prosadil pozitivní přístup S. K. Neumanna. Zlepšení existenčních podmínek mu umožnilo přestěhovat se v roce 1904 do Vítanova, kde si pořídil vlastní domek. Ten o dva roky později prodal a odstěhoval se do Nové Vsi nad Popelkou. Do Vítanova se ale v roce 1909 vrátil a zůstal tam až do roku 1922. Z tohoto období kvalita obrazů kolísá. Často maloval řeku Chrudimku (\"Chrudimka pod sněhem\"). Mezi zásadnější malby patří \"Kupky u Hlinska\" z roku 1919.\n\nOdchod na venkov je někdy spojován s filozofií Lva Nikolajeviče Tolstého. Kavánovi v roce 1902 vyšla sbírka Tolstého povídek přeložených do krkonošského nářečí s názvem \"Poudačky: Nářečím z nad Jilemnice přeložil Kavánů František\" a mimoto je známa jeho obliba ruských autorů jako byl Gogol či Dostojevský. V roce 1909 se v soukromé korespondenci pochvalně vyjádřil o dílech mladých umělců Kubína, Špálu a Fillu a zároveň vyjádřil obavu o svoji uměleckou budoucnost v kontextu moderního umění, což mohl být další důvod k životu v ústraní.\n\nV roce 1922 se přestěhoval do Libuně, ale tamní prostředí nebylo vhodné pro jeho nemocnou ženu Helenu. V roce 1923 měl výstavu v Hlinsku pod patronací kronikáře Karla Václava Adámka. V roce 1925 se přestěhoval do Svobodných Hamrů, kde po necelém roce zemřela jeho žena. K hlavním obrazům konce 20. let patří \"Cesta k zapadlému malíři\" (dnes neznámá) a \"Přesýpání nálad\".\n\nKaván se na sklonku svého života těšil stále narůstající oblibě, ale zároveň toto období bylo poznamenáno úbytkem fyzických sil, což mělo za následek vytváření menších, jednodušších a lehce napodobitelných obrazů.\n\nNa přelomu desetiletí proběhla výstava Julia Mařáka a jeho školy, Kaván se oženil s Pavlou Šírovou, vdovou po Janu Šírovi. Poměrně důležitý byl také Kavánův vstup do Jednoty umělců výtvarných, to bylo dáno tím, že v Mánesu se začalo prosazovat moderní umění, s kterým by Kaván neměl šanci. Zatímco Jednota zastávala tradiční hodnoty. Dne 19. května 1931 se stal řádným členem České akademie věd a umění. Podruhé se přestěhoval do Libuně, kde měl konstantní přísun objednávek, většinou obstarávaných jeho druhou ženou. Právě třicátá léta jsou ale typická velkým počtem padělků, které nesl Kaván velmi těžce.\n\nJeden z jeho posledních obrazů jsou \"Malé Krkonoše\", který namaloval po zabrání Sudet a vytvoření Protektorátu Čechy a Morava.\n\nFrantišek Kaván se poprvé oženil v srpnu 1896, s Helenou Váňovou (?? Lébény ( Maďarsko) - 9. 7. 1926 Polička), dcerou řemeslníka z Vysokého Mýta. Ta byla nepraktickému malíři životní oporou. Zemřela v nemocnici v Poličce, dříve, než mohla být operována.\n\nJeho druhá svatba s konala v Nuslích dne 31. května 1930. Manželkou se stala Pavlína Šírová, rozená Skřivanová (29.4.1879 Jílové - 30. 5. 1942 Praha). Pavlína Šírová byla vdovou po příteli Františka Kavána, pardubickém malíři Janu Šírovi. Zasloužila se o Kavánovo uznání ve stáří. Manželé se přestěhovali do Libuně, kde František Kaván dožil. Pochován je v rodinné hrobce v Libuni. Na náhrobku je umístěna busta od sochaře Karla Pešaty.\n\n\n"}
{"id": "157414", "url": "https://cs.wikipedia.org/wiki?curid=157414", "title": "Hindština", "text": "Hindština\n\nHindština (हिन्दी, někdy हिंदी, transliterováno \"hindī)\" je indoevropský jazyk, používaný především v severní a střední Indii. Je jedním z nejvíce užívaných jazyků v Indii a v současné době 3. nejužívanějším jazykem na světě. Je nejdůležitějším z 23 oficiálních jazyků země a mateřským jazykem pro cca 337 000 000 lidí.\n\nSlovo hindština (hindí) je perského původu; v perštině znamená prostě indický.\n\nPojem hindština též často označuje spisovnou vrstvu hindustánštiny (někdy zvanou též kharí bólí), jež je předchůdcem spisovné hindštiny.\n\nHindština se vyvinula ze sanskrtu prostřednictvím středověkých jazyků zvaných prákrty. Protože nepanuje jednoznačná shoda o přesnějším datu vzniku novodobé hindštiny a dalších indických jazyků, za všeobecný počátek těchto jazyků se pokládá rok 1000 našeho letopočtu. Hindština vznikla na základě nářečí okolí Dillí. Hindská próza se začala formovat na začátku 19. století.\n\nV průběhu téměř tisíc let trvajícího dominantního vlivu islámu, kdy muslimští panovníci ovládali většinu severní Indie v rámci Dillíského sultanátu a Mughalské říše hindština převzala mnoho perských a arabských slov. Veškerá arabská slovní zásoba do hindštiny přešla prostřednictvím perštiny a tudíž si neuchovala původní arabské hláskové znění. Persko-arabské vlivy zůstaly v hovorové hindštině, též zvané \"hindustání,\" která je tak velmi blízká urdštině (viz níže). Naproti tomu ve spisovné hindštině (doslova „čistá hindština“, \"šuddh hindí),\" prosazované do úředních písemností a učebnic, jsou tyto výpůjčky nahrazovány slovy ze sanskrtu, výsledný jazyk však působí uměle.\n\nHindština se často staví do protikladu k urdštině, což je standardizovaná podoba hindustánštiny, používaná coby úřední jazyk Pákistánu a též některých částí Indie. Základním rozdílem mezi oběma jazyky je to, že hindština používá písmo dévanágarí a odvozuje slovní zásobu ze sanskrtských kořenů; zatímco urdština používá upravené persko-arabské písmo nastalík a značná část její slovní zásoby pochází z perštiny a arabštiny. Pojmem urdština se též označují jiná nářečí hindustánštiny než spisovné indické jazyky. Kromě těchto odlišností lingvisté běžně považují hindštinu a urdštinu za tentýž jazyk.\n\nHindština je nejvíce rozšířena ve státech a teritoriích tzv. \"hindského pásu:\" Džammú a Kašmír, Himáčalpradéš, Rádžasthán, Dillí, Harijána, Uttarákhand, Uttarpradéš, Madhjapradéš, Bihár, Džárkhand a Čhattísgarh. Hindština je velmi rozšířena i mimo tento pás, a to ve městech Bombaj, Čandígarh, Ahmadábád, Kalkata a Hajdarábád; všechna mají své vlastní jazyky, avšak žijí zde rozsáhlé komunity původem z jiných částí Indie.\n\nMístní varianty hindštiny se považují za menšinové jazyky několika zemí, například států Fidži, Mauricius, Guyana, Surinam, Jihoafrická republika, Trinidad a Tobago, USA, Austrálie, Kanada, Nový Zéland, Velká Británie.\n\nVzhledem k neobyčejné podobnosti s urdštinou jsou si tyto dva jazyky většinou vzájemně dobře srozumitelné (podobně jako například čeština a slovenština), pokud mluvčí nepoužívají příliš odborné termíny, jež se v obou jazycích liší (urdština používá mnohem větší počet slov přejatých z arabštiny a perštiny). Některé prameny proto do počtu mluvčích zahrnují i mluvčí urdštiny.\n\nPři obrovské populaci Indie je hindština jedním z nejrozšířenějších jazyků na světě. Podle sčítání obyvatel z roku 1991 je hindština mateřskou řečí asi 337 milionů Indů, tj. cca 40% tehdejší indické populace. Podle katalogu Ethnologue vydávaného společností SIL považuje spisovnou hindštinu (khariboli) za svou mateřskou řeč 180 milionů obyvatel Indie a dalších 300 milionů ji používá jako druhý jazyk. Za hranicemi Indie má hindština přibližně 8 milionů mluvčích v Nepálu; dále mimo jiné necelý milion v JAR, přes půl milionu na Mauriciu a přes tři sta tisíc v USA. Hindština se střídavě umisťuje na 2. a 3. místě v pořadí nejpoužívanějších jazyků světa.\n\nIndická ústava, přijatá roku 1950, prohlašuje hindštinu psanou písmem dévanágarí „úředním jazykem“ unie (článek 343(1)). Hindština je též uvedena jako jeden z 23 jazyků v Osmém dodatku, což jí dává statut úředního jazyka (je zastoupena v Komisi pro úřední jazyky). Ústava původně předpokládala, že hindština se do roku 1965 stane jediným jednacím jazykem ústřední vlády, přičemž vlády jednotlivých států si mohly zvolit vlastní jednací jazyky. K tomu však nedošlo, protože k oficiálním účelům se vedle hindštiny používá též angličtiny. V některých státech se totiž proti uvalení hindštiny na rodilé mluvčí ostatních jazyků zvedl značný odpor, především ve státě Tamilnádu, což vedlo k přijetí Zákona o úředních jazycích v roce 1963. Tento zákon umožnil na dobu neurčitou používání angličtiny k oficiálním účelům unijní vlády.\n\nHindština je též úředním jazykem těchto indických států a teritorií: Bihár, Čhattísgarh, Dillí, Džhárkhand, Harijána, Himáčalpradéš, Madhjapradéš, Rádžasthán, Uttarákhand a Uttarpradéš. Každý z těchto států si přitom může určit i druhý úřední jazyk; například v Uttarpradéši bývá takovým druhým jazykem urdština, podle momentálního rozložení politických sil. Obdobně několik dalších států používá jako svůj druhý oficiální jazyk hindštinu.\n\nPřestože unijní vláda vytrvale prosazuje rozšíření hindštiny, její úřední postavení se neodráží v jejím významu společenském. Tak jako v jiných jazykových skupinách jižní Asie jsou i vysoce postavení hindští mluvčí zdatní v používání angličtiny. Vzdělání v angličtině je základním předpokladem společenského postavení; proto v Indii nalezneme tolik soukromých škol, jež vyučují v angličtině. Angličtina zůstává výhradním jazykem vyšší inteligence v mnoha oblastech vědění, především v technice, medicíně a přírodních vědách, a to i navzdory četným diskuzím o nahrazování angličtiny hindštinou (jež ovšem v mnoha oblastech Indie představuje právě tak cizí jazyk).\n\nZřetelným odrazem skutečnosti, že vzdělaná indická elita hovoří plynně anglicky, je například malý objem hindštiny na internetu. A hindská verze Wikipedie má na konci června 2014 pouhých 12 300 hesel, zatímco např. česká téměř 300 000 článků.\n\nRozšíření hindštiny na neformální úrovni (např. mezi přáteli, kolegy v práci a v zábavě, filmu apod.) roste, dokonce i mezi nerodilými mluvčími. Hindštinu často používají k dorozumění mluvčí z rozdílných jazykových oblastí, zvláště tehdy, nepocházejí-li ze společenské vrstvy s dobrým přístupem ke kvalitnímu vzdělání v angličtině. Významnou roli v popularizaci hindštiny po celé Indii hraje hindský film a oblíbené hindské televizní seriály. Rozhlasová stanice BBC World Service začala vzhledem k tomuto růstu obliby již v roce 1940 vysílat zprávy v hindštině.\n\nHindština je analytičtější jazyk než sanskrt, má méně pádů, ale jistou míru ohýbání si zachovala. Slovosled je poměrně pevný a řadí hindštinu mezi SOV jazyky \"(subject – object – verb),\" tedy nejdříve podmět, pak předmět a nakonec sloveso. Fonetickou výbavu více méně sdílí s ostatními indoárijskými jazyky, významným rysem jsou přídechové varianty ražených souhlásek a zvláštní řada retroflexních hlásek \"t – th – d – dh – n.\"\n\nHindština používá písmo dévanágarí, ve kterém každá souhláska obsahuje implicitní samohlásku \"a\" a případné jiné samohlásky se vyznačují diakritickými znaménky nad, pod, před nebo za souhláskou. Kromě toho existují i samostatné znaky pro samohlásky, které stojí na začátku slabiky.\n\nTradiční abecední pořadí písmen v dévanágarí a dalších příbuzných písmech je podle fonetických vlastností, tedy nejdříve samohlásky, pak souhlásky, nejdříve ražené v pěti řadách podle místa tvorby (ka, ča, ṭa, ta, pa), v rámci řady vždy dvojice neznělých (bez přídechu a s přídechem), dvojice znělých a odpovídající nosová souhláska. Nakonec přicházejí polosamohlásky, sykavky a ostatní.\n\nNa rozdíl od sanskrtského pořadí se znaky anusvár (ं), anunásik (ँ) a visarg (ः) neřadí v abecedě za samohlásky, ale před ně. Např. ढंग \"ḍhang\" „způsob“ je v abecedě před ढाई \"ḍhāī\" „dva a půl“. Mezi sebou navzájem jsou rovnocenné, takže např. tato slova jsou v abecedním pořadí: अंकल \"ankal\" „strýc“ – अँग्रेज़ \"angrēz\" „Angličan“ – अंत \"ant\" „konec“. Podobně jsou si rovnocenné také souhlásky s tečkou a bez tečky, např. कंप्यूटर \"kampjūṭar\" „počítač“ – क़दम \"qadam\" „krok“ – कमरा \"kamrā\" „pokoj“. Virám (्) sám žádné abecední pořadí nemá, ale díky němu se vedle sebe ve slově ocitnou dvě souhlásky (ať už zobrazené s virámem, nebo jako spřežka). Implicitní samohláska अ se naopak do abecedního pořadí počítá bez ohledu na to, zda se vyslovuje. Protože samohlásky jsou v abecedním pořadí před souhláskami, řadí se shluky souhlásek nutně až na konec. Např. कहना \"kahnā\" „říci“ je ve slovníku před क्लास \"klās\" „třída“.\n\nNíže uvedená transliterace vychází z mezinárodních zvyklostí při přepisování indoárijských jazyků v odborné literatuře. Přibližný český přepis výslovnosti je uveden pod ní.\n\n\nPodstatná jména rozlišují rod mužský a ženský. Pravidla přiřazení slov k rodům jsou složitá, ale často platí, že jména rodu mužského končí na -आ \"-ā\", ženského na -ई \"-ī\". V množném čísle se mužské -आ \"-ā\" mění na -ए \"-e\", ženské -ई \"-ī\" se mění na -इया \"-iyā(n)\". Příklady:\n\nPodstatná jména rozlišují dva pády v jednotném čísle (přímý a nepřímý) a tři pády v množném čísle (přímý pád, nepřímý pád a vokativ). Nepřímý pád se vyskytuje většinou ve spojení se záložkami. Příklady:\n\nPodle tradiční indické gramatiky se za pády \"(vibhakti)\" považují i vazby podstatných jmen se záložkami (postpozicemi). Záložky se pojí s nepřímým pádem.\n\n\n\n\n\n\nVe 2. osobě se používají tři úrovně zdvořilosti. Zájmeno तू \"tū\" (2. osoba jednotného čísla) se používá při modlitbách jako oslovení boha, v poezii a směrem k malým dětem. Jinak je výrazem velké důvěrnosti nebo pohrdání. Zájmeno तुम \"tum\" (2. osoba množného čísla s významem čísla jednotného i množného) se používá ve vztahu ke sluhům, drobným obchodníkům, obyčejným venkovanům a obecně osobám nižšího společenského postavení; také k blízkým přátelům, kterým bychom v češtině tykali. Nejzdvořilejší je zájmeno आप \"āp,\" které se používá s 3. osobou množného čísla ve vztahu ke společensky výše postaveným osobám (včetně rodičů a prarodičů).\n\nZdvořilostní polohu má i užívání 3. osoby. Hovoříme-li ve 3. osobě o někom, koho si vážíme, tj. ve druhé osobě bychom pro něj použili zájmeno आप \"āp,\" ve 3. osobě pro něj použijeme množné číslo. I pokud jde jen o jednu osobu, použijeme tedy zájmeno वे \"vē\" a sloveso v množném čísle.\n\nPoužívání osobních zájmen jako podmětu není povinné.\n\nChceme-li zdůraznit, že se v dané větě jedná o množné číslo, přidáme slovo लोग \"log,\" jehož základní význam je \"lidé\", např. तुम लोग \"tum log.\" Do češtiny v tomto případě slovo लोग nepřekládáme.\n\nNa indických číslovkách je dobře vidět příbuznost hindštiny se slovanskými a ostatními indoevropskými jazyky.\n\nInfinitiv má příponu -ना \"-nā\". Slovesný kmen je část infinitivu bez této přípony.\n\nNedokonavé příčestí se používá k tvoření nedokonavého přítomného a minulého času. Tvoří se připojením přípony -ता \"-tā\" ke slovesnému kmeni, rozlišují jmenný rod a v mužském rodě také číslo. Např. sloveso बोलना \"bolnā\" „mluvit“ (příčestí lze zhruba přeložit českým přídavným jménem „mluvící“):\n\nDokonavé příčestí se používá k tvoření minulého času dokonavého a trpného rodu ve všech časech. Končí-li slovesný kmen souhláskou, tvoříme příčestí připojením samohlásky.\n\nKončí-li kmen samohláskou (jinou než inherentním \"a),\" vkládá se souhláska \"y\" [j]:\n\nNěkterá slovesa tvoří dokonavé příčestí nepravidelně (množné číslo ženského rodu, které získáme připojením anusváru, v tabulce neuvádíme):\n\nSloveso मरना \"marnā\" má též pravidelné tvary dokonavého příčestí मरा \"marā\", मरे \"mare\", मरी \"marī\".\n\nSloveso जाना \"jānā\" tvoří pravidelné tvary जाया \"jāyā\", जाए (जाये) \"jāe (jāye)\"\", जाई (जायी) \"jāī (jāyī)\" v některých vazbách, kde neplní funkci významového slovesa.\n\nDokonavé příčestí může mít význam přídavného jména. I zde se tato funkce obvykle zdůrazňuje připojením हुआ, हुए, हुई, např. लिखा हुआ पत्र \"likhā huā patra\" „napsaný dopis“, लिखी हुई पुस्तक \"likhī huī pustak\" „napsaná kniha“.\n\nPomocné sloveso होना \"honā\" „být“ v jednoduchém přítomném čase:\n\nZáporný tvar नहीं \"nahī̃\" je společný pro všechny osoby a obě čísla.\n\nTvary préterita (minulého času) slovesa होना jsou původně tvary příčestí minulého, proto jsou stejné pro všechny osoby, zato rozlišují mluvnický rod:\n\nZáporný tvar se tvoří částicí न \"na\" nebo नहीं \"nahī̃:\" मैं न था \"maĩ na thā\" „nebyl jsem“.\n\nNedokonavý přítomný čas vyjadřuje průběh děje nebo trvání stavu v přítomnosti a také charakteristické, obvyklé nebo pravidelné děje nebo stavy. Tvoří se analyticky pomocí jednoduchého přítomného času pomocného slovesa होना \"honā\" a nedokonavého příčestí významového slovesa. Zápor se tvoří částicí नहीं \"nahī̃\". U záporných tvarů se obvykle vynechává pomocné sloveso. Příklady:\n\nNedokonavý minulý čas se tvoří stejně jako nedokonavý čas přítomný, k nedokonavému příčestí se připojí odpovídají tvar slovesa होना v minulém čase.\n\nDokonavý minulý čas se tvoří dokonavým příčestím, často bez pomocného slovesa. Nepřechodná slovesa (nemají přímý předmět) používají nominativní vazby. Podmět se shoduje v rodě a čísle se slovesem:\n\nPřechodná slovesa používají ergativní (agenciální) vazbu. Činitel děje je v agenciálu (ergativu) a sloveso se shoduje v rodě a čísle s předmětem (पत्र je rodu mužského, चिट्ठी je rodu ženského, obě slova znamenají \"dopis\"):\n\nJistou analogii představuje v češtině trpný rod, kde se také sloveso shoduje s pacientem, zatímco agens se musí být v jiném pádu než nominativu. V češtině je však tímto pádem instrumentál, nikoli zvláštní ergativní pád, a konatel děje už není považován za podmět věty (funkce podmětu a předmětu se vymění). Naproti tomu v hindské ergativní vazbě se konatel děje nadále považuje za podmět.\n\nJe-li předmět vyjádřen pomocí záložky को, je sloveso vždy v jednotném čísle rodu mužského:\n\nSloveso je v jednotném čísle rodu mužského i v případě, že je předmět nevyjádřen:\n\nZáložky neboli postpozice jsou analogií předložek, které najdeme v jiných jazycích. Upřesňují vztah jmenné fráze k ostatním větným členům a nahrazují tak některé vymizelé pády. Historicky jde zřejmě o pádové koncovky, které byly v sanskrtu, ale odtrhly se a staly se samostatnými slovy.\n\nVýchozí slovosled je podmět – předmět – sloveso. Přívlastek se klade před podstatné jméno, které rozvíjí. Příslovečné určení obvykle stojí před slovesem nebo před předmětem, mnohdy ale také na začátku věty. Určení času se klade před určení místa. Záporky se zpravidla kladou před sloveso. Příklady:\n\nŘada slov je perského a arabského původu. Např. \"kitāb\" (किताब, „kniha“) pochází z arabštiny. V moderním jazyce je také mnoho výpůjček z angličtiny, třeba „nádraží“ se řekne \"relvesteśan\" (रेलवेस्टेशन).\n\n"}
{"id": "157415", "url": "https://cs.wikipedia.org/wiki?curid=157415", "title": "Henry Hudson", "text": "Henry Hudson\n\nHenry Hudson (12. září 1570, pravděpodobně Londýn – pravděpodobně 1611, Hudsonův záliv) byl anglický mořeplavec a objevitel.\n\nPřesné místo narození, ani jeho mládí není známo. Předpokládá se však, že se narodil v Londýně a už v mládí se začal plavit na lodích. Místo a čas smrti lze také jen přibližně odhadnut, podle roku a místa, kde byl vysazen na člun vzbouřenou posádkou své lodi.\n\nV roce 1607 byl vyslán anglickou Moskevskou obchodní společností na výpravu severním směrem, aby se pokusil objevit severní mořskou cestu do Asie. Při této cestě se patrně dostal jen 1 000 km od severního pólu a objevil také ostrov Jan Mayen.\n\nV roce 1609 se vypravil na další výpravu ve službách holandské Východoindické společnosti. Opět se pokusil plout podél severního pobřeží Ruska, ale byl zastaven ledem. Proto přeplul Atlantik a pokusil se najít cestu Severozápadním průjezdem kolem Severní Ameriky. Protože ani tato cesta se nezdála průchodná, zabočil k jihu a u dnešní řeky Hudson založil základy Nového Nizozemí.\n\nV roce 1610 vyplul na další výpravu, tentokrát pod anglickou vlajkou. Pokusil se opět hledat cestu Severozápadním průjezdem kolem Severní Ameriky. Na lodi Discovery objevil dnešní Hudsonův záliv a domníval se, že je již v Tichém oceánu. Po několika měsících průzkumů zde byl nucen přezimovat.\n\nV červnu 1611 vypukla na jeho lodi vzpoura. Hudson byl spolu se svým sedmnáctiletým synem a sedmi dalšími členy posádky vysazen na člun a ponechán osudu. Nejsou o něm známy žádné další zprávy. Zbytek posádky se pokusil vrátit domů, což se podařilo po mnoha dalších peripetiích jen osmi námořníkům. Za vzpouru však nebyli potrestáni - stali se cenným zdrojem informací pro další výpravy.\n"}
{"id": "157419", "url": "https://cs.wikipedia.org/wiki?curid=157419", "title": "Invertní cukr", "text": "Invertní cukr\n\nInvertní cukr (též invertovaný cukr nebo tekutý cukr) je označení používané pro ekvimolární směs D-glukózy a D-fruktózy, která vzniká kyselou či enzymatickou hydrolýzou sacharózy nebo štěpením škrobu na glukózu a její částečnou enzymatickou přeměnou na fruktózu. Používá se v potravinářství jako sladidlo, protože je sladší než běžná sacharóza. Nejznámější tekuté cukry jsou tak kukuřičný, ječný, pšeničný sirup a tekutý cukr z cukrové řepy.\n\nNázev je odvozen od změny (\"inverze\") optické otáčivosti, ke které dochází při hydrolýze sacharózy. Z pravotočivé sacharózy vzniká směs pravotočivé glukózy a silně levotočivé fruktózy, takže roztok je jako celek levotočivý.\n\nInvertní cukr se nejčastěji připravuje hydrolýzou sacharózy. Existují dva základní přístupy, jak tuto hydrolýzu provádět: kysele či enzymaticky. Podle podmínek reakce může být inverze částečná, nebo úplná. Při kyselé hydrolýze mohou kromě glukózy a fruktózy vznikat v malém množství i další produkty, např. oligosacharidy D-glukózy (isomaltóza, genciobióza) a D-fruktózy (levulosany). Enzymová hydrolýza probíhá v neutrálním prostředí za přítomnosti enzymu invertázy (sacharázy). Při reakci v malém množství vznikají i některé málo běžné oligosacharidy, např. maltulóza, isomaltulóza a další.\n\nTekutý cukr obsahuje zpravidla jako hlavní složky glukózu a fruktózu, kvůli kterým se vyrábí; dále obsahuje zbytkovou sacharózu a další vyšší cukry, jako je maltóza, a ev. další látky. Obsah sacharózy a dalších vyšších cukrů je dán především druhem a stupněm použité hydrolýzy, často je v tekutých cukrech ponecháno i významné množství sacharózy. Vlastnosti daného tekutého cukru jsou kromě použitého technologického procesu (hydrolýzy) určené použitou surovinou.\n\nInvertní cukr stáčí rovinu polarizovaného světla doleva. Při 100% inverzi se jedná o otočení −22,59°. Invertní cukr má sladkou chuť. Jeho relativní sladkost závisí na stupni inverze. Směs invertovaná z 50 % je asi o 20 % sladší než sacharóza, i než zcela invertovaný cukr. Ve formě sirupu má 100% invertovaný cukr relativní sladivost 95–105 % sladkosti sacharózy.\n\nInvertní cukr se používá v potravinářství jako sladidlo do nápojů, cukrovinek a sladkého pečiva. Jsou výhodné z technologického hlediska, méně krystalizují, chutnají sladčeji. Slouží také jako výchozí surovina pro přípravu některých náhradních sladidel, např. sorbitolu a mannitolu nebo také v posledních desetiletích jako částečná nebo úplná náhrada za přírodní med.\n\nV poslední době vyvíjejí výrobci také tekuté cukry určené pro krmení včel. Včely si dělají na zimu zásobu potravy, což je med a jeho největší část je tvořena glukózou a fruktózou. Doposud se včelám místo odebraného medu dával roztok běžného cukru, což je 99,7% sacharóza. Místo tohoto cukru lze krmit včely i kvalitním tekutým (invertním) cukrem. Zjednoduší se tím příprava krmiva (roztok je připraven od výrobce, není třeba pracně rozpouštět cukr). Včelám se usnadní příprava zásob (obyčejný cukr – sacharózu si musely včely invertovat na glukózu a fruktózu).\n\nPro použití ve včelařství je u tekutých cukrů kritický především obsah vyšších cukrů a zbytků škrobů, s kterými mají včely více práce a ev. i potíže, např. se jim brzy zaplní odpadové váčky a může se tak ohrozit i přežití včelstva. Z tohoto důvodu nelze pro krmení včel použít běžné potravinářské tekuté cukry a s velkou opatrností je třeba přistupovat dokonce i k výrobkům prodávaným jako krmení pro včely, protože i jejich obsah je někdy nevhodný. Proto včelaři nakupují pouze kvalitní krmivo od špičkových výrobců.\n"}
{"id": "157422", "url": "https://cs.wikipedia.org/wiki?curid=157422", "title": "Moravští Chorvati", "text": "Moravští Chorvati\n\nMoravští Chorvati nebo moravští Charváti jsou etnická skupina Chorvatů, kteří v 16. století prchali před Turky do severnějších částí Habsburské monarchie. Několik desítek rodin přišlo na pozvání Lichtenštejnů až na jižní Moravu. Moravští Chorvati představovali nejsevernější výspu chorvatského osídlení ve střední Evropě.\n\nChorvati se usadili v několika desítkách vesnic zejména na Mikulovsku a Břeclavsku. Tři osady na Mikulovsku (Frélichov, nyní Jevišovka, Nový Přerov a Dobré Pole) zůstaly chorvatské až do roku 1948, kdy byli Chorvati z jižní Moravy násilně vystěhováni.\n\nV 16. století byly podmínky pro život na Balkáně velice těžké. Uherský stát procházel feudální krizí a nebyl schopen zajišťovat základní potřeby svých obyvatel. V roce 1526 byl navíc v bitvě u Moháče poražen Ludvík Jagellonský a tato porážka znamenala začátek pronikání Osmanské říše do Evropy.\n\nZ obavy před postupující tureckou armádou se statisíce obyvatel z chorvatského území vydaly do severnějších částí habsburské monarchie, kde doufaly v klidnější život. Náročná cesta do neznáma vedla podél tzv. jantarové stezky. Mnozí Chorvaté se usadili na území dnešního Rakouska (Burgenland), Maďarska a Slovenska. Několik stovek rodin dorazilo na pozvání Lichtenštejnů až na jižní Moravu. Ta byla tehdy vylidněná a zpustošená. Nově příchozí, zkušení a pracovití zemědělci, ji měli hospodářsky pozvednout.\n\nPrvní Chorvati dorazili na Moravu ve 30. letech 16. století. Další přicházeli postupně v průběhu následujících sedmdesáti let. Usadili se v několika desítkách vesnic, z nichž největší a nejvýznamnější byly Frélichov (nyní Jevišovka), Nový Přerov a Dobré Pole na Mikulovsku a Charvátská Nová Ves, Poštorná a Hlohovec na Břeclavsku.\n\nChorvati na Břeclavsku si udrželi svou identitu do počátku 20. století, poté postupně splynuli s moravským prostředím, které je obklopovalo. Na Mikulovsku byla situace jiná. Až do roku 1945 tvořili 98 % místního obyvatelstva Němci a proces asimilace zde neprobíhal tak rychle. Chorvati žijící ve Frélichově (dnes Jevišovka), v Novém Přerově a v Dobrém Poli si proto udrželi svůj jazyk, kroje a identitu až do poloviny 20. století.\n\nChorvatské obyvatelstvo se živilo zejména zemědělstvím a chovem dobytka. Historik Beda Dudík označuje Charváty ze nejbohatší skupinu na Moravě.\n\nKomunity dbaly na uchování chorvatské identity. Jedním z jejich specifických projevů, jímž se vizuálně odlišovali od okolních sousedů, byl bohatý kroj, který Chorvati nosili ve svátek i všední den. Pokud se do obcí přistěhoval Čech nebo Němec, nezřídka se stávalo, že jeho děti se později samy považovaly za Chorvaty (svědčí o tom množství jmen českého a německého původu, která jsou mezi moravskými Chorvaty rozšířená).\n\nMoravští Chorvati používali ke komunikaci svůj vlastní dialekt, který vycházel ze staré chorvatštiny a postupně byl doplněn o některá česká a německá slova. Tento jazyk však nikdy neměl svou spisovnou formu a Chorvaté jim mluvili takřka výlučně mezi sebou. S okolním světem se dorozumívali německy nebo česky (školní vzdělání se jim dostalo za Rakouska-Uherska v němčině a za první republiky v češtině).\n\nPo první světové válce chtěla československá zahraniční politika využít existenci chorvatských obcí na Moravě při prosazení plánu tzv. koridoru mezi Československem a Jugoslávií. Ten měl vést oblastmi s chorvatským obyvatelstvem na Moravě, na Slovensku, v Maďarsku a v Rakousku a jeho cílem bylo oddělit Rakousko od Maďarska a zajistit propojení Československa s Jugoslávií.\n\nPrvorepubliková politika dále využívala přítomnost Chorvatů (takřka jediného slovanského obyvatelstva ve výlučně německém prostředí) k posílení svých pozic na Mikulovsku. V roce 1921 proto byla ve Frélichově zřízena česká měšťanská škola, kterou navštěvovala většina chorvatských dětí.\n\nZ rozhodnutí Mnichovské konference muselo Československo odstoupit své pohraničí nacistickému Německu. Tři chorvatské vesnice se staly součástí Třetí říše a jejich obyvatelé byli vystaveni tvrdé germanizaci. Na základě smlouvy mezi Česko-Slovenskem a Německou říší z podzimu 1938 dostali všichni obyvatelé zabraného území, kteří zde žili před rokem 1910, resp. jejich potomci, německou státní příslušnost. To pro zdejší muže znamenalo povinnost sloužit v německé armádě. Ani ne dvoutisícová chorvatská komunita ztratila ve válce více než 300 mužů.\n\nRok 1945 přinesl do jihomoravského pohraničí další bouřlivé proměny. Noví osídlenci, kteří přicházeli do kraje na usedlosti po vyhnaných Němcích, nazírali na Chorvaty s nedůvěrou a nevraživostí. Nedůvěru vyvolávalo několik set let trvající soužití Chorvatů s německými sousedy, tradiční společenské uspořádání, sklon ke konzervativním hodnotám a také to, že většina Chorvatů neodevzdala ve volbách roku 1946 svůj hlas komunistům, jak bylo v kraji obvyklé, ale lidovcům. Nevraživost pak způsoboval zejména fakt, že tři chorvatské vesnice vykazovaly nejlepší hospodářské výsledky na Mikulovsku.\n\nV období 1945–1948 museli Chorvati opakovaně dokazovat svou národní spolehlivost. Každý jednotlivec musel před různými komisemi zdůvodňovat své chování v průběhu války a bez nadsázky se dá říct, že Chorvati byli nejpodrobněji prověřovanou skupinou obyvatelstva v tehdejším Československu. Ačkoliv většina z nich obstála a osvědčení získala, po převzetí moci komunisty jim nebylo nic platné. Hned v únoru 1948 rozhodl akční výbor ONV Mikulov, že Chorvati jsou „politicky nespolehliví“ a musí být ze svých původních domovů vystěhováni.\n\nChorvatům byla zejména vyčítána služba v německé armádě. V úvahu nebylo bráno, že po dobu války žili Chorvati na území totalitního nacistického státu, kde byli vystaveni nesrovnatelně tvrdším podmínkám než obyvatelé Protektorátu. Odmítnutí vojenské služby bylo trestáno internací v koncentračním táboře, resp. trestem smrti. Také míra kolaborace mezi chorvatským obyvatelstvem nebyla větší, než tomu bylo v případě českého obyvatelstva. Chorvatským rodinám, u nichž třeba pouze v případě jednoho člena existovalo podezření na bližší vztah k nacistickému režimu (aniž toto podezření muselo být potvrzeno), byl konfiskován majetek a celá rodina byla vysídlena z pohraničí ještě v letech 1946–1947. Po roce 1948 tedy byli vysídlováni Chorvati, kteří se nijak proti Československu neprovinili. Odsun Chorvatů z jihomoravského pohraničí je však třeba vnímat v kontextu změn politické kultury v poválečném Československu, zejména vypjatému českému nacionalismu, snaze etablujícího se komunistického režimu zlikvidovat veškeré tradiční sociální struktury, které pro něj mohly znamenat potenciální nebezpečí, a také vidinou ekonomického prospěchu nových osídlenců v pohraničí. Jiní obyvatelé Československa, kteří také sloužili v německé armádě (např. obyvatelé Slezska, Hlučínska, resp. v jiné formě obyvatelé Slovenského štátu), podobně potrestáni nebyli.\n\nZe tří vesnic na jižní Moravě byli v průběhu let 1948–1951 Chorvati přesídleni do více než 150 vesnic na severní Moravě. Známá je především skupina v Huzové. Už v roce 1956 uznal stát protiprávnost svého dřívějšího kroku, ale návrat Chorvatů do původních sídel nedovolil. Ani po roce 1989 se československý a český stát nezmohl k nápravě starých křivd, dnes je nevelká menšina moravských Chorvatů před zánikem.\n\nV současnosti je na území Česka podle sčítání lidu v roce 2001 přihlášeno 1 585 osob chorvatské národnosti. Aktivity této menšiny zajišťuje Sdružení občanů chorvatské národnosti v ČR. Každoročně pořádá na počátku září v Jevišovce tradiční chorvatské hody, tzv. kiritof (Chorvatský kulturní den). Toto sdružení připravuje v obci Jevišovka stálou muzejní expozici o historii a životě Chorvatů na jižní Moravě. O zachování folklorního odkazu moravských Chorvatů pečuje Národopisný spolek Pálava z Mikulova. V roce 2016 připravil sbor La Grande Bande a kapela Praški fržoni hudební CD „O106 – Písně moravských Chorvatů“, které přináší původní písně moravských Chorvatů v novém aranžmá skladatele Matěje Kroupy. V témže roce vyšla kniha Tři perly: Charvátské osady na Moravě, která obsahuje texty, jež o moravských Chorvatech na přelomu 19. a 20. století napsal Alois Malec.\n\n\n\n"}
{"id": "157424", "url": "https://cs.wikipedia.org/wiki?curid=157424", "title": "Georges Méliès", "text": "Georges Méliès\n\nGeorges Méliès (8. prosince 1861, Paříž – 21. ledna 1938, Paříž) byl francouzský filmový režisér a významný průkopník kinematografie.\n\nNarodil se v bohaté rodině majitele obuvnické firmy. Po vystudování lycea a roku vojenské služby nastoupil v továrně svého otce i přes to, že měl vlohy pro malířství. Během pobytu v Anglii v roce 1884 jej zaujalo eskamotérství. V roce 1885 se oženil, získal podíl na jmění rodiny a založil firmu na výrobu pomůcek pro eskamotéry a kouzelníky. V roce 1888 zakoupil divadlo Roberta Houdiniho. V něm i sám vystupoval a promítal pomocí laterny magiky vlastní obrázky.\n\n28. prosince 1895 navštívil první promítání bratří Lumièrů. Toto představení ho nadchlo natolik, že se jejich promítací stroj pokusil neúspěšně koupit. Koupil jej o rok později, v roce 1896. Provedl mnohá vlastní vylepšení a začal promítat své první krátké filmy. Založil produkční firmu a vytvořil první filmový ateliér na světě. Do roku 1908 natočil přibližně 450 filmů. Podle Georgese Sadoula, filmového historika, vytvořil během svého života celkem 1539 filmů, z nichž se do dnešních dob zachovala necelá stovka.\n\nStal se světoznámým používáním nejrůznějších filmových triků. Celou řadu z nich sám vymyslel nebo objevil (například níže zmíněný stop trik). Bratři Auguste a Louis Lumièrové brali kinematografii pouze jako technický vynález, který nemá žádnou velkou budoucnost. On sám byl zcela opačného názoru, dobře si uvědomoval potenciál kinematografie. Jelikož měl divadelní a kouzelnické zkušenosti, rozhodl se je využít i při natáčení filmů. Proto jsou jeho filmy postaveny především na tricích, hlavně na stop triku. Používal i celou řadu dalších, jako je třeba dvojexpozice. Ve svém studiu měl postaveny kulisy, využíval kostýmů či kouřových efektů a snažil se tak využít divadelních technik v co největší míře.\n\nDůležitou součástí jeho filmů je příběh. To je další fakt, kterým se liší od Lumièrů. Bratři Lumièrové natáčeli především dokumentární šoty, kdežto on sám vkládal do svých filmů děj a zápletku.\n\nJe považován za zakladatele velice známého a ještě v dnešní době používaného triku, který je nazýván stop trik. Objevil ho zcela náhodou, když se mu při natáčení dění na ulici zasekla filmová kamera a film se tak v kameře zastavil. Po chvíli se kamera opět rozjela, ale mezi tím se dění na ulici změnilo. Změnilo se rozestavení automobilů i kolemjdoucích lidí. Když si potom natočený film pustil, tak zjistil, že jeden vůz se přeměnil v jiný a proměnili se i kolemjdoucí lidé.\n\nTím vznikl stop trik, který výrazně rozšířil možnosti tehdejší kinematografie. Díky tomuto objevu mohl například přeměnit nějakého člověka v jiného nebo někoho či něco nechat úplně zmizet ze scény.\n\nV očích dnešního diváka tento trik již nezpůsobuje takový údiv, ale v začátcích kinematografie byli diváci nadšeni.\n\nV jeho odkazu pokračoval český režisér Karel Zeman.\n\n\nŽivotní příběh Georgese Mélièse byl zpracován v mysteriózním dobrodružném filmu \"Hugo\" (česky: \"Hugo a jeho velký objev\") z roku 2011. Režisérem filmu byl Martin Scorsese, postavu Georgese Mélièse ztvárnil britský herec Ben Kingsley.\n\nDivadlo Drak uvedlo v roce 2013 jako poctu Georgesi Mélièsovi inscenaci pro děti Poslední trik Georgese Mélièse.\n\n"}
{"id": "157425", "url": "https://cs.wikipedia.org/wiki?curid=157425", "title": "Microsoft PowerPoint", "text": "Microsoft PowerPoint\n\nMicrosoft PowerPoint (plným jménem Microsoft Office PowerPoint) je nástroj na tvorbu prezentací z kancelářského balíku Microsoft Office od společnosti Microsoft.\n\nPrezentace mohou sloužit pro ukázku různých produktů, služeb, či jiných aktivit.\n\nStarší verze používaly koncovku „.ppt“. Novější verze jako 2007, 2010, 2013 a 2016 používají k ukládání koncovku „.pptx“. X v koncovce značí XML, což je rozšiřitelný značkovací jazyk podobný HTML.\n\n"}
{"id": "157427", "url": "https://cs.wikipedia.org/wiki?curid=157427", "title": "Chicago Cubs", "text": "Chicago Cubs\n\nChicago Cubs je profesionální baseballový klub z Major League Baseball, patřící do centrální divize \"National League\". Klub byl založen v roce 1876.\n\nKlub postupně nosil tato pojmenování:\n\nZa svou historii dokázali Cubs vyhrát sedmnáctkrát \"National League\", třikrát dokázali z této výhry vytěžit i vítězství ve Světové sérii:\n"}
{"id": "157433", "url": "https://cs.wikipedia.org/wiki?curid=157433", "title": "Cincinnati Reds", "text": "Cincinnati Reds\n\nCincinnati Reds je profesionální baseballový klub z Major League Baseball, patřící do centrální divize \"National League\". Klub byl založen v roce 1876.\n\nZa svou historii klub celkem devětkrát vyhrál \"National League\" , z toho pětkrát i následující Světovou sérii:\n"}
{"id": "157434", "url": "https://cs.wikipedia.org/wiki?curid=157434", "title": "Artemis Fowl", "text": "Artemis Fowl\n\nArtemis Fowl je série fantasy knih od irského spisovatele Eoina Colfera. Vypráví o nadprůměrně inteligentním chlapci z bohaté irské zločinecké rodiny. Jeho otec Artemis Fowl I. je unesen a prohlášen za mrtvého. V důsledku toho je Artemisova matka ve velice špatném psychickém stavu a malý Artemis se o sebe stará sám se svým osobním strážcem Butlerem. Vymyslí geniální plán, jak získat nezměrné bohatství na záchranu otce a obnovení majetku Fowlů, který se po zmizení Artemise Fowla I. značně ztenčil.\n\nJeště před prvním dílem vyšla ale kniha Akta Fowl, ve které se o Artemisi dozvíme různé věci a je tam i popsáno jak se Myrta dostala do LEPReko. Zkrátka AKTA.\n\nV druhém díle – Operace Arktida – zachraňuje Artemis svého otce Artemise Fowla I. ze zajetí Ruské mafie. Bude ale potřebovat pomoc od Skřítků a Klusáka.\n\nVe třetím díle – Věčná šifra – sestrojí Artemis z ukradené výbavy skřítků malý počítač-Kostku X. Tu chce prodat Johnu Spirovi. S Butlerem pak dorazí do restaurace ve které se mají setkat, ale Spiro už tam má své lidi a ti se snaží Artemise a Butlera zabít. U Butlera se jim to dokonce málem povede, ale Artemis ho dá do mrazicího boxu a zavolá Myrtě, která ho vyléčí. Poté si jedou do Chicaga pro Kostku a společně s Myrtou, Slámou Hrabošem a Julií vezmou Kostku zpět. Nebude to ale tak jednoduché...\n\nVe čtvrtém díle – Opalin podraz – se Opal po svém dlouhém kómatu probere za pomoci svých kumpánů, bratrů Brillových, kteří místo ní dají klon. Mezitím se z vězení dostane skřet Šupináč, kterého Opal mesmerizuje aby byl jako past. Myrta a velitel Břízný objeví Šupináče, ale přístroj na jeho hrudi, z kterého vykoukla Opal, je vlastně výbušnina, která velitele zabije. Všichni shazují vinu na Myrtu. Klusáka Opal uvězní a Myrta letí za Artemisem, aby jí pomohl zachránit Jistotu.\n\nV pátém díle – Ztracený ostrov – se snaží Artemis získat démony. Plete se mu do toho však tajemná Minerva. Artemisovi opět pomohou skřítci. Poté mají vyměnit démona za Minervu. V restauraci ušije Artemis na ty co chtějí výměnu zase boudu. S démonem se pak dostanou na jeho ostrov, který se ztrácí v čase a za pomoci dalších dvou čarodějů dostanou ostrov do normálního času a démoni se pak přesunou do Jistoty. Přesun tohoto ostrova trvá však skoro tři roky takže našemu Artemisi je na konci pátého dílu osmnáct let.\n\nŠestý díl – Časový paradox. Artemisova matka Angelina se psychicky zhroutí a Artemis musí přinést mozkomíšní mok lemura, který je poslední svého druhu. Opět se mu do toho ale plete Opal, která chce lemura na posílení své magické síly.\n\nSedmý díl – Atlantský komplex. V tomto díle se Artemis nakazí chorobou zvanou Atlantský komplex, což znamená že Artemis je nyní romantický, slušný a tak nemůže Národu pomoci se záchranou Jistoty.\n\nOsmý díl – Poslední strážce.\n\nVe všech dílech nechybí humor, akce ani nebezpečí.\n\n\n\nVe všech knihách se setkáváme i s jakýmsi podtextem - lemováním stránky ,ve kterém je vepsána šifra.\n\nPodtext z prvního dílu (začátek) :\n\n\"Proroctví Ehma , čističe plivátek U Fronda ,krále elfů:\"\n\n\"Jsem Ehm ,královský čistič Plivátek.\"\n\n\"Jsem však i mnohem víc neb vidím v Budoucno vepsané v hlenu.\"\n"}
{"id": "157436", "url": "https://cs.wikipedia.org/wiki?curid=157436", "title": "Houston Astros", "text": "Houston Astros\n\nHouston Astros je profesionální baseballový klub Major League Baseball. Založen byl v roce 1962 jako Houston Colt.45s, od sezóny 1965 nosí současný název Astros. Do roku 2012 patřil do Centrální divize \"Národní ligy\", poté byl přesunut do Západní divize \"Americké ligy\".\n\nZa svou historii se Houston jako vítěz \"Národní ligy\" jedenkrát dostal do Světové série. V roce 2005 v ní podlehl týmu Chicago White Sox 0:4 na zápasy. Houston v té době patřil mezi relativně bohaté kluby a v jeho dresu nastupovaly velké hvězdy včetně legendárního Rogera Clemense.\n\nPo tomto úspěchu však následovalo postupné zubožení hráčského kádru, Houston se stal zdaleka nejslabším týmem Major League Baseball a v roce 2011 byl prodán novému majiteli s podmínkou, že se před sezónou 2013 přesune do Západní divize \"Americké ligy\".\n\nV sezóně 2017 Astros vyhráli 101 zápasů v základní části a v play-off vyřadili postupně Boston Red Sox 3:1 a poté i New York Yankees 4:3, ačkoliv už prohrávali 2:3 na zápasy. V sedmém utkání finále zdolali v Los Angeles domácí Dodgers 5:1 a Světovou sérii vyhráli 4:3.\n"}
{"id": "157438", "url": "https://cs.wikipedia.org/wiki?curid=157438", "title": "Microsoft FrontPage", "text": "Microsoft FrontPage\n\nMicrosoft FrontPage (plným jménem Microsoft Office FrontPage) je WYSIWYG HTML editor a nástroj na správu webu z kancelářského balíku Microsoft Office od společnosti Microsoft. Součástí balíku byl v letech 1997 až 2006. V prosinci 2006 byl nahrazen nástrojem Microsoft Expression Web.\n\n\n"}
{"id": "157440", "url": "https://cs.wikipedia.org/wiki?curid=157440", "title": "Milwaukee Brewers", "text": "Milwaukee Brewers\n\nMilwaukee Brewers je profesionální baseballový klub z Major League Baseball, patřící do centrální divize \"National League\". Klub byl založen v roce 1969 v Seattlu pod jménem Seattle Pilots. Hned o rok později se ale přestěhoval do Milwaukee a jméno bylo změněno do dnešní podoby. V roce 1998 se tým přesunul z \"American League\" do \"National League\".\n\nNení bez zajímavosti, že klub s názvem Milwaukee Brewers existoval po dobu jednoho roku již v sezóně 1901. Byl ale dvakrát přestěhován a dnes mu patří název Baltimore Orioles.\n\nZa svou historii dokázali Brewers jednou zvítězit v \"American League\" v roce 1982, ale následující Světovou sérii prohráli s týmem St. Louis Cardinals.\n"}
{"id": "157442", "url": "https://cs.wikipedia.org/wiki?curid=157442", "title": "Microsoft Project", "text": "Microsoft Project\n\nMicrosoft Project je nástroj na projekt management, který je součástí kancelářského balíku Microsoft Office od společnosti Microsoft. Slouží k podpoře projektového řízení, správu úkolů, zdrojů a zjišťování aktuálního stavu projektu. Poskytuje různé výstupy – Ganttův diagram, kalendáře, přehled peněžních toků, analýzy EVA a PERT, atd.\n\nPrvní verze Microsoft Project byla uvedena pro operační systém DOS v roce 1984 společností, která pracovala pro Microsoft. Softwarová firma Microsoft koupila všechna práva k software v roce 1985 a vydala verzi 2. Verze 3 pro DOS byla vydána v roce 1986. Verze 4 pro DOS byla poslední verzí pro tento operační systém a na trhu se objevila roku 1987. První verze pro operační systém Windows byla vydána v roce 1990 pod názvem verze 1 pro Windows. Microsoft Project byla třetí aplikace založená na Windows. Přestože byla představována jako součást Microsoft Office, nikdy nebyla přidávána do žádné sestavy MS Office. V současné době je k dispozici ve dvou verzích, Standard a Professional.\n\nVerze pro počítače Macintosh byla vydána v červenci 1991 a vývoj pokračoval prostřednictvím Project 4.0 pro Mac v roce 1993. Roku 1994 Microsoft zastavil vývoj většiny svých aplilkací pro Mac a přestal nabízet nové verze Office až do roku 1998, kdy vznikla nová divize Microsoft Macintosh Business (MacBU). Další aktualizovaná verze se nikdy neobjevila, a tak dnes již nelze verzi z roku 1993 spustit na Mac OS X. Pozdější verze byly uvedeny na trh v roce 1992 (v3), 1993 (v4), 1995, 1998, 2000, 2002, 2003, 2007, 2010, 2013 a 2016.\n\nMS Project je aplikace pro plánování a řízení projektů, sledování termínů, přiřazování zdrojů a sledování jejich využití. Výpočet kritické cesty a zobrazení různých pohledů na projekt. Výhodou je týmové plánování a synchronizaci s SharePoint. MS Project je určen pro profesionální projektové managery k řízení a vedení jejich projektů či týmů.\n\n\n"}
{"id": "157443", "url": "https://cs.wikipedia.org/wiki?curid=157443", "title": "Pittsburgh Pirates", "text": "Pittsburgh Pirates\n\nPittsburgh Pirates je profesionální baseballový klub z Major League Baseball, patřící do centrální divize \"National League\". Klub byl založen v roce 1882.\n\nZa svou historii klub celkem devětkrát vyhrál \"National League\", z toho pětkrát i následující Světovou sérii:\n"}
{"id": "157444", "url": "https://cs.wikipedia.org/wiki?curid=157444", "title": "St. Louis Cardinals", "text": "St. Louis Cardinals\n\nSt. Louis Cardinals je profesionální baseballový klub z Major League Baseball, patřící do centrální divize \"National League\". Klub byl založen v roce 1882.\n\nZa svou historii klub celkem devatenáctkrát vyhrál \"National League\", z toho jedenáctkrát i následující Světovou sérii:\n\n"}
{"id": "157445", "url": "https://cs.wikipedia.org/wiki?curid=157445", "title": "Guyanská vysočina", "text": "Guyanská vysočina\n\nGuyanská vysočina (, , , , ) se rozkládá v Jižní Americe na rozloze přes jeden milión km² a je zhruba vymezena tokem Orinoka ze severu a řekou Amazonkou na jihu. Politicky je součástí tří států Venezuely, Brazílie a Guyany. V současnosti je Guyanská vysočina charakterizována soustavou osamocených meset. Pro tyto stolové hory s kolmými skalními stěnami až 1000 metrů vysokými, se vžil místní indiánský název tepui. Velká část Guyanské vysočiny ležící je součástí národního parku Canaima. Nejvyšší horou pohoří a zároveň nejvyšší horou Brazílie je Pico da Neblina s nadmořskou výškou 2994 metrů.\n\nToto pohoří je považováno za jedno z nejstarších na světě. Guyanský štít je tvořen proterozickými sedimenty velmi dobře vytříděných křemitých písků na podloží vnitrokontinentální prekambrické žulové pánve. Erozními pochody se zde v období více než dvou miliard let zformovaly členité stolové hory i osamocené skalní věže, pro které se dnes nejčastěji užívá místní indiánský název \"tepui\"(\"domov bohů\"). Dnes je nejznámější stolovou horou Auyantepui. Z její vrcholové plošiny padá nejvyšší vodopád světa – Salto Ángel, který je 979 m vysoký.\n\nPrvní zdolanou stolovou horou Guyanské vysočiny byla Roraima (2810 m n. m.). Její vrcholové plató bylo dosaženo již v roce 1884 vědeckou expedicí, vedenou Sr. Everardem Im Thurn a Harry Perkinsem. Jejich přednášky v Anglii byly natolik zajímavé, že inspirovaly spisovatele A. C. Doylea k napsání světoznámého románu Ztracený svět. Na základě tohoto románu řada vědců ještě na počátku 20. století věřila, že se na izolovaných skalních věžích dochoval pravěký život, včetně dinosaurů.\nNáhorní plošiny tepui mají unikátní ekosystém. Botanici, herpetologové i geologové přijíždějící do této nehostinné pustiny klasifikují zdejší biotop jako „deštnou poušť“. Klima těchto meset se po stamilióny let prakticky neměnilo. Teplota kolísá mezi 8 °C v noci a 24 °C přes den. Většinu dnů jsou vrcholy hor zahaleny do vlhkých mlžných mraků. V období dešťů navíc přicházejí prudké bouře s vydatnými srážkami.\n\nEvoluce zde šla tady odlišnou cestou. Většina organismů je endemických. Rostliny se podobají vegetaci z období druhohor. Křemencové podloží je prakticky bez humózního pokryvu, adaptace flóry pro nedostatek živin vyústila k důmyslným masožravým mechanismům.\nJeště do nedávna geologové předpokládali velmi špatnou chemickou rozpustnost křemenců. V roce 2002 byla smíšenou česko-slovenskou výpravou objevena na stolové hoře Roraima jeskyně Cueva Ojos de Cristal (\"Krystalové oči\"). Ponorná jeskyně se vymykala všem doposud prezentovaným speleologickým výsledkům. Několik metrů široké ploché fluviální chodby s rovnými deskovitými stropy vytváří na jihu Roraimy rozsáhlý podzemní systém. V Cueva Ojos de Cristal bylo zaměřeno 8,4 km chodeb a jeskyně se tak stala nejdelší křemencovou (kvarcitovou) jeskyní světa.\n\nChimántá je nejrozsáhlejší mesetou Guyanské vysočiny. Rozeklaný masiv zaujímá plochu okolo 1470 km². Nejvyšším vrcholem je Murey (2698 m n. m.)\nNa hoře Chimantá byla v roce 2004 objevena další mohutná kvarcitová jeskyně – Cueva Charles Brewer. Mohutnost podzemních prostor překonala veškeré představy o jeskyních v křemencích. Chodby zachovávají průměrnou šířku okolo 50 metrů s výškou stropu 10 až 20 m. Na několika místech se jeskyně rozšiřuje až na 100 metrů při výšce stropu i 40 m. Galerie Karen y Fanny ve vzdálenosti 3 kilometry od vchodu je svým objemem jednou z deseti nejmohutnějších podzemních prostor světa. Celková délka jeskyně je 4,5 kilometru.\n\n"}
{"id": "157446", "url": "https://cs.wikipedia.org/wiki?curid=157446", "title": "Světová série", "text": "Světová série\n\nJako Světová série (v originále World Series) je označováno finále play-off baseballové ligy Major League Baseball v severní Americe. Hraje se každý rok na konci října. Ve Světové sérii se utkávají vítězné týmy Americké ligy a Národní ligy. Legendárním vítězem je klub New York Yankees, který vyhrál 27×. Úřadujícím mistrem (2019) je klub Washington Nationals.\n\nNásledující tabulka obsahuje výsledky jednotlivých Světových sérií od roku 1903. Obvykle se hrálo na čtyři vítězné zápasy (výjimkami jsou roky 1903, 1919, 1920 a 1921, kdy bylo k ukončení série třeba pěti vítězných zápasů). Některé odkazy v tabulce jsou zdánlivě nesmyslné – ukazují na zcela jiný klub, než jaký je název tabulce. To je dáno stěhováním a přejmenováváním klubů MLB – například \"Washington Senators\" je opravdu dřívějším názvem dnešního klubu Minnesota Twins.\n\nPo 115. Světové sérii v roce 2019:\n\nÚspěšnost jednotlivých klubů ve Světové sérii lze najít v samostatném článku Seznam týmů MLB podle účasti ve Světové sérii.\n"}
{"id": "157447", "url": "https://cs.wikipedia.org/wiki?curid=157447", "title": "Microsoft Visio", "text": "Microsoft Visio\n\nMicrosoft Visio, oficiálně Microsoft Office Visio je nástroj pro kreslení schémat a vektorové grafiky, který je součástí rodiny kancelářského balíku Microsoft Office. Původně pochází od společnosti Visio Corporation, kterou společnost Microsoft v roce 2000 koupila.\n\nMicrosoft Visio je nabízen pouze jako samostatná aplikace i když je prezentován jako součást Microsoft Office. Visio od verze 2013 je k dispozici ve dvou edicích, Standard a Professional. Edice Professional nabízí oproti edici Standard propojení se zdrojem dat a možností generovat dynamicky přehledy a grafy.\n\nMicrosoft Visio Professional je také nabízen jako samostatný plán Office 365.\n\n"}
{"id": "157448", "url": "https://cs.wikipedia.org/wiki?curid=157448", "title": "John Franklin", "text": "John Franklin\n\nSir John Franklin (15. dubna 1786, Spilsby, Lincolnshire – 11. června 1847, u Ostrova krále Viléma, Arktida) byl anglický námořní kapitán a polární objevitel. V letech 1836–1845 byl guvernérem Tasmánie. Je znám pro své polární výpravy, a především jako velitel ztracené expedice tzv. Franklinovy expedice, při které on a celá jeho posádka zmizeli při pokusu najít severozápadní průjezd. \n\nVe 14 letech vstoupil do Královského námořnictva. V letech 1801 až 1803 se účastnil objevitelské výpravy Matthewa Flinderse do Austrálie. Účastnil se bitev u Trafalgaru a u New Orleans. V letech 1819 až 1822 provedl pozemní expedici od západního pobřeží Hudsonova zálivu až k Severnímu ledovému oceánu. Po svém návratu do Anglie v roce 1823 vydal knihu \"Narrative of a Journey to the Shores of the Polar Sea, in the Years 1819, 20, 21 and 22 (\"česky \"Vyprávění o cestě k pobřeží Severního ledového oceánu v letech 1819, 1820, 1821 a 1822).\" \n\nNa své druhé výpravě do stejné oblasti v letech 1825 až 1827 prozkoumával Severní Ameriku od ústí řeky Mackenzie až po Point Beechey na Aljašce (nyní se jmenuje Point Franklin). Tato výprava přispěla novými znalostmi o severozápadním pobřeží Severní Ameriky. John Franklin tuto výpravu zmapoval ve své knize z roku 1828, která vyšla pod názvem \"Narrative of a Second Expedition to the Shores of the Polar Sea, in the Years 1825, 1826, and 1827 (\"česky \"Vyprávění o druhé výpravě k pobřeží Severního ledového oceánu v letech 1825, 1826 a 1827\"). \n\nV únoru 1823 byl zvolen členem Královské společnosti a v roce 1836 byl pasován na rytíře-komandéra (anglicky \"Knight Commander\") Řádu Guelfů. \n\nFranklin byl v letech 1836–1845 guvernérem Tasmánie. Jako guvernér se angažoval mj. v rozvoji státního vzdělávacího systému; v roce 1838 se podílel na založení Tasmánské přírodopisné a historické společnosti (\"Tasmanian Natural History Society\") ze které se v roce 1843 stala Královská společnost Tasmánie. \n\nPoslední expedice, pojmenovaná po něm, tedy Franklinova expedice, se mu stala osudnou, při hledání severozápadního průjezdu kolem pobřeží Kanady zmizel on i celá posádka dvou jeho lodí HMS \"Erebus\" a HMS \"Terror\". Jeho osud byl i přes vyslání řady záchranných expedic na dalších 14 let záhadou. Později (v roce 1984) exhumovaná těla a zmatené zprávy dokládaly kanibalismus a zmatené chování posádky způsobené otravou olovem z konzerv. Dne 8. září 2014 byly podmořskou kamerou objeveny trosky lodě HMS Erebus, 6. listopadu 2014 byl z trosek vyzdvižen lodní zvon. Dne 12. září 2016 byl nalezen vrak lodi HMS Terror. \n\nPo Johnu Franklinovi jsou pojmenovaná některá zeměpisná místa na světě, například:\n\n\nDále je po něm pojmenována např. Střední škola sira Johna Franklina v Yellowknife v Kanadě. \n\nJohn Franklin je jednou z postav hororového románu \"Terror\" amerického spisovatele Dana Simmonse. Kniha byla v roce 2018 ztvárněna jako seriál pod názvem The Terror pro televizi AMC; Johna Franklina si zahrál irský herec Ciarán Hinds.\n\n\n"}
{"id": "157449", "url": "https://cs.wikipedia.org/wiki?curid=157449", "title": "Arizona Diamondbacks", "text": "Arizona Diamondbacks\n\nArizona Diamondbacks je profesionální baseballový klub z Major League Baseball, patřící do západní divize \"National League\". Klub byl založen v roce 1998.\n\nZa svou krátkou historii klub dokázal jednou vyhrát Světovou sérii - v roce 2001.\n"}
{"id": "157450", "url": "https://cs.wikipedia.org/wiki?curid=157450", "title": "Voál", "text": "Voál\n\nVoál (z franc.: závoj) je lehká mřížovitá tkanina v plátnové vazbě z hladké, ostře kroucené příze. \n\nPříze jsou z bavlny, vlny, přírodního hedvábí nebo syntetických vláken, často ožehované, bez odstávajících vláken.\n\nPravý voál je tkaný ze skané příze v osnově i v útku, polovoál má jen v osnově skanou a v útku jednoduchou přízi.\nV závislosti na použitém materiálu nebo technologii tkaní se rozlišuje například:\n\nBavlněné a syntetické voály – nejčastěji na záclonovinu, dekorace a šatovky\n\nVlněné a hedvábné voály – na šaty a lehké obleky\n\n"}
{"id": "157452", "url": "https://cs.wikipedia.org/wiki?curid=157452", "title": "Colorado Rockies", "text": "Colorado Rockies\n\nColorado Rockies je profesionální baseballový klub, založený v roce 1993, který sídlí v Denveru v Coloradu. Účastní se nejvyšší severoamerické ligy Major League Baseball v západní divizi \"National League\". Jejich název pochází od Skalnatých hor (v angličtině Rocky Mountains), které procházejí Coloradem.\n\nZa svou krátkou historii nedosáhl tento klub v MLB žádného zásadního úspěchu v podobě vítězství v divizi nebo v lize (a následné účasti ve Světové sérii).\n"}
{"id": "157453", "url": "https://cs.wikipedia.org/wiki?curid=157453", "title": "Viking FK", "text": "Viking FK\n\nViking FK (někdy bývá označován jako Viking Stavanger) je norský fotbalový klub ze Stavangeru. Klub byl založen již v roce 1899 a patří k historicky nejúspěšnějším v zemi. Viking osmkrát vyhrál nejvyšší domácí soutěž (naposledy v roce 1991) a pětkrát zvítězil v domácím poháru.\nTým hraje domácí zápasy na stadiónu Viking, který se otevřel v roce 2004.\n\nZa tento klub od prosince 2007 do roku 2010 hrál i český fotbalista Martin Fillo.\n\n"}
{"id": "157454", "url": "https://cs.wikipedia.org/wiki?curid=157454", "title": "Los Angeles Dodgers", "text": "Los Angeles Dodgers\n\nLos Angeles Dodgers je profesionální baseballový klub z Major League Baseball, patřící do západní divize \"National League\". Klub byl založen v roce 1883 v Brooklynu, v roce 1958 se přestěhoval do Los Angeles.\n\nZa svou historii nosil klub postupně následující názvy:\n\nZa svou historii klub celkem jednadvacetkrát vyhrál \"National League\", z toho šestkrát i následující Světovou sérii:\n\nKlub vlastní Rupert Murdoch.\n"}
{"id": "157463", "url": "https://cs.wikipedia.org/wiki?curid=157463", "title": "San Diego Padres", "text": "San Diego Padres\n\nSan Diego Padres je profesionální baseballový klub z Major League Baseball, patřící do západní divize \"National League\". Klub byl založen v roce 1969.\n\nZa svou historii klub dvakrát vyhrál \"National League\" (v letech 1984 a 1998), ale ani jednou následující Světovou sérii. V prvním případě prohrál 1:4 na zápasy s Detroit Tigers, ve druhém 0:4 s New York Yankees.\n"}
{"id": "157466", "url": "https://cs.wikipedia.org/wiki?curid=157466", "title": "Televizní seriál", "text": "Televizní seriál\n\nTelevizní seriál je fikční audiovizuální dílo zpřístupňované divákům prostřednictvím televizního nebo internetového vysílání a složené nejméně ze dvou dílů (epizod), které vytváří vlastní fikční svět. Je jedním z typů televizního pořadu.\n\nTelevizní seriály jsou děleny na jednotlivé řady, které se zpravidla skládají ze stejného počtu dílů o totožné, nebo téměř stejné délce (dramatické 45–60 minut, komediální 20–30 minut). Úvodní epizoda seriálu je často tzv. pilotním dílem. Jedna řada seriálu je obvykle odvysílána během jednoho roku, přičemž televizní sezóna pro volně dostupné televize začíná většinou na podzim a končí s příchodem léta následujícího roku. Kabelové televize mají vlastní rozvrh vysílání a internetové televize mohou zpřístupnit celý seriál naráz.\n\nAmerické seriály dosahují v současné době obvykle 22 epizod na jednu řadu (v minulosti byl počet vyšší, až 30 dílů), seriály nasazované v polovině sezóny (od ledna nebo i později) většinou ne více než 13 epizod. Česká televizní seriálová tvorba produkuje kolem 13 dílů v jedné řadě. Seriály s předem omezeným, velmi nízkým počtem dílů (nejčastěji čtyř až sedmi) a uzavřeným dějem se označují jako \"minisérie\". Jejich opakem jsou nekonečné, často každodenní seriály, které nemají určený počet epizod a které jsou často vysílány i několik desítek let – mýdlové opery.\n\nPro některé pořady seriálového typu je užíván také termín \"televizní cyklus\". Jeho díly na sebe dějově nenavazují a můžou mít zcela jiné postavy, jednotícím prvkem cyklu může být jen jeho téma. Epizody lze považovat jako samostatně stojící televizní filmy. Mezi natáčením a vysíláním jednotlivých dílů může uplynout delší a nepravidelný časový úsek a klasický seriál pak připomínají až při reprízách, kdy mají pravidelnější periodicitu. Ve velké míře se označení seriál a cyklus překrývají, většinou záleží jen na tvůrcích nebo vysílateli, jaký termín si vyberou. Některé televizní cykly ani nemají jednotící název, nebo ho získají až při společném vydání na DVD. Pojem „cyklus“ je také užíván pro dokumentární seriálové pořady (dokumentární cyklus).\n\nNěkteré televizní filmy mohou být vícedílné. Jsou rozdělené do několika částí, zpravidla ne více než do tří. Díly na sebe přímo navazují, samostatně nedávají smysl. V podstatě se jedná o seriál s návaznou serialitou a nízkým počtem dílů. Terminologicky se překrývají s minisériemi, které přesto bývají o několik dílů delší. Většinou záleží jen na tvůrcích nebo vysílateli, jestli použijí pojmenování seriál, vícedílný televizní film nebo minisérie.\n\nZatímco v USA se vytváření seriálů ustálilo do podoby průběžného skupinového psaní v čele se showrunnery, hlavními scenáristy s producentskými kompetencemi, kteří dohlíží na směřování pořadu po tvůrčí stránce, české seriály jsou až na výjimky, i díky obecně menšímu počtu dílů a většímu zaměření na minisérie, psány jedním autorem a režírovány jedním režisérem.\n\nTelevizní seriály se vyvinuly v USA ve druhé polovině 40. let 20. století z rozhlasových seriálů, které úspěšně lákaly posluchače na nové příběhy oblíbených postav, což prospívalo reklamě vysílané v rozhlase. Obdobný postup byl tedy přenesen i do televize, jakožto nového, rozvíjejícího se média. Již v roce 1951 měl premiéru první díl sitcomu \"I Love Lucy\", který je dodnes označován jako jeden z nejlepší seriálů historie. V Československu se prvním televizním seriálem, tehdy ještě živě vysílaným, stala v roce 1959 \"Rodina Bláhova\".\n\nV 90. letech 20. století se i díky kabelovým televizím začíná v americké televizi objevovat koncept a styl „quality television“, tedy narativně i produkčně složitějších a komplexnějších seriálů s definovatelným autorským rukopisem a často obsahujících kontroverznější témata nebo filmový styl. Mezi první průkopníky patří Lynchovo \"Městečko Twin Peaks\", Straczynského \"Babylon 5\", Carterova \"Akta X\" a Whedonova \"Buffy, přemožitelka upírů\". Rozmach quality television potom přišel po roce 2000 společně s Abramsovým seriálem \"Ztraceni\".\n\nV naratologické rovině je možné televizní seriály rozdělit do pěti typů:\n\nPodle způsobu tvorby lze fikční televizní seriály rozdělit na hrané a animované. Samotné žánry můžou být různorodé, neboť základní dělení na dramatické a komediální seriály je možné dále prohloubit či kombinovat. Mezi dramatické patří akční, dobrodružné, fantastické (fantasy, hororové, mysteriózní, nadpřirozené, sci-fi), komediálně-dramatické, lékařské, policejní (procedurální), politické, právnické, teenagerovské a také telenovely a seriály s neukončeným počtem dílů, tzv. mýdlové opery. V oblasti komediálních seriálů převládají sitcomy.\n\n\n"}
{"id": "157467", "url": "https://cs.wikipedia.org/wiki?curid=157467", "title": "San Francisco Giants", "text": "San Francisco Giants\n\nSan Francisco Giants je profesionální baseballový klub z Major League Baseball, patřící do západní divize \"National League\". Klub byl založen v roce 1883 v New Yorku pod jménem New York Gothams. V roce 1886 byl klub přejmenován na New York Giants a v roce 1958 přestěhován do San Francisca, čímž získal dnešní název.\n\nZa svou historii klub celkem dvaadvacetkrát vyhrál \"National League\", sedmkrát i následující Světovou sérii:\n"}
{"id": "157469", "url": "https://cs.wikipedia.org/wiki?curid=157469", "title": "New York Giants", "text": "New York Giants\n\nNew York Giants je profesionální klub amerického fotbalu založený v roce 1925. V současné době je členem East Division (Východní divize) National Football Conference (NFC, Národní fotbalové konference) National Football League (NFL, Národní fotbalové ligy). Giants sídlí v East Rutherfordu (stát New Jersey), ale reprezentují Newyorskou metropolitní oblast. Tým hraje své zápasy na MetLife Stadium, který sdílí s New York Jets.\n\nGiants byli jedním zpěti týmů, které vstoupily do NFL v roce 1925, ale jediným z nich, který stále existuje. Jsou s osmi tituly třetím nejúspěšnějším týmem v NFL: čtyři získali v době před Super Bowlem (1927, 1934, 1938, 1956) a čtyři v éře Super Bowlu (1986, 1990, 2007, 2011). Lépe už jsou na tom jen Green Bay Packers (13) a Chicago Bears (9). V průběhu historie se do Síně slávy NFL dostalo mnoho hráčů Giants, včetně nejužitečnějších hráčů NFL (MVP) Mela Heina, Frank Gifforda, Charlieho Conerlyho, Y.A.Tittlea a Lawrence Taylora.\n\nPro odlišení se od profesionálního baseballového mužstva se stejným názvem byl fotbalový klub v roce 1929 začleněn pod názvem „New York National League Fotbal Company, Inc“, což se v roce 1937 změnilo na „New York Giants Football, Inc.“. Ačkoli se baseballový tým v roce 1957 přestěhoval do San Francisca, fotbalový tým i nadále používá název „New York Giants Football, Inc.“ jako právní jméno společnosti, a je tak často fanoušky a reportéry označován jako „New York Football Giants“. Tým také získal několik přezdívek, včetně „Big Blue“, „G-Men“, a „Jints“, což jsou záměrně vytvořené zkratky používané v denících New York Post a New York Daily News, a mají původ v baseballovém týmu. Navíc se týmu občas přezdívá „Big Blue Wrecking Crew“ (Velká modrá demoliční četa), i když tato přezdívka především odkazuje na obrannou hru Giants v průběhu 80. a počátku 90.let. \n\nHlavním soupeřem Giants je Philadelphia Eagles, jejichž vášnivá rivalita je nejstarší v divizi NFC East, její vznik se sahá až do roku 1933, a byla nazývána nejlepší rivalitou NFL v 21.století. \n\n\n\n\nHráči draftovaní vprvním kole za posledních deset sezón:\n\n"}
{"id": "157477", "url": "https://cs.wikipedia.org/wiki?curid=157477", "title": "Baltimore Orioles", "text": "Baltimore Orioles\n\nBaltimore Orioles je profesionální baseballový klub z Major League Baseball, patřící do východní divize \"American League\".\n\nKlub byl založen v roce 1901 a má za sebou poměrně zajímavou historii stěhování. Jeho původním jménem bylo Milwaukee Brewers - klub toho jména dnes v MLB rovněž existuje, ale jeho původ je jiný. Hned po roce byli Brewers přesunuti do St. Louis a přejmenování na St. Louis Browns. V roce 1954 došlo k druhému stěhování a tým získal současný název.\n\nNení rovněž bez zajímavosti, že klub jménem Baltimore Orioles existoval již v letech 1901 až 1902 - byl ale přestěhován do New Yorku a přejmenován. Jedná se o dnešní New York Yankees.\n\nZa svou historii klub celkem sedmkrát vyhrál \"American League\", z toho třikrát i následující Světovou sérii:\n"}
{"id": "157480", "url": "https://cs.wikipedia.org/wiki?curid=157480", "title": "Alger Hiss", "text": "Alger Hiss\n\nAlger Hiss (11. listopadu 1904 Baltimore – 15. listopadu 1996 New York) byl americký diplomat, v roce 1948 obviněný ze špionáže pro Sovětský svaz a odsouzen za křivou výpověď.\n\nPo studiu práv na Harvardu, která ukončil 1929, a právnické praxi u různých soukromníků i státních institucí, vstoupil do vládních služeb v době prezidentství Franklina D. Roosevelta. V roce 1933 krátce pracoval na ministerstvu spravedlnosti, později na ministerstvu zemědělství a roku 1936 se svým mladším bratrem Donaldem Hissem nastoupil u ministra zahraničí USA. V letech 1939–1944 byl asistentem ministrova poradce pro dálněvýchodní záležitosti. V roce 1944 Alger Hiss dosáhl vrcholu své kariéry, když byl jmenován ředitelem Kanceláře pro politické záležitosti, která se věnovala plánování poválečných mezinárodních institucí. V této funkci se zúčastnil řady diplomatických jednání, včetně vytvoření OSN v Dumbarton Oaks, jaltské konference a předsedal konferenci v San Franciscu, kde byla podepsána Charta OSN. Na konferenci mj. sepsal memorandum, které odmítalo Stalinův návrh, aby každá ze sovětských republik měla v OSN svůj hlas. V roce 1947 odešel Hiss ze státní služby a stal se prezidentem Carnegieho nadace.\n\nHisse obvinil z komunismu novinář, překladatel a bývalý člen komunistické strany v USA Whittaker Chambers, který stranu opustil údajně v roce 1937 na protest proti Stalinským čistkám). Do té doby Chambers údajně řídil komunistickou buňku ve Washingtonu. Protože byl zděšen z uzavření sovětsko-německého paktu, na podzim 1939, pod příslibem imunity, informoval úřady o všem, co věděl o sovětských a komunistických aktivitách v USA. Mezi jiným označil za komunisty i několik úředníků ministerstva zahraničí, včetně bratrů Hissových. Přestože Chamberse během války několikrát vyslýchala FBI, v době americko-sovětského spojenectví nebyl jeho obviněním přikládán význam.\n\nV srpnu 1948, kdy v USA začínal hon na sovětské špiony, byl Chambers předvolán před Výbor pro neamerickou činnost, kde znovu obvinil Algera Hisse z komunismu, současně však odpřisáhl, že Hiss nebyl špionem. Hiss členství v komunistické straně před výborem popřel a poté, co jej Chambers v časopise i v rádiu opakovaně označil za komunistu, Chamberse zažaloval pro pomluvu. Chambers reagoval tím, že Hisse obvinil i ze špionáže a vůbec poprvé předložil i důkazy – 65 strojopisných kopií a 5 cívek filmu s fotokopiemi dokumentů ministerstva zahraničí, které mu Hiss údajně předával. Šlo jak o běžnou kancelářskou agendu, tak i o tajné telegramy amerických zastupitelských úřadů a 4 stránky Hissových rukopisných poznámek k obsahu některých telegramů. Podle expertů FBI, patřil rukopis Hissovi a také kopie byly pořízeny na jeho psacím stroji. Dokumenty pocházely ze druhé poloviny 30. let, poslední z konce ledna 1938. Do té doby Chambers celá léta tvrdil, že z komunistické strany vystoupil v roce 1937, po zveřejnění dokumentů začal tvrdit, že stranu opustil až v září 1938.\n\nVzhledem k tomu, že dokumenty byly více než devět let staré a promlčení špionáže nastávalo po pěti letech, nemohl být Hiss souzen za špionáž, avšak byl odsouzen za křivou výpověď před Výborem pro neamerickou činnost. První soud skončil bez verdiktu, protože porota se nedokázala shodnout o Hissově vině. Hlavním svědkem proti Hissovi byl Chambers, který před výborem rovněž lhal, ale nikdy za křivou výpověď souzen nebyl. U druhého soudu v roce 1950 vystoupila Hede Massingová, rakouská herečka, která před válkou byla sovětskou špionkou, ale pod dojmem ze Stalinských čistek zběhla. Před soudem potvrdila, že potkala Hisse na komunistické schůzi v roce 1935 a že se Hiss snažil naverbovat jiného agenta Noela Fielda, který pracoval pro Massingovou (Field byl americký komunista, v roce 1949 zatčený v Praze jako americký špion, následně svědčil v politickém procesu s László Rajkem). Výrokem soudu z 25. ledna 1950 byl Alger Hiss odsouzen k pěti letům vězení.\n\nAčkoliv Hiss nebyl odsouzen za špionáž a odseděl si necelé čtyři roky z pětiletého trestu, jeho případ odstartoval doslova hon na špiony v nejvyšších patrech státního aparátu USA. Díky případu se politicky zviditelnili zejména dva členové Výboru pro neamerickou činnost – senátor McCarthy a kongresman Nixon.\n\nPo propuštění z vězení se Hiss musel živit jako obchodník. V roce 1957 vydal knihu, v níž označil důkazy předložené Chambersem za padělky. Tyto dokumenty byly označeny jako přísně tajné a vysoce citlivé, nebyly proto během procesu z Hissem zveřejněny. V roce 1975 skupina stěžovatelů u soudu dosáhla odtajnění a zveřejnění těchto dokumentů – ukázalo se, že většina z nich obsahuje rutinní záležitosti. Krátce po zveřejnění byl Hiss znovu přijat do advokátní komory a mohl se vrátit k právnické praxi. Celý svůj další život, až do smrti v roce 1996, se snažil dokázat, že nepracoval jako sovětský špion.\n\nPo rozpadu Sovětského svazu nezávisle na sobě Alger Hiss i bývalý prezident Richard Nixon požádali sovětské úřady o dokumenty k Hissově případu. Ačkoliv první odpovědi vylučovaly působení Hisse jako sovětského špiona, pozdější pátrání historiků odhalilo nepřímé důkazy, že Hiss pracoval pro vojenskou rozvědku GRU a někteří historikové (např. Ronald Radosh) tvrdí, že našli i přímé zmínky o Hissovi.\n\nV roce 1992 CIA zveřejnila podrobnosti o přísně tajném projektu Venona, v jehož rámci bylo v letech 1943 až 1980 zachyceno a dešifrováno asi 3000 tajných sovětských depeší. Některé z nich údajně potvrzují, že Hiss byl špionem pod krycím jménem \"ALES\", ale mnozí badatelé považují dokumenty Venony za nejednoznačné. Například podle jedné z depeší z roku 1945 (Venona #1822) špión ALES, který pracoval pro GRU, byl na Jaltské konferenci a následně měl odcestovat do Moskvy, což ukazuje na Hisse. Avšak podle téže depeše ALES získával pouze informace vojenského charakteru, zatímco dokumenty, které sloužily jako důkazy proti Hissovi, byly výlučně civilní.\n"}
{"id": "157481", "url": "https://cs.wikipedia.org/wiki?curid=157481", "title": "Boston Red Sox", "text": "Boston Red Sox\n\nBoston Red Sox je profesionální baseballový klub z Major League Baseball, patřící do východní divize \"American League\". Klub byl založen v roce 1901.\n\nZa svou historii klub celkem čtrnáctkrát vyhrál \"American League\", z toho devětkrát i následující Světovou sérii:\n\n"}
{"id": "157485", "url": "https://cs.wikipedia.org/wiki?curid=157485", "title": "1941 v dopravě", "text": "1941 v dopravě\n\nTento článek obsahuje seznam událostí souvisejících s dopravou, které proběhly roku 1941.\n\n"}
{"id": "157492", "url": "https://cs.wikipedia.org/wiki?curid=157492", "title": "New York Yankees", "text": "New York Yankees\n\nNew York Yankees je profesionální baseballový klub z Major League Baseball, patřící do východní divize \"American League\". Patří v této soutěži mezi nejslavnější a nejúspěšnější týmy celé její historie.\n\nKlub byl založen v roce 1901. Jeho původním jménem bylo Baltimore Orioles – klub toho jména dnes v MLB rovněž existuje, ale jeho původ je jiný. Hned po dvou letech byli Orioles přesunuti do New Yorku a přejmenování na New York Highlanders. V roce 1913 došlo k přejmenování a tým získal dnešní název. Majitel a předseda je Jason Wong.\n\nZa svou historii klub celkem čtyřicetkrát vyhrál \"American League\", z toho sedmadvacetkrát i následující Světovou sérii:\n\n"}
{"id": "157494", "url": "https://cs.wikipedia.org/wiki?curid=157494", "title": "Skály (Teplice nad Metují)", "text": "Skály (Teplice nad Metují)\n\nObec Skály () se nachází v okrese Náchod v Královéhradeckém kraji a je připojena k městu Teplice nad Metují. \n\nPrvní zmínka pochází z roku 1393 a původně nesla název \"Bischofstein\", počeštěně Bižík. Nad vesnicí se nachází zřícenina středověkého hradu Skály, připomínaného roku 1393 jako sídlo Matěje Salavy z Lípy, následného příznivce husitského hnutí. Patrně vycítil neblahý konec husitů a proto ještě před rozhodnou bitvou u Lipan přešel na opačnou stranu a stal se stoupencem Zikmunda Lucemburského. Krátce po polovině 15. století získal hrad jinak blíže neznámý feudál Kočka, sídlo bylo poté často jmenováno co by \"Katzenstein\" (Kočknštejn či Kočičí hrádek). Další majitelé se vícekrát měnili (Buchlovští z Buchova, Špetle z Janovic, Bartoloměj Minsterberský, Adršpachové z Dubé, Lev z Rožmitálu, páni z Lichtenburka či Žehušičtí z Nestajova). Hrad byl rozbořen roku 1447 Slezany, později roku 1546 obnoven Zikmundem a Bernardem z Čertorej. \n\nVladyka z Nestajova, Bernard, vybudoval v podhradí hospodářský dvůr, jehož dílem se stal i pivovar, údajně zřízený po roce 1544 (Likovskými). Kolem roku 1570 vzniklo při dvoře i nové panské sídlo, dnes budova restaurace, jehož budovy v sobě absorbovaly díl pivovaru (sladovní humno). Po dalších častých změnách vlastníků koupil skalské panství s již funkčním pivovarem a sladovnou královéhradecký biskup Matouš Ferdinand Sobek z Bílenberka jako majetkový základ nově zakládané královéhradecké kapituly. Jím přestavěný poplužní dvůr Žehušických se stal letním sídlem hradeckých biskupů a kanovníků. \nPřed polovinou 19. století vznikla poblíž nová budova ve své době zázemí pro úředníky velkostatku a hajné (nyní ubytovací část), tzv. „Úřednický dům“.\n\nPivovar stával v přímé návaznosti na starý zámek (pivovar byl zbořen okolo roku 1923, zůstal jen otisk zadního a bočního zdiva).\n\nKrálovéhradecká kapitula byla majitelem velkostatku až do roku 1945. Poté sloužil areál jako zázemí pro státní statek, který měl v sousedství ovčín, poté prasečák. Ve venkovních prostorách parkují traktory a ostatní zemědělské stroje. V budově starého zámku se nachází muzeum Aloise Jiráska a restaurace s ubytováním správce. V budově nového zámku se nachází jídelna a ubytovna pro pracující na statku.\n\nPivovar v polovině 18. století produkoval ročně (jako Skalsko) za sládka Josefa Kubelky (1870 - 1873) 196 hl piva. Po rozšíření a přestavbě za posledního sládka Julia Erbana (1888 - 1895) docilovaly výstavy 1000 až 2500 hl piva za rok. Var býval na 40 věder, pohyb setrvával v ručním provedení, zánik pivovaru (roku 1895) se přisuzuje počátku období páry a jeho nemožnosti konkurovat v té době levnějšímu pohonu na páru.\n\nMísto zvěčnil Alois Jirásek ve svých dílech \"Skály\" a \"Z různých dob\".\nV těsné blízkosti zámečku se nachází Černé jezírko s vzácnými vážkami.\n\n"}
{"id": "157495", "url": "https://cs.wikipedia.org/wiki?curid=157495", "title": "Strawbs", "text": "Strawbs\n\nThe Strawbs jsou rocková skupina založená v roce 1964 v Anglii. Původně vystupovali pod názvem Strawberry Hill Boys, začínali jako bluegrassová skupina a postupně inklinovali k ostatním hudebním stylům (folk-rock, glam rock, progressive rock).\n\nJejich dlouholetým vedoucím a nejaktivnějším skladatelem je kytarista a zpěvák, Dave Cousins (kytara, dulcimer, banjo, zpěv) (narozen jako David Joseph Cousins, 7. února, 1945, v Hounslow, Middlesex).\nV raných dobách Strawbs hráli s Sandy Denny (sólová zpěvačka z folk-rockové skupiny Fairport Convention a Fotheringay)\n\nZačali v 60. letech jako bluegrassová skupina, Strawberry Hill Boys, na repertoár se brzy dostala jejich vlastní (hlavně Cousinsova) tvorba. Byli prvními hudebníky z Velké Británie, kteří podepsali smlouvu se společností Herba Alperta A&M Records a nahráli první singl “Oh How She Changed” v roce 1968. Singl byl produkován a aranžován dvěma nejvlivnějšími producenty 70. let, Gus Dudgeonem a Tony Viscontim, kteří též spolupracovali na kritikou vychvalovaném prvním albu s názvem Strawbs, které vyšlo v roce 1969.\n\nPo folkově laděném Dragonfly, Cousins a Hooper přizvali Ricka Wakemana na klávesy a Richarda Hudsona s Johnem Fordem na bicí a baskytaru. Nová sestava měla londýnskou premiéru v Queen Elizabeth Hall a Wakeman zde byl časopisem Melody Maker vyhlášen jako „Budoucí Superstar“. Jejich třetí album, Antiques and Curios, první které bylo vydáno v USA, bylo nahráno na jejich koncertu. Wakeman s nimi zůstal ještě do dalšího alba, From The Witchwood a pak odešel ke skupině Yes. Nahrazen byl Blue Weaverem, který předtím hrál se skupinami Amen Corner a Fairweather. Tato sestava vydala album, které je považováno za typické pro skupinu Strawbs, Grave New World. Skupinu opustil zakládající člen Tony Hooper, kterého nahradil rocker Dave Lambert, dříve skupiny Fire a King Earl Boogie Band.\n\nVedle Davea Cousinse byli původními hráči:\n\n\nPosledně dva jmenovaní spolu vytvořili pár hitů jako duo Hudson-Ford.\n\nOstatní členové:\n\n\nPoslední singl z alba \"Deep Cuts\" byl úspěšný v rozhlasovém vysílání, ale navzdory prodejním úspěchům se v žebříčcích nijak výrazně neumístil.\n\n\n\n\n"}
{"id": "157496", "url": "https://cs.wikipedia.org/wiki?curid=157496", "title": "Tampa Bay Rays", "text": "Tampa Bay Rays\n\nTampa Bay Rays je profesionální baseballový klub z Major League Baseball, patřící do východní divize \"American League\".\nKlub byl založen v roce 1998.\n\nZa svou historii dokázali Rays jednou zvítězit v \"American League\" v roce 2008, ale následující Světovou sérii prohráli s týmem Philadelphia Phillies 1:4 na zápasy.\n"}
{"id": "157497", "url": "https://cs.wikipedia.org/wiki?curid=157497", "title": "Černobílý film", "text": "Černobílý film\n\nČernobílý film, podobně jako černobílá fotografie, je film, na němž jsou všechny barvy filmovaných objektů zastoupeny pouze odpovídajícím stupněm šedi, barevná škála tedy obsahuje kromě základních barev černé a bílé také mnoho odstínů šedé.\n\n"}
{"id": "157498", "url": "https://cs.wikipedia.org/wiki?curid=157498", "title": "Toronto Blue Jays", "text": "Toronto Blue Jays\n\nToronto Blue Jays je profesionální baseballový klub z Major League Baseball, patřící do východní divize \"American League\".\nKlub byl založen v roce 1977.\n\nZa svou historii klub dvakrát vyhrál \"American League\" a pokaždé i následující Světovou sérii: v letech 1992 a 1993.\n"}
{"id": "157500", "url": "https://cs.wikipedia.org/wiki?curid=157500", "title": "Fluorid rtuťnatý", "text": "Fluorid rtuťnatý\n\nFluorid rtuťnatý je bílá krystalická látka, která vzniká přímým slučováním rtuti a fluoru.\n\nFluorid rtuťnatý je nejčastěji vyráběn reakcí oxidu rtuťnatého a fluorovodíku.\nFluorid rtuťnatý může být také získán fluorací chloridu rtuťnatého nebo oxidu rtuťnatého.\n\nS vodou reaguje za vzniku fluorovodíku a oxidu rtuťnatého:\n\nHgF + HO → 2 HF + HgO\n\nFluorid rtuťnatý je selektivní fluorační činidlo.\n"}
{"id": "157502", "url": "https://cs.wikipedia.org/wiki?curid=157502", "title": "Chicago White Sox", "text": "Chicago White Sox\n\nChicago White Sox je profesionální baseballový klub z Major League Baseball, patřící do centrální divize \"American League\".\nKlub byl založen v roce 1900 pod jménem White Stockings, od roku 1904 nosí svůj současný název. V roce 1919 prodali hráči Světovou sérii a stanuli za to před soudem,ale důkazy se nenašly. Všech zmiňovaných 9 hráčů již nikdy nesmělo hrát MLB a dostali doživotní zákaz,\n\nZa svou historii klub celkem šestkrát vyhrál \"American League\", z toho třikrát i následující Světovou sérii:\n"}
{"id": "157504", "url": "https://cs.wikipedia.org/wiki?curid=157504", "title": "Lochnesská nestvůra", "text": "Lochnesská nestvůra\n\nLochnesská nestvůra (také \"Lochnesská příšera\", zkráceně \"Lochneska\" nebo \"Nessie\") je záhadný živočich, který se údajně vyskytuje ve skotském jezeře Loch Ness. Podle hlášení pozorovatelů by měl být živočich 15–20 metrů dlouhý asi s třímetrovým krkem a výrůstkem v podobě rohu na hlavě. Někteří pozorovatelé uvádějí také dlouhé tmavé chlupy (žíně) na částech těla. O jeho výskytu se vedou dlouhodobé spory, stejně jako o přesném druhovém zařazení. Jisté však je, že jde o jeden z nejčastěji zkoumaných druhů záhadných tvorů.\n\nMístní obyvatele tento druh většinou nenazývají jinak než \"Nessie\" nebo \"Ness\", popřípadě Niseag (skotská gaelština). Ve vědeckém světě má jméno vytvořené Sirem Peterem Scottem \"Nessiteras rhombopteryx\", což je název vzešlý z řečtiny a má znamenat \"Nesský div s ploutvemi tvaru kosočtverce\". Jedná se o přesmyčku pro \"Monster hoax by Sir Peter S.\" (\"Monstrózní žert Sira Petera S\") - Sir Peter tohoto tvora pojmenoval proto, aby jej včlenil do britské fauny, čímž mu zajistil ochranu, neboť mytické, nepojmenované a nedefinované zvíře není možno ve Velké Británii chránit zákonem; a zároveň si nechal \"\"otevřená zadní vrátka\"\", neboť z vědeckého hlediska je popis na základě pouhé fotografie ploutve předčasný. (Mareš, 1997)\n\nPověsti o životě Ness a jiných vodních živočichů v tomto highlandském jezeře jsou známé již několik staletí. Vůbec nejstarší dochovaná zmínka pochází ze 6. století z díla o sv. Kolumbovi. Ten měl v roce 565 zachránit jednoho z Piktů, který byl napaden příšerou – a to kdesi u řeky Ness, tedy nikoli u jezera.\n\nVelkou vlnu zájmu o Lochnesku rozpoutal v roce 1871 článek D. Mackenzieho a od 80. let 19. století po 30. léta 20. století byly hlášeny stovky pozorování jezerního živočicha. Patrně nejtěsnější kontakt s živočichem byl ohlášen v roce 1933, když manželé projíždějící autem po pobřeží jezera museli zastavit, protože přes cestu se plazilo tmavé, tlusté tělo a nakonec zmizelo ve vodě. I v dalších letech 20. století byla Lochneska několikrát nafilmována a fotografována (známá fotografie gynekologa R. K. Wilsona, otištěná v roce 1934 v Daily Mailu, byla podvrhem, jak dosvědčil před smrtí začátkem 90. let jeho přítel Ch. Spurling, jenž byl výrobcem nafocené hračky ze dřeva a plastu, viz foto v anglické verzi Wikipedie), ale žádný získaný dokument není natolik přesvědčivý, aby ho bylo možno uznat za bezesporný důkaz existence živočicha.\n\nOd 60. let 20 století byla podniknuta řada pokusů o zachycení stopy živočicha různými fyzikálními přístroji. Pomocí sonaru byl důkladně prohledáván celý povrch jezerního dna. Na břehy jezera byly umístěny filmové kamery s nočním viděním, které byly automaticky spouštěny pohybem v zorném poli objektivu. Japonská expedice prohledávala vody jezera za pomoci miniponorky. Patrně největší akcí byl prakticky dvouletý monitoring jezera týmem televize BBC, pořádaný v letech 2002–2003. Žádný z těchto přístrojů však nepřinesl jasný důkaz existence Lochnesky.\n\n\n\n\nMareš, Jaroslav, \"Svět tajemných zvířat\", Praha 1997\n\n\n\n"}
{"id": "157505", "url": "https://cs.wikipedia.org/wiki?curid=157505", "title": "Cleveland Indians", "text": "Cleveland Indians\n\nCleveland Indians je profesionální baseballový klub z Major League Baseball, patřící do centrální divize \"American League\".\nKlub byl založen v roce 1900 pod názvem Cleveland Blues. V roce 1902 byl přejmenován na Clevelend Bronchos, v roce 1905 na Cleveland Naps. Svůj dnešní název nosí od roku 1915.\n\nZa svou historii klub celkem pětkrát vyhrál \"American League\", z toho dvakrát i následující Světovou sérii:\n"}
{"id": "157509", "url": "https://cs.wikipedia.org/wiki?curid=157509", "title": "Krahulčí (rozcestník)", "text": "Krahulčí (rozcestník)\n\nNázev Krahulčí má více sídel:\n"}
{"id": "157511", "url": "https://cs.wikipedia.org/wiki?curid=157511", "title": "Viking Stadion", "text": "Viking Stadion\n\nViking Stadion je fotbalový stadion v norském Stavangeru, kde hraje svá domácí utkání místní klub Viking FK. Stadion byl otevřen v květnu 2004 s stál 160 milionů norských korun. \"Viking Stadion\" je považován za nejlepší v zemi a kromě fotbalových utkání již hostil i mnoho hudebních interpretů světového formátu. Vystoupili zde například Bryan Adams, Roger Waters či Plácido Domingo. Stadion byl v roce 2007 rozšířen a v současnosti 16 600 sedících diváků.\n"}
{"id": "157512", "url": "https://cs.wikipedia.org/wiki?curid=157512", "title": "Detroit Tigers", "text": "Detroit Tigers\n\nDetroit Tigers je profesionální baseballový klub z Major League Baseball, patřící do centrální divize \"American League\".\nKlub byl založen v roce 1894.\n\nZa svou historii klub celkem desetkrát vyhrál \"American League\", z toho čtyřikrát i následující Světovou sérii:\n"}
{"id": "157513", "url": "https://cs.wikipedia.org/wiki?curid=157513", "title": "Moravice (rozcestník)", "text": "Moravice (rozcestník)\n\nNázev Moravice má více míst:\n"}
{"id": "157515", "url": "https://cs.wikipedia.org/wiki?curid=157515", "title": "Kansas City Royals", "text": "Kansas City Royals\n\nKansas City Royals je profesionální baseballový klub z Major League Baseball, patřící do centrální divize \"American League\".\nKlub byl založen v roce 1969.\n\nZa svou historii klub třikrát vyhrál \"American League\" (v letech 1980, 1985 a 2015), z toho dvakrát (1985 a 2015) i následující Světovou sérii.\n"}
{"id": "157518", "url": "https://cs.wikipedia.org/wiki?curid=157518", "title": "Minnesota Twins", "text": "Minnesota Twins\n\nMinnesota Twins je profesionální baseballový klub z Major League Baseball, patřící do centrální divize \"American League\".\n\nKlub byl založen v roce 1894 v Kansas City pod názvem Kansas City Blues V roce 1901 se tým přesunul do hlavního města USA Washingtonu, kde vystupoval pod jmény Washington Nationals a Washington Senators. V roce 1961 se přestěhoval opět a získal svůj dnešní název.\nJméno Washington Nationals dnes nosí klub MLB s jinou historií, který se dříve jmenoval Montreal Expos.\n\nZa svou historii klub celkem šestkrát vyhrál \"American League\", z toho třikrát i následující Světovou sérii:\n"}
{"id": "157522", "url": "https://cs.wikipedia.org/wiki?curid=157522", "title": "Oakland Athletics", "text": "Oakland Athletics\n\nOakland Athletics je profesionální baseballový klub z Major League Baseball, patřící do západní divize \"American League\".\n\nKlub byl založen v roce 1901 ve Filadelfii pod jménem Philadelphia Athletics. V roce 1955 se Athletics přestěhovali do Kansas City v Missouri, kde hráli pod jménem Kansas City Athletics a v roce 1968 následně do Oaklandu - od toho roku nosí své dnešní jméno.\n\nZa svou historii klub celkem patnáctkrát vyhrál \"American League\", z toho devětkrát i následující Světovou sérii:\n\n"}
{"id": "157525", "url": "https://cs.wikipedia.org/wiki?curid=157525", "title": "Jelení", "text": "Jelení\n\nNázev Jelení má více sídel:\n\n\nJméno \"Jelení\" mají také některé ulice:\n\n\n"}
{"id": "157527", "url": "https://cs.wikipedia.org/wiki?curid=157527", "title": "Seattle Mariners", "text": "Seattle Mariners\n\nSeattle Mariners je profesionální baseballový klub z Major League Baseball, patřící do západní divize \"American League\".\nKlub byl založen v roce 1977.\n\nZa svou historii klub třikrát vyhrál západní divizi AL, ale nezaznamenal žádný zásadní úspěch v play-off, spolu s Washington Nationals je to jeden ze dvou týmů, který nikdy nepostoupil do Světové série).\n"}
{"id": "157529", "url": "https://cs.wikipedia.org/wiki?curid=157529", "title": "Luhy", "text": "Luhy\n\nNázev Luhy má více sídel:\n\n\n"}
{"id": "157530", "url": "https://cs.wikipedia.org/wiki?curid=157530", "title": "Texas Rangers (baseball)", "text": "Texas Rangers (baseball)\n\nTexas Rangers je profesionální baseballový klub z Major League Baseball, patřící do západní divize \"American League\".\n\nKlub byl založen v roce 1961 pod jménem Washington Senators, v roce 1972 byl přestěhován do Arlingtonu v Texasu a získal svůj dnešní název.\n\nZa svou historii klub dokázal čtyřikrát vyhrát západní divizi AL (1996, 1998, 1999, 2010 a 2011). V roce 2010 postoupil až do Světové série, kde prohrál se San Francisco Giants. O rok později opět postoupil do Světové série, tentokrát prohrál se St. Louis Cardinals.\n"}
{"id": "157532", "url": "https://cs.wikipedia.org/wiki?curid=157532", "title": "Los Angeles Angels of Anaheim", "text": "Los Angeles Angels of Anaheim\n\nLos Angeles Angels of Anaheim je profesionální baseballový klub z Major League Baseball, patřící do západní divize \"American League\".\n\nKlub byl založen v roce 1961 a za dobu své existence třikrát přejmenován:\n\nZa svou historii klub jednou vyhrál \"American League\" i následující Světovou sérii - v roce 2002, kdy porazil 4:3 na zápasy San Francisco Giants.\n"}
{"id": "157539", "url": "https://cs.wikipedia.org/wiki?curid=157539", "title": "Ornamentální výsadba", "text": "Ornamentální výsadba\n\nOrnamentální výsadba květin je metoda, jak pomocí výsadby květin dosáhnout určitého ornamentu. Zpravidla je provedena z letniček, méně často z trvalek.\n\nOrnament je bohatě členěný květinový záhon, který vychází z geometrických tvarů rostlin nebo folklórních motivů.\n\nRozlišují se ornamenty uzavřené, které se vyskytují uvnitř záhonu, např. ornamentální koberec, a otevřené, což jsou jednotlivé součásti ornamentu rozložené v trávníku.\n\nTerén záhonů bývá složitě modelován. Ornament by měl vynikat z pohledu pozorovatele. Největšího efektu se dosáhne při pohledu z prvního patra. Modelace se provádí do kopcovitých tvarů, kruhů, elips nebo čtverců. Optický účinek se v ornamentálním záhonu vystupňuje spádováním trávníku. Trávník blížící se záhonu se sestříhává níže, taktéž se může optický účinek zvětšit vystupňováním rostlin. Do středu záhonu se vysazují rostliny s nejvyšším vzrůstem, výška rostlin k okraji záhonu se snižuje. Konturní linie tvarů se zdůrazňují rostlinami, které spolu kontrastují. Nutné je ohraničení záhonu, pro nějž je třeba zvolit vhodný materiál. Sleduje se doba kvetení, aby nevznikaly mezi schématy mezery.\n\nVýhodou trvalkových výsadeb je, že se nemusí každoročně vysazovat a nevýhodou, že vrcholný barevný efekt (květ) trvá podle taxonu 2 až 3 týdny, takže v nejlepším možném případě cílový ornament je čitelný jednu šestinu vegetační sezóny. Husté porosty vyšších rostlin víceméně nepropouštějí jednoleté plevele, ale lze jich dosáhnout zpravidla pouze ze vzrůstných taxonů, které přerůstají plánovaný rámec výsadby. Výsadba na textilii a pravidelná, vhodně načasovaná údržba stříháním může nevýhodu snadno odstranit. Nízké trvalky i v hustých porostech se vždy snadno zaplevelují a jejich údržba je nákladná. Použitelné jsou pouze expanzivní trvalky využívající ale při růstu a rozmnožování strategii „falanga“.\n\nPrakticky se z trvalek používají pouze taxony na obruby (např. \"Nepeta mussini\", \"Salvia officinalis\" ve formě nízkých tvarovaných plůtků ) . Po vysazení se musí rostlina ujmout a narůst. Vhodná je závlaha. Lépe jí využijeme u ornamentů otevřených. V trávníkové ploše ji můžeme mít zavedenou. U ornamentů uzavřených musíme použít rozvody vody v okolí.\n\nNež rostliny zapojí porost, je vhodné prokypřit půdu a zbavit se tak klíčících plevelů. V dalších letech je možné trvalky přihnojit rozpustnými hnojivy v zálivce. Navržené ornamenty otevřené i uzavřené lze takto zalévat celé. Vhodné je hnojit, když je půda vlhká, protože některé rostliny jsou choulostivé na popálení listů hnojivem. U některých trvalek se na podzim odstraní květenství, jelikož vypadají nevzhledně nebo by mohlo dojít k samovolnému vysemenění, což není v pravidelném ornamentu žádoucí, nebo by se rostlina zbytečně vysilovala tvorbou semen.\n\nOrnamenty lze vnímat jako dokonalé seskupení rostlin, které pomáhají vyjádřit situaci autora. Seskupení tvořená v době renesance a baroka upoutávala svou monumentálností pozornost a vyjadřovala postavení šlechty u dvora. Města s lázeňskou péčí mají dokonale upravené kolonády a je tedy i možnost vysadit ornamenty. Ornament nemusí být velkých rozměrů. Důležitá je péče o výsadbu. Ornamenty lze v dnešní době najít také v některých zámeckých zahradách a v městských parcích, kde se využívá ornament menšího měřítka.\n\n\n"}
{"id": "157541", "url": "https://cs.wikipedia.org/wiki?curid=157541", "title": "Ferekýdés ze Syru", "text": "Ferekýdés ze Syru\n\nFerekýdés ze Syru (6. století před n. l.) byl významný řecký mytograf. Podobně jako Thalés z Milétu upustil ve svých výkladech od klasického vyprávění, takže jej lze pokládat je jednu z prvních postav řecké filosofie. Ve starověku byl někdy uváděn jako jeden ze sedmi mudrců. Importoval do řecké kultury mnoho foinických prvků. Jako první tvrdil, že počátek světa nebyl zrozen, ale byl odedávna, a že duše je nesmrtelná.\n\nNa rozdíl od jiných mudrců není Ferekýdovi připisováno tolik zázraků jako Pythagorovi nebo Orfeovi. Připisuje se mu předpověď zemětřesení na Samu, předpověď dobytí Messény. Poměrně zajímavé jsou verze jeho smrti: Jedna tvrdí, že zemřel na vší mor (až do smrti se o něj staral Pythagoras, který jej podle této legendy také pohřbívá na ostrově Délu), jakási magická operace, při které zemřel a pak skok z Kórycké skály nad Delfami.\nStejně podivné i jsou legendy o jeho měření slunovratových pozic slunce. Daleko pravděpodobnější je, že většina příběhů byla vymyšlena až v pátém století. Sice na Syru žil, ale nevíme, zda nebyl s posvátnou jeskyní na Syru (tu zmiňuje Homér v Odyssei).\n\nVýznamným prvkem je ale jeho vliv na Pýthagoru a nesoulad s Tháletem. Staví jej tedy do pozice jednoho ze zakladatelů filosofie, a to jakési její druhé větve (první je představována Tháltem, eleaty, etc). Aristoteles o něm mluví jako o „smíšeném“ theologovi, tedy člověku, který byl už na přechodu mytologie a filosofie.\n\nFerekýdova kniha byla o kosmologii a dochovala se nejspíš až do Diogenovy doby (3. století). Jmenovala se snad \"Sedmero zákoutí\" (někdy do češtiny překládáno jako \"Sedm koutů\") nebo \"Snoubení Bohů\". Dokonce prý přežila požár Alexandrijské knihovny, kde byla téměř jistě uložena. Přímých ani nepřímých zlomků se ale mnoho nedochovalo.\n\nBohužel se nám dochovalo jen několik zlomků, takže se můžeme jen vyložit těch několik střípků, které máme. Další problémem je, že jsou vytržené z kontextu, takže nevíme, zda výklad toho, co máme, je správný.\n\nB 1/1 = Díogenés Laertios, Vitae philosophorum I, 119 (součást A 1, 119)\nZás a Chronos byli vždy a Chthonie též. Chthonie však dostala jméno Země (Gé), ježto jí Zás dal zemi darem.\n\nA 9/1 = Prob. ad. Verg. Buc. 6, 31 (App. Serv., ed. Hagen p. 343, 18)\nTaké Ferekýdés však míní, že prvky jsou rozličné: Zén, Chton a Kronos. Znamenají oheň, zemi a čas. Aithér vládne, země je ovládána, v čase se zdržuje veškerenstvo.\n\nPodle Ferykýda nevznikl sám od sebe Chaos (jako u Hesioda), ale prostě tu byl. Tento postoj později zaujímá i Herakleitos. Velice zvláštní jsou ale i jména (Chronos nikoli Kronos) je více než jisté, že své učení odvozoval od etymologie jmen. Jako první dává obrovský důraz na Čas. Tady však vystává otázka jestli čas chápaný jako abstraktní veličina mu není díky pozdějším stoickým interpretacím.\nDalším velice zajímavým prvkem, který se nalézáme z té trochy u Ferekýda je vznik dalších bohů. Vznikli totiž se semene Chrona, který oplodnil věci a uložil je do pěti koutů světa (tento prvek se objevuje nejblíže v egyptské mytologii).\nDalší zlomky, které máme k dispozici, mluví o svatbě Zase a Chtoiné, třetí den dá Chtoiné roucho, na němž je vytkána země, a ona ji dostane darem a přijímá jméno Gé (to je hluboce naivní mytologický prvek na rozdíl od počátku). Na rouchu je vyšita země a Ogéon (Okeánus – řeka, moře?)\nDalší zlomky mluví o napnutí roucha na okřídlený dub (asi stejné roucho). To je asi narážka na Homéra, jež zemi nazývá kmenem dubu. Je ovšem otázka jestli se stále jedná o stejné roucho.\n\nB 4/1 = Kelsos, Aléthés logos, in: Órigenés, Contra Celsum VI, 42 (II, 111, 13 K.)\nFerekýdés, který je mnohem starší než Hérakleitos, líčí, jak se řadí vojsko proti vojsku a vůdcem jednoho činí Krona, vůdcem druhého pak Ofionea. Vypráví též o jejich vyzváních a utkáních, i o smlouvě, kterou spolu udělali, aby ti nich, kteří padnou do Ógénu, byli poraženi, a aby ti, kteří je vytlačí a zvítězí nad nimi, měli nebe…\n\nZcela jistě hovoří o bitvě mezi bohy. Nejspíše jde o souboj Chrona (Krona) s obludou, která je podobná Týfoéovi (obrovskému hadovi) v Hésiodově Theogonii. Podobný boj popisuje ještě Maximos a v něm je Ofión neúspěšný vyzyvatel. Jde tedy nejspíš o část Kronovy mytologie, kterou Hesiodos vynechal. Motiv souboje boha-hada s nejvyšším bohem je oblíbeným motivem po celé přední Asii. Je tedy docela dobře možné, že si tento motiv Ferykýdés půjčil od Foiničanů.\n\nPoslední ze zlomků a význačných událostí, která se nám z Ferekýda dochovala, je přiřčení podílům různým božstvům. (Část úryvku B5)\n\n… (Kelsos) tvrdí, že tyto Homérovy verše měl na mysli Ferekýdés, když řekl:\n“Ještě níže je úděl Tartaru; střeží ho dcery Boreovy, Harpyje a Bouře. Tam Zeus vyvrhuje ty z bohů, kteří jsou zpupní.”…\n\n"}
{"id": "157543", "url": "https://cs.wikipedia.org/wiki?curid=157543", "title": "Obrněnky", "text": "Obrněnky\n\nObrněnky (Dinophyta, též Dinozoa nebo Dinoflagellata) jsou skupina živých organismů řazených dnes do superskupiny Sar a skupiny Alveolata. Žijí ve vodách jak sladkovodních, tak i brakických a mořských.\n\nJde o mixotrofní organismy (ale nalezneme u nich i obligátní heterotrofy), které mají chloroplasty získané sekundární či terciární endosymbiózou, někdy mají kleptoplastidy. Jejich buňky jsou „obrněné“, mají schránky tvořené celulózovými destičkami. Rozmnožují se pohlavně i nepohlavně, mají složité buněčné cykly. Evolučně jsou významní stavbou svého jádra a specifickými organelami, ekologicky tím, že je mezi nimi mnoho toxických druhů.\n\nNa povrchu má buňka malé destičky, které tvoří štít. Ten je rozdělen rýhou, která se nazývá cingulum na horní část, epitéku (někdy můžete nalézt i výraz epikon) a hypotéku (hypokon). U některých druhů je vyvinuta ještě rýha podélná (v ní uložené druhý bičík jako undulující membrána), která se nazývá sulcus. Tvar i postavení destiček, stejně tak jako rýh je druhově specifické, obrněnky se podle něj určují. Destičky jsou vlastně alveolární měchýřky, u některých druhů jsou opticky prázdné, pak se těmto druhům říká nahé obrněnky.\n\nChloroplasty jsou získané II. či III. endosymbiózou, někdy mají kleptoplastidy, které u heterotrofů jsou v potravních vakuolách. Někdy mají v buňkách sinice (rod Ornithocercus), jinak si půjčují chloroplasty od skrytěnek, křemitých bičíkovců, chromofyt apod., předpokládá se, že u nich se proces symbiózy několikrát opakoval. Druh \"Peridinium balticum\" dokonce ve svých buňkách obsahuje kompletní, i když redukovanou buňku endosymbionta.\n\nChloroplasty mají tři membrány, poslední je spojena s jádrem. Thylakoidy se vyskytují po trojicích, každá trojice představuje jednu lamelu, a věncová lamela jim chybí. (tyto ultrastrukturní rysy jsou důležité pro určování). Velmi často mají i několik pyrenoidů (struktura, dobře viditelná v chloroplastu).\n\nNalezneme u nich chlorofyl a + c2, beta-karoten (červené barvivo), xantofyly – peridinin, který určuje jejich specifickou žlutohnědou barvu.\n\nV jednom z chloroplastů bývá stigma (fotoreceptor červené barvy). Stigma je víceméně pravidelné seskupení kulovitých tělísek. Obsahuje hlavně karotenoidy i lipidy. Obrněnky mají stigma různě vyvinuté, bývá uloženo v chloroplastu i mimo něj. Většinou má červenou barvu a je dobře vidět ve světelném mikroskopu. Nejvyvinutější stigmu má rod Warnovia. U něj se nazývá ocelus, protože svůj strukturou připomíná jednoduché oko. Na povrchu je struktura, která připomíná čočku a ta směřuje světlo na retinoid (protein, představte si jako sítnici). Mezi „čočkou“ a sítnici je komůrka naplněná vodou, která je přirovnána ke sklivci a slouží jako chladič.\n\nJako zásobní látky slouží škrobová zrna (alfa-1,4-glukan), který se ukládá do cytoplazmy, a syntetizován RuBisCem II (toto je další zvláštnost obrněnek, jinak je znám pouze u prokaryot). Umí také shromažďovat volutin (zásoba fosfátu), též se ukládá do cytoplazmy.\n\nDva bičíky mají mastigonemata (jemné vlášení) jako u chromist, ale jsou tenčí. Někdy bičíky vyrůstají na předním konci buňky (pak se nazývají desmokontní) nebo jsou na břišní straně, pak se jim říká dinokontní. Delší bičík udává směr a rychlost, druhý zajišťuje rotaci a přísun potravy. Dinokontní bičíky se liší navzájem od sebe daleko více, delší je někdy 100 μm dlouhý, krátký je přirostlý k ciangulu, obsahuje navíc kontraktilní vlákno, které se nazývá paraflagerální lišta, a je složen převážně z kontraktilní bílkoviny keratinu.\n\nJádro obrněnek patří k těm nejzajímavějším a dokonce má své odborné jméno dynokaryon,někdy se mu ale i říká i mesokaryon. Obsahuje totiž většinou kondenzované chromosomy (stočené jako by před mitózou). Jádro se další od klasického eukaryotního jádra tím, že neobsahuje histony (speciální bílkoviny). Jednotlivá chromonema (vlákno kondenezované DNA) má 2,5 μm. V období syntézy nové DNA jsou chromozomy rozvolněné.\n\nPři mitóze zůstává jaderná blána, mitotické vřeténko je mimojaderné a obrněnky nemají centrioly. V profázi prochází jadernou blánou cytoplasmatické kanály, kterými prorůstá mitotické vřeténko na které se pak připevňují jednotlivé chromozomy.\n\nVzhledem k tomu, že se vyživují primárně heterotrofně, mají spoustu struktur a organel, které při tom používají. Mají klasické panožky a někdy poměrně vyvinutou „trávicí soustavu“. Ta se skládá z fagopodu, což je trubička, na konci s bodcem, kterou mohou vysávat ostatní obrněnky, projdou pancířem. Palium se pro změnu nazývá membránová struktura, kterou je kořist překryta, tak aby mohla být pohodlněji sežrána. Obsahuje trávicí enzymy. Některé obrněnky mají systém nekontraktilních vakuol, které také obsahují trávicí enzymy.\n\nTrichocysty jsou vymrštitelná tělíska, která používají k chytání kořisti (bohužel netušíme jak) a nalezneme je mezi destičkami pancíře. Scintolony jsou zcela neobvyklé membránové váčky u rodu \"Noctiluca\", které obsahují enzym luciferázu, takže při podráždění buňky je možno vidět záblesk.\n\nObrněnky se mohou rozmnožovat jak pohlavně tak i nepohlavně. Povětšinou mají velice složitá životní stadia, při kterých ani nevypadají jako obrněnky ale podobají se třeba více slunivkám, někdy tvoří amébovitá stadia, etc. Jednu z největších studií v tomto oboru má na svědomí profesor Popovský, který působil na UK.\n\nJinak jejich pohlavní buňky jsou bičíkaté, někdy izogamické (nerozeznatelné od sebe), někdy anizogamické (dají se rozpoznat „pohlaví“ na + a -). Gamety tvoří zygotu s tlustou stěnou, která se nazývá hygospora.\n\nObrněnky, zejména rody Zooxantella a Symbiodinium, vstupují do symbiotických interakcí s nejrůznějšími mořskými bezobratlými. Zpravidla se jedná o vnitro- nebo mezibuněčnou endosymbiózu. Pro korálové polypy, budující korálové útesy, jsou zooxantely hlavním zdrojem živin, protože poskytují hostitelskému organizmu více než 50% fotosyntetických produktů. Korálový útes tedy může růst právě jen díky této křehké symbióze. To je jeden z důvodů, proč dnes patří k ohroženým druhům – tvoří dohromady velice citlivý organismus k vnějším podmínkám.\n\n"}
{"id": "157544", "url": "https://cs.wikipedia.org/wiki?curid=157544", "title": "Zlativky", "text": "Zlativky\n\nZlativky (Chrysophyceae) jsou třída řas, které patří do kmene Heterokontophyta, říše Chromalveolata. Je to poměrně malá, dobře definovaná skupina, většinou s bičíky (volní, kolonie), někdy však tvořící améboidní stélku ve slizu. Žijí převážně ve sladkých vodách. Živí se mixotrofně, což znamená, že vedle fotosyntézy se přiživují také fagocytózou nebo osmotrofií okolo plovoucí potravy.\n\nBuňky jsou většinou nahé, nebo v schránce, tzv. lorice, složené z chitinu nebo celulosy. Ta není nikdy spojena s cytoplasmatickou membránou, ani se neúčastní dělení. Buňky z ní mohou vylézt, a pak si vytvořit jinou, což dělají právě při rozmnožování. Někdy tvoří křemité šupiny.\n\nMají dva bičíky. Jeden je hlavní, ten má na sobě dvě řady mastigonemat (vlášení) a v přechodné zóně (místo, kde přestává být obalen membránou) má ztlustlinu. Druhý bičík má vlášení jednoduché (jedna řada mastigonemat) a na bázi (ukotvení bičíku v buňce) je fotoreceptor přiložený ke stigmatu (červená skvrna v prohlubni chloroplastu), ten obsahuje fotosenzitivní protein retinal. Bičíky mají čtyři tubulární kořeny, které jsou spojeny pomocí rhizoplastu (příčně pruhované kontraktilní vlákno) k buněčnému jádru.\n\nMají obvykle jeden nebo dva chloroplasty, který je obalen, mimo klasických dvou membrán, ještě membránou endoplazmatického retikula. V tomto případě ale nejde o primární endosymbiózu sinic, jako například u rostlin, ale o sekundární (předek zlativek nefagocytoval sinici, ale už eukaryotickou buňku – řasu – z které si udělal chloroplast. Mezi endoplazmatickým retikulem a membránou chloroplastu je síťovitá struktura, která se nazývá periplastovité retikulum (k čemu slouží nevíme). Chloroplastová DNA (cpDNA) je v prstencovitém nukleoidu (to je zbytek jádra předka chloroplastu).\n\nTylakoidy (membránové váčky, v kterých je uloženo barvivo) jsou po třech a tvoří prstencovitou lamelu. Zlativky mají specifická barviva. Mimo chlorofylu a mají chlorofyly c1 a c2, β-karoten (červené) a fukoxantin (žluté, díky kterému mají svůj název). Zásobní látky jsou chrysolaminaran, oleje a polyfosfátové granule, nazývané volutin, a jsou uloženy mimo chloroplast v cytoplazmě.\n\nV jejich buňkách můžete pozorovat i pulsující vakuolu, která má osmoregulační funkci.\n\nDiktyosom je další speciální organela, která vytváří slizový obal v palmelových (slizových) stádiích. Je složena z nenápadných váčků, které postupně přirůstají (nejmladší jsou u jádra, nejstarší u membrány). Obsahují amorfní (beztvaré) glykoproteiny.\n\nDalším tělískem, který se podílí na výrobě slizu jsou mukocysty. Ty jsou uloženy pod povrchem buňky. Jinými, ještě záhadnějšími tělísky, jsou tzv. diskobolocysty, to jsou vymrštitelná tělíska pod plasmatickou membránou, jejíž funkci neznáme. Oba útvary patří mezi extruzomy.\n\nRozmnožují se většinou nepohlavně. Pohlavní rozmnožování pozorováno vzácně a to hologamické (úplné splynutí haploidních buněk. Specifické rozmnožování je u rodu Dinobryon, kde jsou v populaci samičí a samčí, morfologicky nerozpoznatelné klony. Samičí buňky produkují feromony (atraktanty), které působí na samčí buňky tak, že opustí loriku a po setkání s opačně laděným gametem dojde k splynutí. Výsledkem je zkřemenělá zygota, často obsahující dvě jádra. K splynutí jader zřejmě dochází se zpožděním.\n\nNepohlavní rozmnožování je prosté dělení. Mitóza je otevřená, jaderná membrána mizí hned na počátku. Bičíky se rozdělí před mitózou, a pak zastupují funkci centriol. Udržují jádra v určité vzdálenosti a v určité pozici.\n\nMimo klasického dělení také některé druhy tvoří nepohlavní cysty (stadia, v nichž je buňka uzavřena v pevném obalu, slouží k přečkání nepříznivých období), nazývají se stomatocysty a jsou křemičité. Tvoří se uvnitř buňky (endogenně). Celý proces byl studován u rodu \"Ochromonas\". Uvnitř volně se pohybující vegetativní buňky se zprvu vytvoří váček, ve kterém se ukládá křemitý materiál (angl. \"silicon deposition vesicle\", SDV). Tento váček postupně nabývá tvar duté kuličky s lehce zkřemenělou stěnou. V té době buňka přestane plavat a pravděpodobně zatáhne nebo ztratí oba bičíky. V určité fázi zralosti je stěna budoucí cysty zřetelně zkřemenělá, s jediným neuzavřeným otvorem. Tím se do kulovité cysty nasouká celý protoplast bičíkovce. Naposledy se vstupní otvor uzavře zátkou. Zátka, usazená v nálevkovitém hrdle cysty, je z pevného materiálu, ale nekřemení.\n\nPovrch zralých stomatocyst mívá určitou, ale poměrně chudou strukturu. Rozdíly jsou ve tvaru hrdla, v přítomnosti povrchových trnů a osténků slouží k jejich určování. Slouží geologům pro určení stáří vrstvy (rozlišují přes dvě stovky typů), nejstarší nálezy jsou 14 000 let staré.\n\nTřída zlativek má tři řády: Chromulinales, Hiberdiales, Hydruales. Liší se hlavně ultrastrukturou, až na řád Hydruales, který tvoří stélky okem viditelné, ve slizových obalech.\n\nChromulinales – nahé buňky i loriky, různě dlouhé bičíky, někdy mají šupiny, tvoří palmelová stadia\n\nHiberdiales – nový řád, odlišen na základě ultrastruktury bičíku;, který je odlišná od Chromulinales.\n\nHydruales\n\n"}
{"id": "157549", "url": "https://cs.wikipedia.org/wiki?curid=157549", "title": "Zlatopramen", "text": "Zlatopramen\n\nZlatopramen je značka piva, která byla vyráběna společností Drinks Union, později společností Heineken v pivovaru Krásné Březno. V roce 2011 byl pivovar Krásné Březno uzavřen a Zlatopramen je nadále vařen jinými pivovary skupiny Heineken.\n\nRuský pivovar Efes bude díky zakoupené licenci vyrábět a prodávat pivo Zlatopramen také v Rusku.\n\nSpolečně s pivovarem Starobrno je Zlatopramen od roku 2009 průkopníkem v užívání velkých plastových pivních lahví.\n\n\nPůvodní značka piva byla Aussiger Bier, ale po znárodnění pivovarů po 2. světové válce a vytvoření národního a později koncernového podniku Severočeské pivovary se od roku 1967 používá značka Zlatopramen. Původ tohoto názvu pochází z označení výběrového mosteckého ležáku Goldquell, který byl vyhlášeným výrobkem měšťanského pivovaru v Mostě, který se tak jako pivovar v Ústí nad Labem stal součástí národního podniku Severočeské pivovary.\n\n"}
{"id": "157552", "url": "https://cs.wikipedia.org/wiki?curid=157552", "title": "Hans-Joachim Zillmer", "text": "Hans-Joachim Zillmer\n\nHans-Joachim Zillmer (* 20. září 1950, Mölln) je německý podnikatel a od roku 1998 autor evoluci odporujících, populárně naučných knih. Ve svých do jedenácti jazyků dosud přeložených bestsellerech zpracovává aktuální teorie, především z vědních oborů geologie, geofyziky, evoluce a paleontologie. Tyto teorie, popřípadě jejich základní principy zpochybňuje (princip aktualismu, geologickou časovou stupnici) a vytváří vlastní, současným vědecky nepotvrzeným naukám odporující domněnky ve smyslu katastrofismu. Zillmer odmítá zejména evoluční teorii ve formě makroevoluce, stejně jako metodu datování.\n\n\nHans-Joachim Zillmer vystudoval na Bergische Universität Wuppertal a na Technische Universität Berlin stavební inženýrství a oba studijní obory zakončil titulem inženýr. Později získal titul doktora politických věd. Po ukončení studia v roce 1977 zakládá a vede stavební firmu, stavební inženýrskou kancelář a investorskou firmu ve městě Solingen a později také v Berlíně (oboje Německo). Zillmer působí jako inženýr/konzultant ve stavební inženýrské komoře (Severní Porýní-Vestfálsko), byl členem představenstva stavebního společenstva v Solingenu, a v letech 1991-1999 prvním předsedou sportovního velkoklubu TSG Solingen (2300 členů).\nJako autor populárně naučných knih byl hostem v mnoha německých rozhlasových a televizních pořadech, mimo jiné v relaci „Welt der Wunder“ („Svět zázraků“) na programu Pro 7, kde vystoupil se svými kontroverzními tématy z knihy „Dinosauři od A do Z“.\n\nZillmer je stejně jako Immanuel Velikovsky představitelem katastrofismu, avšak ve spojení se speciální teorií mladé Země, katastrofické teorie mladé Země, která uvádí, že Země jako planeta je sice stará, ale před přibližně 5000 až 6000 lety byla zasažena celosvětovou katastrofou (potopou), při které byla naše zemská kůra výrazně přeměněna a nově utvořena. Základní geologická myšlenka přitom říká, že došlo k několika obrovským vlnám, které se rozlily přes kontinenty: jihozápad a severozápad Severní Ameriky, přes Austrálii, nebo od pohoří Altaj přes Sibiř až do Kaspického a Baltského moře a Severního ledového oceánu. Zároveň přitom došlo k posunu zemské osy a teprve v této době došlo k Zillmerem „doba sněhová“ pojmenovanému zalednění arktických a antarktických oblastí jakožto zrychlené a zkrácené „velké době ledové“. Podle jeho názoru vzrostla v této době také zemská přitažlivost, kvůli čemuž vyhynula obrovská zvířata, v Americe například obří lenochod ve velikosti slona, nebo mamut v Eurasii. Tím vznikl nový svět s menšími zvířaty a jinými atmosférickými podmínkami – např. poklesem tlaku vzduchu nebo vyšší zemskou přitažlivostí.\n\nKvůli těmto celosvětovým přírodním katastrofám nedošlo podle Zillmerových představ na rozdíl od mikroevoluce k makroevoluci, přeměně jednoho druhu zvířat na jiný. Z toho vyplývá, že z nějakého opici podobného tvora nemohl vzniknout člověk. Kromě toho 80 procent druhů zvířat bylo zničeno: Scénář, který je připisován konci doby ledové (= podle Zillmera počátek doby sněhové). Kvůli tomu nemohou podle Zillmera existovat ověřitelné dějiny lidstva, jak to líčí ve své knize „Die Evolutionslüge“. V knize „Darwinův omyl“ vyslovuje Zillmer domněnku, že lebky, popř. kostry ze starší doby kamenné jsou staré maximálně pár tisíc let. V této myšlence se údajně utvrdil v roce 2004 novým, v Anglii provedeným, datováním neandrtálských a cromagnonských lebek z Německa. Zillmerovo tvrzení z knihy „Darwinův omyl“ (L´Errore di Darwin), že Velký kaňon byl podle ústní tradice domorodého kmene Havasupai vytvořen obrovskou vlnou za časů jejich předků, bylo údajně potvrzeno novými výzkumy Americké geologické služby: Supervlny s průtokem vody 37krát větším než u Mississippi vyryly obrovskou silou v několika fázích Velký kaňon, naposledy před cca 1000 lety.\n\n„Dinosauří paleogeografie“, představená v knize „Dinosauři od A do Z“, zaujímá v rámci katastrofálních událostí dějin Země zvláštní místo. Po celém světě se hromadící nálezy dinosauřích pozůstatků vedly podle Zillmera k tomu, že bylo stále více dinosaurů nalezeno i na „nesprávných“, tedy podle časových tabulek deskové tektoniky na již izolovaných a oceány oddělených kontinentech. Jako řešení tohoto problému nabízí Zillmer model rozpínání Země.\n\nOvěření správnosti přírodních katastrof až do 15. století ve smyslu katastrofismu vedlo v knize „Kolumbus přišel jako poslední“ také k revizi průběhu kulturních dějin Starého a Nového světa (kritika chronologie). Zillmer v této knize předkládá též „teorii Keltů v Americe“, podle které navštívili Ameriku ještě před Vikingy Keltové a Římané. Svou teorii podkládá fotografiemi s přesným označením míst, na nichž se nacházejí keltské menhiry a dolmeny, stejně jako fotografiemi římských mincí z Ameriky (osídlení Ameriky).\n\nPřestože se Hans-Joachim Zillmer prezentuje jako odborník na paleontologii a evoluci, nepublikoval žádný článek v odborném periodiku a je pouze autorem několika populárně naučných knih. Jeho myšlenky jsou součástí názorového proudu kreacionismu. Zillmer ve svých knihách považuje biology, geology a další vědce popírající jeho teorie za pavědce a tvrdí, že předkládají nepravdivé nebo polopravdivé informace, aby se udržel dnešní pohled na historii Země.\n\n"}
{"id": "157554", "url": "https://cs.wikipedia.org/wiki?curid=157554", "title": "Pád Konstantinopole", "text": "Pád Konstantinopole\n\nPád Konstantinopole do rukou Osmanských Turků, v nějž vyústilo obležení z roku 1453 (trvalo od 2. dubna do 29. května), představuje definitivní zánik Byzantské říše a okamžik, kdy se Osmanská říše stala v Evropě velmocí ovládající Balkán a východní Středomoří. Bitva byla poměrně jednostrannou záležitostí. \n\nByzantská říše byla v této době již jen tragickým zbytkem kdysi mocného impéria a byzantský císař, který ovládal pouze bezprostřední okolí svého města, byl před ní de facto vazalem tureckého sultána. Hlavní příčinou (nebo spíš záminkou) ukončení příměří mezi Osmany a Byzancí a finálního útoku Turků na město, byl osmanský princ Orhan Çelebi sídlící tou dobou v Byzanci. Sultán Murad II. posílal každoročně 3 000 zlatých do Byzance pro vydržování svého panství v okolí Strumy, kterou ale fakticky spravoval Orhan. V roce 1440 byl Orhan jediným následníkem na osmanský trůn, avšak v roce 1451 po smrti Murada nastoupil na trůn místo něj Muradův syn Mehmed II. Když se pak byzantský císař Konstantin XI. připomněl dopisem Mehmedovi, že má pokračovat v placení příslušné sumy s tím, že Orhan je jedním z dalších uchazečů o jeho trůn, Mehmed to pojal jako záminku k útoku na Konstantinopol.\n\nV srpnu 1452 dokončili Turci výstavbu Rumelijské pevnosti, a to i přesto, že se ji Byzantinci pokoušeli několikrát sabotovat, či minimálně zdržet. Nová pevnost na dohled od Zlatého rohu byla jasným symbolem neodvratnosti ofenzívy a obléhání. Císař proto nařídil zavřít brány a připravit se na úder. Konstantin XI. si byl vědom závažnosti situace a hlavně faktu, že se již sama Byzanc, tvořící v podstatě jen samotná Konstantinopol a několik velmi vzdálených malých držav, sama neubrání. Císař se proto marně dožadoval pomoci ostatních křesťanských panovníků a nepomohlo mu, ani že přistoupil na formální obnovení jednoty pravoslaví s Římem (tzv. Florenskou unii). Tvrdil, že jako v dobách silné Byzance, kdy se podařilo Araby zatlačit s pomocí křížových výprav, by nyní podobná akce dokázala zastavit mnohem agresivnější Turky. Celkem připlulo z italských středomořských států jen několik galér a oddíl žoldnéřů pod vedením slavného janovského kapitána Giustinianiho. Giustinianiho 700 mužů představovalo velice cennou pomoc, ale sami o sobě nemohli stačit. Také Orhan se dobrovolně účastnil obrany města, spolu s tureckými přeběhlíky. Nechal postavit další hradby okolo moře; ty však turci také zbourali, když pronikli do města.\n\nNavzdory naprosto nedostatečnému počtu obránců vzdorovala Konstantinopol poměrně dlouho, což svědčí jak o urputné obraně, tak o kvalitě konstantinopolského opevnění. Nakonec však Turci přece jen pronikli za hlavní hradby. Stalo se tak poté, co byl Giustiniani raněn a opustil své stanoviště na hradbách, což obránce silně demoralizovalo. Konstantin zahynul krátce po pádu hradeb za bojů uvnitř města a jeho smrt definitivně zlomila odpor byzantských vojáků, kteří tak přišli krátce po sobě o oba hlavní velitele. Giustinianiho odvezli jeho muži na poslední chvíli na jedné z galér, ale v červnu zemřel na následky zranění (patrně na sněť). Orhan se snažil utéct v převleku za řeckého mnicha, ale byl zajat a popraven.\n\n\n"}
{"id": "157561", "url": "https://cs.wikipedia.org/wiki?curid=157561", "title": "Obléhání Konstantinopole", "text": "Obléhání Konstantinopole\n\nKonstantinopolis zažila od svého založení až po definitivní pád do rukou Osmanů v roce 1453 celou řadu obležení. Dobytím skončila jen dvě z nich: krom níže zmíněného pádu Konstantinopole byl úspěšný ještě útok 4. křížové výpravy. \n\n\n"}
{"id": "157569", "url": "https://cs.wikipedia.org/wiki?curid=157569", "title": "Extradice", "text": "Extradice\n\nExtradice je jedním z druhů horizontální mezinárodní justiční spolupráce v trestních věcech. Její podstatou je zajištění obviněného nebo odsouzeného na území jiného státu a jeho následné vydání k trestnímu stíhání či k výkonu trestu odnětí svobody do státu vyžadujícího. Poddruhem extradice je také předávání na základě evropského zatýkacího rozkazu. Obdobou vydávání v oblasti vertikální mezinárodní justiční spolupráce v trestních věcech je předávání mezinárodním trestním soudům a tribunálům. V některých federálních státech se pojem vydávání (extradice) používá také pro vydávání mezi jednotlivými členskými státy (např. Spojené státy americké). Vydávání je upraveno tzv. extradičním právem.\n\nV závislosti na „směru“ pohledu se terminologicky rozlišuje mezi vyžádáním (označuje extradici z pohledu státu vyžadujícího, tj. státu, který o vydání žádá) a vydáním (označuje extradici z pohledu státu dožádaného, tj. státu, který je o vydání žádán).\n\nPředchůdce extradice lze nalézt již v první doložené mezinárodní smlouvě vůbec, mírové smlouvě mezi egyptským faraonem Ramessem II. a chetitským vládcem Chattušilem III. z roku 1272 př. n. l. (někdy udáván letopočet 1269 př. n. l.), která obsahuje šest článků zavazujících k vzájemnému navracení poddaných jednoho panovníka, kteří uprchnou na území druhého panovníka, a to jak pokud jde o osoby urozené, tak pokud jde o prosté poddané. První konkrétní historicky doložený případ extradice je z roku 1591, kdy byl ze Skotska do Anglie vydán Sir Brian na Murra O'Rourke (1540?-1591), který byl později téhož roku v Anglii odsouzen a oběšen za rebelii, které se dopustil v Irsku, které bylo v té době v personální unii s Anglií, a před anglickou justicí prchl z Irska do Skotska.\n\nModerní mezinárodní extradiční právo se formuje po velké francouzské revoluci, kdy se objevuje koncept odmítnutí vydání pro trestné činy politické. Dalším vývojem, směřujícím zejména k formalizaci postupů, prochází extradiční právo na konci 19. a počátku 20. století. Naopak ke zjednodušení těchto postupů dochází po konci 2. světové války, v Evropě zejména v důsledku aktivit Rady Evropy. K dalšímu zjednodušování pak dochází v rámci Evropské unie.\n\nVydávání je upraveno v celé řadě mnohostranných i dvoustranných smluv, a to jak mnohostranných extradičních smluv, jako je např. Evropská úmluva o vydávání z 13. 12. 1957 (č. 549/1992 Sb.), dvoustranných extradičních smluv, jako je např. Smlouva o vzájemném vydávání zločinců mezi republikou Československou a Spojenými Státy Severoamerickými z 2. 7. 1925 (č. 48/1926 Sb. z. a n.), dvoustranných smluv o právní pomoci v širším smyslu, jako je např. Smlouva mezi Československou socialistickou republikou a Syrskou arabskou republikou o právní pomoci ve věcech občanských, rodinných a trestních z 18. 4. 1984 (č. 8/1986 Sb.), tak i mnohostranných smluv obsahujících pouze tzv. extradiční doložku (tj. jednotlivé ustanovení o vydávání pro trestné činy, k jejichž stíhání a trestání mnohostranná smlouva smluvní strany zavazuje), jako je např. Mezinárodní úmluva o potlačování financování terorismu z 9. 12. 1999 (č. 18/2006 Sb. m. s.; čl. 11). Vydávání je však v praxi možné i na bezesmluvním základě při zaručení reciprocity (vzájemnosti). Existuje jen málo států, které na bezesmluvním základě pachatele trestných činů nevydávají vůbec či jen v omezeném rozsahu. I tyto státy však často osobu, o které je jim známo, že je v jiném státě trestně stíhána či se pobytem na jejich území vyhýbá výkonu trestu odnětí svobody uloženého jí v jiném státě, ze svého území vyhostí (nejde-li o jejich vlastního státního příslušníka – viz níže).\n\nPro extradiční praxi mají význam rovněž mezinárodní úmluvy o lidských právech a základních svobodách a judikatura mezinárodních soudů pro lidská práva (zejména Evropského soudu pro lidská práva), které nepřímo omezují možnosti vydání (např. rozhodnutí Evropského soudu pro lidská práva ve věci Soering), resp. ke kterým je nezbytné přihlížet při rozhodování o vydání.\n\nPrameny vnitrostátní právní úpravy vydávání se v různých státech liší jednak v závislosti na míře kodifikace trestního práva procesního a jednak v závislosti na způsobu řešení vztahu vnitrostátního a mezinárodního práva. Zpravidla je pramenem konkrétní vnitrostátní úpravy buď zvláštní pasáž právního předpisu, který upravuje trestní řízení, či zvláštního právního předpisu o mezinárodní justiční spolupráci v trestních věcech (např. Německo, Rakousko), anebo zvláštní právní předpis o vydávání, tzv. extradiční zákon (zejména státy Common Law, např. Velká Británie, Irsko, Kanada, Nový Zéland).\n\nV České republice je extradiční řízení upraveno ve druhé hlavě třetí části zvláštního zákona č. 104/2013 Sb., o mezinárodní justiční spolupráci ve věcech trestních, který s účinností od 1. ledna 2014 zcela nahradil ustanovení hlavy dvacáté páté trestního řádu (č. 141/1961 Sb.). Svůj význam si však trestní řád ve svých obecných ustanoveních ponechal, stejně jako Ústava České republiky a Listina základních práv a svobod. Pro extradiční praxi mají význam rovněž vnitroresortní předpisy, zejména instrukce Ministerstva spravedlnosti ze dne 9. dubna 2014, č. j. 37/2013-MOT-J/65, o postupu soudů ve styku s cizinou ve věcech trestních (publikována pod č. 14/2014 SIS), která má povahu zvláštního předpisu k vnitřnímu a kancelářskému řádu pro okresní, krajské a vrchní soudy, instrukce Ministerstva spravedlnosti ze dne 30. dubna 2014, č. j. 42/2013-MOT-J/60, o postupu soudů ve styku s členskými státy Evropské unie ve věcech trestních (publikována pod č. 17/2014 SIS), která má pak povahu zvláštního předpisu k prvně zmíněné instrukci, a pokyn obecné povahy nejvyššího státního zástupce č. 10/2013, o mezinárodní justiční spolupráci ve věcech trestních.\n\nZákladní zásadou mezinárodní justiční spolupráce v trestních věcech aplikovatelnou i při vydávání je zásada reciprocity (vzájemnosti). Státy tak vyhovují extradičním žádostem jiných států pouze v takovém rozsahu, v jakém by daný vyžadující stát vyhověl obdobné žádosti státu dožádaného. Pokud není vydávání mezi vyžadujícím a dožádaným státem upraven mezinárodní smlouvou, je před vyhověním extradiční žádosti dožádaným státem požadováno, aby stát vyžadující poskytl tzv. ujištění o vzájemnosti.\n\nO vydání lze žádat jen pro některý z tzv. extradičních trestných činů při splnění podmínky oboustranné trestnosti, tj. pro čin, který je trestným činem podle práva vyžadujícího i dožádaného státu a pro který aplikovatelná právní úprava vydání připouští; tyto trestné činy jsou buď taxativně vyčteny v příslušné extradiční smlouvě, nebo jsou v příslušné extradiční smlouvě definovány obecně, zejména podle horní hranice trestní sazby, anebo jsou jedním či druhým způsobem definovány ve vnitrostátním právu dožádaného státu v případě vydání na bezesmluvním základě. Splněny přitom musí být i obecné podmínky trestnosti, jako jsou věk pachatele, příčetnost atd. Extradičními trestnými činy nebývají trestné činy fiskální ani trestné činy ryze vojenské či politické povahy, některé mezinárodní smlouvy je nicméně mezi extradiční trestné činy řadí (např. Druhý dodatkový protokol k Evropské úmluvě o vydávání ze 17. 3. 1978, v České republice publikovaný pod č. 30/1997 Sb., mezi extradiční trestné činy řadí trestné činy fiskální).\n\nTrestný čin, pro který je o vydání žádáno, také nesmí být promlčen ve vyžadujícím ani v dožádaném státě – podle některých mezinárodních smluv je však přihlíženo k úpravě promlčení pouze podle práva vyžadujícího státu.\n\nStáty, které ve svých ústavách či v mezinárodních smlouvách o lidských právech a základních svobodách, jichž jsou smluvními stranami, zakazují trest smrti, rovněž odmítají vydání pro účely trestního stíhání, v jehož rámci může dojít k uložení trestu smrti, nebo pro účely vykonání již uloženého trestu smrti, ledaže vyžadující stát poskytne dostatečné ujištění, že takový trest nebude uložen, resp. že nebude vykonán, bude-li nebo byl-li uložen.\n\nPodmínkou vydání, která vyplývá mj. z extrateritoriálního účinku některých mezinárodních smluv o lidských právech a základních svobodách je rovněž obecná úroveň dodržování základních lidských práv ve vyžadujícím státě. Pokud by v případě vydání hrozilo vydávané osobě mučení či jiné kruté či nelidské zacházení, resp. zacházení s mučením srovnatelné, bylo by její vydání nepřípustné. Hrozba nelidského zacházení přitom může vyplývat např. i z obecných podmínek panujících ve věznicích ve vyžadujícím státě (srov. např. rozhodnutí Evropského soudu pro lidská práva ve věci Soering).\n\nVydání azylanta je vyloučeno do státu, vůči němuž jí byl azyl v dožádaném státě přiznán, by bylo porušením tzv. zásady \"non-refoulement\" (čl. 33 Úmluvy o právním postavení uprchlíků z 28. 7. 1951, která byla v České republice publikována pod č. 208/1993 Sb.), a proto není přípustné.\n\nŘada států (zejména státy Common Law, ale i řada států kontinentálního právního okruhu) podmiňuje vydání osoby, která byla ve vyžadujícím státě odsouzena v nepřítomnosti (\"in absentia\"), poskytnutím ujištění, že po vydání bude mít tato osoba právo na nový proces.\n\nPodle obyčejového mezinárodního práva mají státy právo (nikoli však povinnost) odmítnout vydání svého vlastního občana. Státy Common Law (např. Spojené státy americké, Izrael), ale i některé další (např. Nizozemsko, Estonsko) své občany běžně vydávají, byť některé z nich váží vydávání vlastních občanů na existenci smluvního závazku vzájemného vydávání vlastní občany (např. Belize). Některé státy jsou ochotny vydávat své vlastní státní příslušníky k trestnímu stíhání do ciziny i bez zaručení vzájemnosti, ovšem pouze za podmínky, že vydaná osoba bude v případě uložení nepodmíněného trestu odnětí svobody vrácena svého domovského státu, aby uložený trest vykonala tam (tzv. nizozemská klauzule – \"Dutch clause\"). Jedním ze známých příkladů, kdy došlo k odmítnutí vydání vlastního občana, je případ režiséra Romana Polanského, francouzského státního příslušníka, o jehož vydání z Francie žádaly Spojené státy americké. Podobně v roce 2007 Rusko odmítlo vydat Andreje Lugového, podezřelého z vraždy Alexandra Litviněnka, do Velké Británie, přičemž vycházelo jak z vlastní Ústavy, která vydávání vlastních občanů zakazuje, tak z čl. 6 Evropské úmluvy o vydávání, který výslovně umožňuje vydání vlastního občana odmítnout.\n\nVydávání českých občanů z České republiky do ciziny je podle § 10 odst. 1 (zrušen)trestního zákoníku vyloučeno. Podle některých právních názorů by vydávání českých státních příslušníků bylo v rozporu dokonce i s ústavním řádem České republiky, a to konkrétně s ustanovením čl. 14 odst. 4 věty druhé Listiny základních práv a svobod („Občan nemůže být nucen k opuštění své vlasti.“). Zákaz vydávání vlastních občanů je v České republice prolomen pouze pokud jde o předávání na základě evropského zatýkacího rozkazu.\n\nSkutečnost, že osoba nebyla vydána z dožádaného státu do státu vyžadujícího, nemusí nutně znamenat, že trestnímu stíhání či výkonu trestu vždy unikne. Podle zásady \"aut dedere aut iudicare\", tedy „vydat nebo soudit“ (někdy také \"aut dedere aut punire\", „vydat nebo potrestat“), která je ve vnitrostátním trestním právu reflektována, pokud jde o vlastní státní příslušníky, v zásadě aktivní personality a v tzv. subsidiární zásadě univerzality, pokud jde o státní příslušníky cizí, je stát, který odmítl vydání, povinen věc předložit svým orgánům činným v trestním řízení a postupovat, jako by byl předmětný trestný čin spáchán v jeho jurisdikci, zejména pokud je k vydání jinak smluvně zavázán a nejde-li o extradiční trestný čin nebo jde o trestný čin podle práva dožádaného státu promlčený. Téhož cíle lze dosáhnout rovněž využitím institutu předání trestního řízení či předání výkonu rozsudku.\n\nZásada \"aut dedere aut iudicare\" byla podle názorů Huga Grotia součástí obyčejového mezinárodního práva, a každý stát byl podle ní povinen pachatele trestného činu, který uprchl na jeho území, i bez existence výslovného závazku založeného mezinárodní smlouvou vydat do státu, kde trestný čin spáchal, anebo jej sám potrestat. V dnešním pojetí však z mezinárodněprávního hlediska vydání na bezesmluvním základě není povinností státu.\n\nV České republice je zásada \"aut dedere aut iudicare\" v trestním právu hmotném vyjádřena v ustanoveních § 6 (zásada aktivní personality) a § 8 odst. 1 (subsidiární zásada univerzality) trestního zákoníku.\n\nVyžádání z ciziny je možné na základě zatýkacího rozkazu, pravomocného odsuzujícího rozsudku, kterým byl uložen nepodmíněný trest odnětí svobody, nebo jiného podobného rozhodnutí. Na jeho základě stát vyžadující zašle předepsaným způsobem (diplomatickou cestou nebo přímo mezi ústředními justičními orgány) žádost o vydání (extradiční žádost) příslušnému orgánu dožádaného státu, přičemž v závislosti na požadavcích aplikovatelné mezinárodní smlouvy či vnitrostátního práva dožádaného státu k extradiční žádosti případně přiloží další extradiční materiály (např. ověřené kopie podstatných důkazů, z nichž lze usuzovat, že vyžadovaná osoba trestnou činnosti, pro kterou je o její vydání žádáno, skutečně spáchala – předložením takových důkazů podmiňují vydání zejména státy Common Law, např. Spojené státy americké, Kanada či Nový Zéland). O extradiční žádosti následně v dožádaném státě probíhá tzv. extradiční řízení. Pokud dožádaný stát rozhodne o povolení vydání, eskortují vydávanou osobu do vyžádaného státu jeho policisté.\n\nV České republice je vyžádání z ciziny upraveno v ustanoveních § 383 a násl. trestního řádu.\n\nExtradiční řízení může být zahájeno buď tak, že vyžadující stát se např. cestou mezinárodní policejní spolupráce dozví, že se předmětná osoba nachází na území konkrétního cizího státu, a příslušný orgán vyžadujícího státu (zpravidla je jím ministerstvo spravedlnosti či generální prokuratura, může jím být však např. i diplomatické zastoupení tohoto státu v dožádaném státě), zašle příslušnému orgánu dožádaného státu (zpravidla je jím ministerstvo spravedlnosti či generální prokuratura) extradiční žádost, anebo tak, předmětná osoba je na základě zatýkacího rozkazu či jiného rozhodnutí se stejnými účinky vyhlášena do mezinárodního pátrání Interpolu, což může mít povahu žádosti o předběžnou vazbu, na jejímž základě je tato osoba v cizím státě v případě lokalizace zatčena – od okamžiku vzetí této osoby zatčení pak běží lhůta k zaslání extradiční žádosti a dalších extradičních materiálů příslušnému orgánu dožádaného státu. Délka této lhůty závisí na aplikovatelné smluvní úpravě či na vnitrostátním právu dožádané strany. O extradiční žádosti je pak rozhodnuto v extradičním řízení, které je upraveno právem dožádaného státu a které může mít několik fází (zejména předběžné šetření, v jehož rámci jsou shromažďovány nezbytné podklady pro rozhodnutí, zda jsou splněny právní podmínky vydání, řízení o přípustnosti vydání, v jehož rámci na základě shromážděných podkladů soud rozhodne, zda je vydání skutečně přípustné, a řízení o povolení vydání, kdy v případě, že bylo rozhodnuto, že vydání je přípustné, příslušný orgán (zpravidla je jím ministr spravedlnosti) rozhodne o povolení či nepovolení vydání; některé právní úpravy proti rozhodnutí o povolení vydání připouští různé opravné prostředky).\n\nV České republice je vydání do ciziny upraveno v ustanoveních § 391 a násl. trestního řádu. Každá extradiční žádost je nejprve podrobena předběžnému šetření, v jehož rámci státní zástupce krajského státního zastupitelství žádost přezkoumá, aby zjistil, jednak zda jsou splněny formální náležitosti, jednak zda je zapotřebí doplnit žádost dodatkovými informacemi či provést další šetření k některým konkrétním otázkám. Po provedení předběžného šetření státní zástupce podá příslušnému krajskému soudu návrh buď na vyslovení přípustnosti, nebo na vyslovení nepřípustnosti vydání. Pokud soud vysloví, že vydání je přípustné, předloží věc ministru spravedlnosti, který rozhodne, zda vydání povolí či nikoli. Pokud vydání není podle rozhodnutí soudu přípustné, nemůže ministr spravedlnosti o povolení vydání vůbec rozhodovat.\n\nNěkteré mezinárodní smlouvy a řada vnitrostátních právních úprav upravují možnost tzv. zkráceného vydávacího řízení, tj. zrychleného a méně formálního řízení, které proběhne v případě, že osoba, o jejíž vydání jde, vysloví se svým vydáním souhlas. Míra odstranění formalit je různá v závislosti na vnitrostátní právní úpravě – v některých státech odpadá pouze soudní fáze rozhodování o přípustnosti vydání, ale např. ve Švýcarsku se bez dalšího rozhodování přistoupí přímo k realizaci vydání; obdobnou úpravu přijala s účinností od 1. 1. 2009 i Česká republika (§ 398 trestního řádu ve znění zákona č. 457/2008 Sb.).\n\nPokud k vydání dojde, je vydaná osoba ve vyžadujícím státě po svém vydání chráněna tzv. zásadou speciality, podle které tato osoba nemůže být ve státě, kam byla vydána, stíhána či na ní vykonán trest pro jiné skutky, než pro které bylo dožádaným státem její vydání povoleno. Této ochrany osoba pozbývá ve dvou případech – buď může její stíhání i pro další skutky povolit stát, který ji vydal, anebo může k zániku této ochrany dojít, pokud je osoba propuštěna na svobodu a po určitou dobu měla možnost území státu, kterému byla vydána, opustit, a neučinila tak, anebo tak sice učinila, ale poté se na jeho území opět vrátila. Délka této ochranné lhůty je stanovena buď v příslušné mezinárodní smlouvě – např. podle čl. 14 odst. 1 písm. b) \"Evropské úmluvy o vydávání\" z 13. 12. 1957 (č. 549/1992 Sb.) činí 45 dnů – anebo ve vnitrostátním právu vyžadujícího státu.\n\nPokud je přítomnost osoby, o jejíž vydání jde, zapotřebí pro účely řízení či výkonu nepodmíněného trestu odnětí svobody v dožádaném státě, je možné současně s povolením vydání rozhodnout i o tom, že jeho realizace se odkládá do doby po skončení trestního řízení, resp. výkonu nepodmíněného trestu odnětí svobody.\n\nDalší variantou pak je tzv. dočasné předání, kdy po provedení nezbytných úkonů ve vyžadujícím státě musí být osoba vrácena zpět státu dožádanému – po odpadnutí důvodu odkladu realizace vydání je pak opět předána, tentokrát již definitivně, státu vyžadujícímu.\n\nŽádá-li o vydání téže osoby současně více států, je na dožádaném státu, aby rozhodl, které z žádostí vyhoví. Řídí se přitom kritérii stanovenými v aplikovatelných mezinárodních smlouvách nebo ve vlastní vnitrostátní právní úpravě. Často je takovým kritériem pořadí, ve kterém dožádaný stát jednotlivé extradiční žádosti obdržel, jakož i možnost dalšího vydání předmětné osoby z jednotlivých vyžadujících států (např. je-li předmětná osoba státním příslušníkem jednoho z vyžadujících států a tento vyžadující stát vlastní občany do druhého vyžadujícího státu nevydává, vydá dožádaný stát předmětnou osobu zpravidla druhému vyžadujícímu státu), závažnost trestných činů, pro které jednotlivé vyžadující státy o vydání předmětné osoby žádají, atp.\n\nV rámci Evropské unie je extradice upravena instrumenty III. pilíře. Sjednány byly dvě mnohostranné extradiční úmluvy – \"Úmluva o zjednodušeném vydávacím řízení mezi členskými státy Evropské unie\" z 10. 5. 1995 a \"Úmluva týkající se vydávání mezi členskými státy Evropské unie\" z 27. 9. 1996. V souvislosti se zavedením systému předávání na základě evropského zatýkacího rozkazu však již nejsou použitelné. Ustanovení o vydávání obsahuje rovněž Schengenská prováděcí úmluva, která je aplikovatelná rovněž ve vztahu k Norsku a Islandu.\n\nV reakci na události 11. 9. 2001 bylo přijato rámcové rozhodnutí Rady Evropské unie z 13. 6. 2002 o evropském zatýkacím rozkazu a o předávání mezi členskými státy Evropské unie (č. 2002/584/JHA; v Úř. věst. publikováno dne 18. 7. 2002 v částce L 190). Na základě tohoto rámcového rozhodnutí jsou členské státy Evropské unie povinny nahradit vydávání na základě mezinárodních smluv jednodušším systémem předávání (\"surrender\") na základě jednotných vnitrostátních právních předpisů, které k implementaci (resp. transpozici) tohoto rámcového rozhodnutí přijmou.\n\nPodobný systém má být zaveden mezi členskými státy Evropské unie a Norskem a Islandem, a to na základě Dohody mezi Evropskou unií a Islandskou republikou a Norským královstvím o postupu předávání mezi členskými státy Evropské unie a Islandem a Norskem z 28. 6. 2006 (v Úř. věst. publikována dne 21. 10. 2006 v částce L 292).\n\nNěkteré státy, jejichž právní kultury jsou si blízké, přijímají jednotné vnitrostátní právní předpisy, kterými formální extradiční řízení zjednodušují a omezují či odstraňují i některé důvody pro odmítnutí vydání. Před zavedením systému předávání na základě evropského zatýkacího rozkazu jednotné právní předpisy upravovaly vydávání mezi Velkou Británií a Irskem a mezi skandinávskými státy (přičemž systém vydávání mezi skandinávskými státy byl inspirací pro evropský zatýkací rozkaz). Od 1. 7. 2006 zavádí nové jednotné právní předpisy mezi skandinávskými státy (včetně Norska a Islandu) systém předávání na základě tzv. nordického zatýkacího rozkazu, který jde ve zjednodušení a zrychlení řízení ještě dále než evropský zatýkací rozkaz (zcela odstraněn důvod odmítnutí předání spočívající ve státní příslušnosti osoby, o jejíž předání jde, kratší lhůty pro řízení a pro realizaci předání osoby po rozhodnutí o předání atp.).\n\nNěkteré státy v praxi v případech, které považují za výjimečné a nepovažují-li za pravděpodobné, že by jejich extradiční žádosti bylo vyhověno, přistupují buď k nátlaku na stát, na jehož území se hledaná osoba nachází, aby ji tento stát vyhostil do státu „dožadujícího“, anebo dokonce tuto osobu ze státu, na jehož území se nachází, \"de facto\" unesou. Příkladem takového únosu je případ Adolfa Eichmanna, který byl unesen agenty izraelského Mosadu z Argentiny v roce 1960. V souvislosti s tzv. válkou proti terorismu přistupují k podobné praxi také Spojené státy americké (tzv. \"extraordinary rendition\") – spolupráce či strpění takových aktivit ze strany některých členských států Rady Evropy je kritizováno v tzv. Martyho zprávě. \"Extraordinary rendition\" však nebývá využívána pro účely trestního stíhání osoby nebo výkonu trestu odnětí svobody, ale k jejímu zajištění pro účely zpravodajského vytěžení.\n\nS vydáváním je funkčně spojen také průvoz. Pokud je při realizaci vydání zapotřebí převézt osobu územím třetího státu, je nezbytné tento třetí stát požádat o povolení průvozu. Průvoz pro účely extradice je zpravidla povolován za obdobných podmínek jako vydání, některé státy (např. Nizozemsko) však povolují průvoz za podmínek mírnějších a s méně formálními požadavky. Mezinárodní smlouvy často stanoví, že pro letecký průvoz bez plánovaného mezipřistání není zapotřebí žádat o povolení průvozu.\n\nPrůvoz územím České republiky povoluje Nejvyšší soud (§ 423 odst. 1 trestního řádu). Povolení průvozu osoby pro účely, které předpokládají zpětný průvoz po provedení úkonu v cizím státě, je současně i povolením pro tento zpětný průvoz. Povolení průvozu není třeba v případě letecké přepravy bez plánovaného přistání. Pokud k neplánovanému přistání dojde a nebyla doručena žádost cizího státu o povolení průvozu, osoba může být vzata do vazby až na 96 hodin. O vzetí osoby do vazby rozhodne Nejvyšší soud na návrh státního zástupce Nejvyššího státního zastupitelství. Obdobně se postupuje při průvozu osoby, která má být do jiného členského státu Evropské unie vydána z třetího státu anebo do třetího státu vydána z jiného členského státu Evropské unie.\n\n\n\n\n"}
{"id": "157574", "url": "https://cs.wikipedia.org/wiki?curid=157574", "title": "Patrick White", "text": "Patrick White\n\nPatrick Victor Martindale White (28. května 1912, Londýn, Spojené království – 30. září 1990, Sydney, Austrálie) byl australský spisovatel, básník a dramatik anglického původu, nositel Nobelovy ceny za literaturu za rok 1973.\n\nBěhem druhé světové války sloužil u letectva na Středním východě. Od roku 1948 žil v Austrálii. Přestože žil osaměle, finančně podporoval školy pro domorodce a veřejně se angažoval v podpoře ekologických aktivit.\n\nNa jeho románovou tvorbu měli vliv modernisté (Lawrence, Eliot, Joyce, Woolfová) a Jungova psychologie. Ve svých románech zachycoval boj člověka s drsnou australskou přírodou a důkladně se z různých hledisek zamýšlel nad životní filozofií moderního člověka.\n\n"}
{"id": "157584", "url": "https://cs.wikipedia.org/wiki?curid=157584", "title": "Pskov", "text": "Pskov\n\nPskov (, starší název Пльсковъ, \"Plskov\"; ; ) je město v Pskovské oblasti v západním Rusku, na řece Veliké. Má obyvatel.\n\nPskov je jedním z nejstarších ruských měst a je zmiňován již v Nestorově letopisu Pověst dávných let k roku 903. Dochovalo se zde velké množství církevních památek. V roce 1581 město obléhala polská armáda.\n\nV roce 2019 byla na seznam světového kulturního dědictví UNESCO zapsána skupina 10 chrámů pskovské architektonické školy.\n\n\nPskovem prochází v minulosti klíčová železniční trať z Petrohradu do Lotyšska (někdejší Petrohradsko-varšavská dráha). V Pskově zastavovaly rychlíky Petrohrad – Vilnius a Petrohrad – Riga, zrušené v roce 2015. Další trať vede ve směru Dno – Pskov – Pečory – Estonsko, kudy jezdí vlak Pskov - Moskva. Ve směru do Estonska ani Lotyšska není osobní doprava provozována. Městskou hromadnou dopravu zajišťuje několik autobusových linek.\n\n"}
{"id": "157586", "url": "https://cs.wikipedia.org/wiki?curid=157586", "title": "Franz Xaver Wolfgang Mozart", "text": "Franz Xaver Wolfgang Mozart\n\nFranz Xaver Wolfgang Mozart (26. července 1791, Vídeň – 29. července 1844, Karlovy Vary), též nazývaný Mozart syn, byl rakouský hudební skladatel a klavírista.\nNarodil se 26. července 1791 ve Vídni jako šesté dítě Wolfganga Amadea Mozarta, jen pět měsíců před otcovou smrtí. Jméno dostal podle otcova žáka a blízkého přítele Franze Xavera Süssmayra.\n\nZískal vynikající hudební vzdělání. Jeho učiteli byli takoví hudebníci jako Antonio Salieri a Johann Nepomuk Hummel. Stejně jako jeho otec začal komponovat již ve velmi raném věku. Svůj první klavírní koncert napsal již v roce 1805, kdy mu bylo 14 let. Jako hudebník se těšil uznání i přiměřenému úspěchu jak jako skladatel, tak i jako výkonný umělec. Sám se však značně podceňoval a neustále se srovnával se svým otcem.\n\nV roce 1808 se stal učitelem hudby v rodině hraběte Baworowskiho ve Lvově a od roku 1809 v rodině vysokého císařského úředníka von Janiszewského v Burštýně v Haliči, dnešní západní Ukrajině. Kromě pedagogické činnosti koncertoval ve větších městech Haliče a uváděl své vlastní a otcovy skladby.\n\nPo dvou letech v Burštýně se vrátil do Lvova. V letech 1826 až 1829 řídil Sbor sv. Cecilie, který se skládal z cca 400 amatérských zpěváků. Založil také Společnost sv. Cecilie, která se stala první hudební školou ve Lvově.\n\nV roce 1838 se vrátil zpět do Vídně a stal se kapelníkem Mozartea v Salzburgu. Nikdy se neoženil a neměl ani žádné potomky. Zemřel v Karlových Varech 29. července 1844, kde je také pohřben.\n\n\n"}
{"id": "157587", "url": "https://cs.wikipedia.org/wiki?curid=157587", "title": "Seznam týmů MLB podle účasti ve Světové sérii", "text": "Seznam týmů MLB podle účasti ve Světové sérii\n\nNásledující tabulka obsahuje seznam týmů Major League Baseball řazený podle počtu účastí týmu ve Světové sérii. U týmů je uváděno současné jméno (a to i v případech, kdy se účastnily Světové série pod jiným jménem).\n\nPo 115. Světové sérii v roce 2019:\n"}
{"id": "157588", "url": "https://cs.wikipedia.org/wiki?curid=157588", "title": "Lausanne", "text": "Lausanne\n\nLausanne ([\"lózan\"], ve francouzštině ženský rod, v češtině se používá jako nesklonné jméno středního rodu) je švýcarské město v západní frankofonní části země při severním břehu Ženevského jezera. Nachází se 50 km severovýchodně od Ženevy, je hlavním městem kantonu Vaud a okresu Lausanne. V roce 2015 zde žilo přes 135 000 obyvatel a město tak bylo čtvrtým největším v zemi.\n\nLausanne je hlavním sídlem Spolkového nejvyššího soudu (část soudu působí v Lucernu); sídlí zde Mezinárodní olympijský výbor, jím řízené a spravované Olympijské muzeum a univerzita UNIL. V roce 1923 zde byla podepsána Lausannská smlouva.\n\nAsi 78 % obyvatel hovoří francouzsky, 5 % německy a 4 % italsky. Přes 40 % obyvatel jsou cizinci, zejména Italové, Španělé, Portugalci, Turci a Asiaté.\n\nMísto bylo osídleno od neolitu. Keltové zde založili zemědělskou a řemeslnou osadu, kterou Římané dobyli a rozšířili v okrsku dnešní čtvrti \"La Cité\" o opevněné \"castrum\" a v údolí navazující regionální centrum řemeslnicko-obchodní, kde se zboží překládalo na lodi. Ve 3. století je obsadili germánští Alamani, od 3. do 6. století n.l. na jeho místě - v dnešní čtvrti Vidy - prosperovala galo-románská aglomerace. Pozůstatky kamenných staveb římské až galo-románské kamenné osady s templem, obdélnou bazilikou obestavěnou sloupy a se základy obytných staveb, jsou volně přístupné jako archeologický park mezi dálnicí a campingem, hlavní expozice je v přilehlém muzeu.\n\nV 6. století bylo město již křesťanské a na místě dnešního dómu postaven první biskupský kostel Panny Marie, připomínaný od roku 814 v písemných pramenech. Od 11. do 13. století zažilo město velký rozkvět, roku 1234 získalo městská práva a roku 1275 byla za přítomnosti císaře vysvěcena katedrála. Roku 1476 je obsadilo burgundské vojsko a po jeho porážce u Grandson je vyplundrovali Švýcaři.\n\nRoku 1536 město dobylo bernské vojsko, protestanté reformovali chrámy a biskupství na čas přesídlilo do Fribourgu. Roku 1537 byla založena vyšší církevní škola, později teologická akademie, z niž vznikla roku 1888 univerzita. Lausanne se však stalo poddanským městem a několikrát se pokusilo o vzpouru. Za Helvetské republiky (1798–1803) získalo samostatnost a stalo se hlavním městem nového kantonu. Během industrializace v 19. století zažilo opět velký rozvoj a roku 1856 bylo připojeno k železniční síti. Průmysl v 19. století postupně vytlačil tradiční vinařství a zemědělství, koncem 20. století jej zase vytlačily finance a služby.\n\nMěstský parlament má 100 členů, volených poměrným systémem. Výkonnou moc a správu obstarává sedmičlenná rada, volená většinově ve dvou kolech na 5 let. Každý radní vede jeden odbor radnice. Současnou koalici tvoří pět stran, nejsilnější jsou sociální demokraté.\n\nMěsto má hustou síť trolejí, tradiční páteř veřejné dopravy tvoří trolejbusy a autobusy. Tramvaj vzhledem k velkým výškovým rozdílům nikdy nebyla zavedena. Metro má tři trasy, zčásti je vedeno po povrchu nebo na visutých tratích, dvě linky jsou již plně automatizované, bez řidičů.\n\nHistorické město se dělí na \"La Cité\" s katedrálou a hradem, \"La Palud\", \"Le Bourg\", \"Saint-Laurent\" a \"Le Pont\".\n\n\n\n\nUNIL Université de Lausanne má 6 fakult, které tvoří moderní stavební komplex z 80. let 20. století. Tento kampus přiléhá k západní hranici města, s nímž je spojen linkou metra č. 1 (konečná Rennens - nádraží). Z někdejších venkovských hospodářských stavení byl zachován mlýn (\"Mouline\"), který dal jméno jedné ze stanic metra, sýpka adaptovaná na restauraci (\"Grange\") a část vesnice Dorigny, rovněž název stanice metra.\n\nVedle Mezinárodního olympijského výboru a muzea sídlí v Lausanne a blízkém okolí také mezinárodní federace mnoha různých sportů, například ledního hokeje, volejbalu, stolního tenisu, plavání, veslování, šermu, zápasu, sportovního létání a další. V blízkém Nyonu je sídlo UEFA.\n\nNejznámější sportovní klub je FC Lausanne-Sport.\n\n\n\n\n"}
{"id": "157589", "url": "https://cs.wikipedia.org/wiki?curid=157589", "title": "XMLHttpRequest", "text": "XMLHttpRequest\n\nXMLHttpRequest (XHR) je rozhraní umožňující webovým aplikacím komunikaci mezi serverem a klientem prostřednictvím protokolu HTTP. Nejčastěji je tento komunikační prostředek používán v interaktivních webových aplikacích založených na technologii AJAX umožňující změnu části obsahu stránky zobrazené v prohlížeči klienta bez nutnosti jejího opětovného kompletního načtení ze serveru.\n\nV současnosti W3C připravuje specifikaci XMLHttpRequest, která má sjednotit jeho chování mezi webovými prohlížeči.\n\n\n"}
{"id": "157596", "url": "https://cs.wikipedia.org/wiki?curid=157596", "title": "Archangelsk", "text": "Archangelsk\n\nArchangelsk (\"Архангельск\") je přístav, který se nachází na severu evropské části Ruska, a zároveň administrativní centrum Archangelské oblasti. Leží při ústí řeky Severní Dviny do Dvinského zálivu Bílého moře. Žije zde obyvatel. \n\nNejstarší zmínkou o místním osídlení je záznam z kroniky z r. 1419 o klášteru archanděla Michala, ležícím na pravém břehu Severní Dviny. Ovšem pověsti kladou vznik tohoto kláštera do 12. století. Anglický mořeplavec Richard Chancellor, který r. 1533 připlul do Severodvinsku, zaznamenal v místě dnešního Archangelska trhovou osadu. 4. března 1583 vydal car Ivan Hrozný příkaz k vybudování města, které pak bylo následujícího roku skutečně založeno.\nMěsto se úspěšně rozvíjelo a až do založení Petrohradu bylo nejdůležitějším ruským námořním přístavem. Ani poté však jeho rozvoj neustal. Dne 15. října 1917 vyplul z Archangelska první transport československých legionářů, směřující na lodi Kursk na francouzská bojiště první světové války. V letech 1916 až 2004 byla ve městě provozována nejsevernější tramvajová doprava na světě.\n\nVývoj počtu obyvatel města udává následující graf.\nArchangelsk je jedním z nejdůležitějších dopravních uzlů na severozápadě Ruska. Ve městě se nacházejí tři přístavy, dva námořní a jeden říční, jejichž výkon byl v r. 2010 4,5 mil. t. Ve městě končí \"Severní železnice\", která ho spojuje s ruskou železniční sítí, a jsou zde čtyři nádraží. Jediným silničním spojením je federální silnice M8 \"Cholmogory\", která vede z Moskvy.\n\nVeřejná městská doprava je provozována autobusy.\nNedaleko města se nacházejí dvě civilní letiště: větší Talagi (IATA: ARH, ICAO: ULAA), menší Vaskovo (ICAO: ULAH) a vojenská letecká základna Lachta. 180 km jižně od Archangelska se nachází kosmodrom Pleseck.\n\n"}
{"id": "157598", "url": "https://cs.wikipedia.org/wiki?curid=157598", "title": "Vydání", "text": "Vydání\n\nVydání znamená:\n"}
{"id": "157603", "url": "https://cs.wikipedia.org/wiki?curid=157603", "title": "Kotek", "text": "Kotek\n\nKotek může být:\n\n\n\n"}
{"id": "157606", "url": "https://cs.wikipedia.org/wiki?curid=157606", "title": "Milan Hlavsa", "text": "Milan Hlavsa\n\nMilan „Mejla“ Hlavsa (6. března 1951 Praha – 5. ledna 2001 Praha) byl český hudebník – baskytarista a zpěvák, spoluzakladatel skupiny The Plastic People of the Universe. Hrál i s dalšími skupinami, např. DG 307, Půlnoc, Garáž, Fiction.\n\nMilan Hlavsa vyrůstal na pražském Břevnově. V mládí založil se svými kamarády několik nevýznamných kapel, které neměly dlouhého trvání. Na baskytaru začal hrát při založení své první kapely, a to proto, že byl z kytaristů nejhorší. V 60. letech byl Hlavsa krátce hospitalizován v psychiatrické léčebně, poté, co se demonstrativně podřezal ; tato příhoda mu\npozději umožnila vyhnout se základní vojenské službě.\n\nKoncem 60. let se seznámil s psychedelickým rockem, především s hudbou skupiny Velvet Underground. Poté, co se v roce 1968 rozpadla jedna z jeho kapel, rozhodl se spolu se svým bývalým spolužákem, kytaristou Jiřím Števichem, založit novou skupinu, která by hrála psychedelický rock s ohni na jevišti. Skupinu nakonec založili v září 1968. Členy byli též zpěvák a klarinetista Michal Jernek a bubeník Josef Brabec. Skupina dostala název \"The Plastic People of the Universe\", a Hlavsa v ní působil jako skladatel hudby, zpěvák a baskytarista. Skupina hrála ze začátku písně zahraničních kapel (Velvet Underground, The Fugs, Rolling Stones, The Doors aj.), později začala hrát i vlastní tvorbu. K naprosté většině písní napsal hudbu Hlavsa, texty pocházely nejčastěji z pera básníka a filozofa Egona Bondyho, který pocházel z beatnické generace a je jedním z nejznámějších československých tvůrců tohoto hnutí. Později se jako textaři prosadili také Vratislav Brabenec a Ivan Martin Jirous. Kapela se v 70. letech odmítla podrobit požadavkům představitelů moci na úpravu repertoáru a zkrácení vlasů, čímž se čím dál více dostávala s vládnoucím režimem do konfliktu.\nV roce 1973 založil spolu s básníkem a prozaikem Pavlem Zajíčkem experimentální hudební skupinu \"DG 307\". Po několika letech ji ale opustil, aby se mohl koncentrovat pouze na \"Plastic People\". Skupina pokračovala v existenci i bez Hlavsy.\nV roce 1973 byl Hlavsa podmíněně odsouzen za napadení opilce, který obtěžoval jeho tehdejší přítelkyni. V roce 1975 se Hlavsa oženil s Janou Němcovou, dcerou filosofa Jiřího Němce, narodil se jim syn Štěpán a dcera Magdalena.\n\nV sedmdesátých letech byl celý undergroundový svět tehdejším režimem perzekuován, což vyvrcholilo v roce 1976 tzv. \"Procesem s českým undergroundem\", při němž bylo několik hudebníků odsouzeno k nepodmíněným trestům odnětí svobody. Hlavsa byl šest měsíců ve vazbě, odsouzen však nebyl. Poté byl opakovaně terčem policejního šikanování. Podepsal Chartu 77, ale jeho podpis nebyl přijat, neboť byl v době podpisu trestně stíhán. Od roku 1975 byl sledován Státní bezpečností (StB), v roce 1987 byl registrován jako agent Státní bezpečnosti, krycí jméno \"Kytarista\".\n\nV roce 1988 se vinou vnitřních sporů \"Plastic People\" rozešli. Poté hrál v kapelách Garáž a Echt!. Založil také hudební skupinu \"Půlnoc\" (kam přešlo jádro původních Plastiků) a po jejím rozpadu \"Fiction\". Po listopadu 1989, kdy se z exilu vrátil Pavel Zajíček, se Hlavsa vrátil k DG 307 a od roku 1997 i k PPU. Při příležitosti setkání dvou prezidentů v americkém Bílém domě – Václava Havla a Billa Clintona – si zahrál společně s Lou Reedem. S Janem Vozárym se věnoval i úpravám klasických hitů PPU (1997, Magická noc). V roce 1999 vydal své sólové album Šílenství.\n\nVěnoval se i filmové tvorbě, zahrál si ve filmu Kanárek (1999), k němuž složil a nahrál hudbu, a ve filmu Válka barev. Na začátku roku 2000 se pustil spolu s PPU do přípravy nového alba. V dubnu mu však lékaři našli zhoubný nádor na plicích. Činnost kapely byla tedy přerušena a podstoupil operaci. Na podzim se však jeho stav zhoršil a 5. ledna 2001 Milan Mejla Hlavsa zemřel.\n\nPoslední rozloučení s Hlavsou se konalo 11. ledna v kostele Svatého Jakuba staršího na Zbraslavi a zúčastnily se ho stovky lidí z řad široké veřejnosti, uměleckého i politického světa. Na pohřbu promluvil Ivan Martin Jirous. 28. února měl v Divadle Archa premiéru film \"The Plastic People Of The Universe\".\n\n6. a 7. března zahráli Plastic People poprvé bez Hlavsy – na koncertu \"Když je dnes člověku 50\", uspořádaném k uctění Hlavsovy památky u příležitosti Hlavsových narozenin. Poté bylo vydáno 2CD Milan Hlavsa – \"Než je dnes člověku 50 – Poslední dekáda\", obsahující z poloviny výběr Hlavsových nahrávek z let 1988–1998; druhý disk je záznamem koncertu z 6. března (kromě PPU ještě Garage, Velvet Underground Revival, DG 307). Plastic People, Garáž i DG 307 koncertují i po Hlavsově smrti.\n\n\n\n\n\ns Jitkou Charvátovou, Dušanem a Janem Vozáryovými a Jiřím Březinou\n\n\n\n\n"}
{"id": "157608", "url": "https://cs.wikipedia.org/wiki?curid=157608", "title": "Jakutsk", "text": "Jakutsk\n\nJakutsk (, jakutsky Дьокуускай) je město v Rusku, které se nachází ve východní Sibiři, je hlavním městem republiky Sacha (neboli Jakutska) a přístavem na řece Leně. Žije zde obyvatel.\n\nJakutsk je nejlidnatější město v severovýchodní části Ruska, významné centrum vědy a kultury. Podle počtu obyvatel je na pátém místě mezi městy Dálněvýchodního federálního okruhu (po Vladivostoku, Chabarovsku, Ulan-Ude a Čitě).\n\nMěsto se nachází v údolí Tujmaada (rusky Туймаада) na levém břehu řeky Leny v jejím středním toku. Leží na sever od 60. rovnoběžky severní šířky, což během léta způsobuje dlouhé období tzv. „bílých nocí“ a naopak v zimě trvá světlá část dne pouze 3–4 hodiny, konkrétně v prosinci. S rozlohou 122 km² je Jakutsk největší město ležící na permafrostu (oblast věčně zmrzlé půdy); kvůli podloží stojí většina budov na ocelových a betonových pilotech. \n\nJakutsk leží v rovinaté krajině v údolí řeky Leny (údolí Tujmaada). Na území města se nachází mnoho lužních a říčních jezer, z nichž největší jsou jezero Sajsary, Taloje, Teplé jezero, Chatyng-Jurjach a Sergeljach. Jezera mají písčitý břeh a jejich mělčiny jsou porostlé rákosem. Při vstupu do údolí Tujmaada vybíhá z levého břehu řeky Leny útes do výšky přibližně 100 metrů, pokrytý stepní vegetací. Pokud se na útvar díváme ze strany města, podobá se útes horskému vrcholu, ale ve skutečnosti jde o vršek kopcovité roviny pokryté borovicemi a listnatými stromy tajgy, která se tyčí nad údolím Leny. Jedním z bočních výběžků útesu je hora Čočur Muran (rusky Чочур Муран).\n\nCentrální část Jakutsku je od koryta řeky Leny oddělena širokou travnatou rovinou zvanou Zelená louka, která bývá v období povodní často zaplavená. Pouze jedno rameno Leny dosahuje až k říčnímu přístavu Jakutsku, tzv. Městské rameno, které bylo po dostavění městské hráze v 60. letech přeměněno na přístavní zátoku neboli kanál. V důsledku nánosů říčního písku se však zátoka stává rok od roku mělčí, a aby mohly lodě zátokou proplouvat, musí se dno pravidelně prohlubovat s pomocí podvodních bagrů.\n\nPodnebí města je silně kontinentální, subarktické.\n\nPodnebí je kontinentální s malým úhrnem srážek v průběhu roku. Zima je v Jakutsku tuhá, průměrná lednová teplota je kolem −40 °C, někdy mohou mrazy dosahovat až 60 °C pod nulou (naposledy byly tyto hodnoty naměřeny 2. ledna 1951); Jakutsk má nejstudenější zimu ze všech velkoměst na světě. Zima trvá od října do dubna včetně, jaro a podzim bývají velmi krátké. V období od prosince do března nedochází prakticky k žádným oblevám. Dokonce byl zaznamenán případ sněžení v měsíci červnu.\n\nNa rozdíl od zimy je pro léto i navzdory jeho proměnlivému rázu charakteristické malé množství srážek a často extrémně vysoké teploty. Vedra mohou dosahovat až +40 °C, což jsou velmi vysoké hodnoty pro město ležící v této severní části polokoule. Průměrná červencová teplota dosahuje 18,6 °C. Roční amplituda (rozdíl mezi minimální a maximální teplotou vzduchu) v Jakutsku je jednou z největších na planetě a převyšuje 100 °C. Její hodnota se blíží roční amplitudě sibiřských „pólů chladu“ – vesnici Ojmjakonu (rusky Оймякон) a městu Verchojansku (rusky Верхоя́нск), které se rovněž nachází v republice Sacha.\n\nJakutsk leží v Jakutském časovém pásmu. Časový posun oproti UTC je +9.00. Co se týče moskevského času, má časové pásmo konstantní posun +6 hodin a v Rusku je označováno jako MSK +6.\n\n25. září 1632 založil ruský důstojník Petr Ivanovič Beketov se svým oddílem kozáků Jakutskou pevnost během výpravy po povodí řeky Leny na jejím pravém břehu, asi 70 km po proudu od místa současné polohy města v zemi borogonských Jakutů. Od samého počátku byla posádka pevnosti početná, čítala okolo 300 kozáků. V roce 1634 čelila pevnost obléhání Jakutských kmenů. V roce 1635 dostali místní kozáci právo nazývat se jakutskými kozáky. V roce 1638 se pevnost stala centrem nově vytvořeného Jakutského vojvodství. V letech 1642–1643 byla osada přestěhována na současné místo – do údolí Tuymaada.\n\nOsada byla přejmenována na Jakutsk v roce 1643. Od roku 1708 byl Jakutsk jako vojenské, administrativní a obchodní centrum oblasti podél řeky Leny podřízen sibiřské gubernii. V roce 1822 se z Jakutsku stává krajské město a od roku 1851 získává Jakutsko (dnešní republika Sacha) status právně nezávislé oblasti s centrem v Jakutsku.\n\nNebývalý rozmach zaznamenal Jakutsk za vlády gubernátora Ivana. I. Krafta (1907–1913). Ve městě vybudoval elektrárnu, telefonní ústřednu, otevřel muzeum. Současně byla také založena kancelář Císařské geografické společnosti.\n\nZa druhé světové války byl Jakutsk sídlem správy vzdušné trasy ALSIB (Aljaška-Sibiř), tzv. „Severní cesty“ mezi USA a SSSR, po které byla z USA dovážena letadla v rámci dohody o pomoci Sovětskému svazu formou vojenských dodávek – Zákon o půjčce a pronájmu (anglicky Lend and Lease Act).\n\nV letech 1922–1991 byl Jakutsk hlavním městem Jakutské ASSR (Jakutská autonomní sovětská socialistická republika). V roce 1956 zde byla založena univerzita. Od roku 1991 je hlavním městem republiky Sacha (Jakutska).\n\nK 1. lednu 2015 byl Jakutsk podle počtu obyvatel z 1114 měst Ruské federace na 67. místě.\n\nV Jakutsku k roku 2017 žilo 308 000. Městský úřad eviduje 295 600 obyvatel, což představuje přibližně 30 % populace celé republiky Sacha. Podle zveřejněných dat z posledního sčítání lidu vzrostla populace Jakutsku mezi dvěma sčítáními (v r. 2002 a 2010) o 20,1 %.\n\nOd devadesátých let 20. století probíhá migrace venkovského obyvatelstva ze všech krajů republiky do Jakutsku. Od devadesátých let až do současnosti je pozorován odliv rusky mluvící populace. Od přelomu nového tisíciletí probíhá také migrace přistěhovalců ze Střední Asie, Kavkazu a Číny. Počet obyvatel Jakutsku rychle vzrůstá v důsledku přirozeného přírůstku a migrace. Vyvstává však problém se zabezpečením dostupného bydlení, mateřských škol, základních škol a nemocnic pro nové obyvatele města.\n\nJakutsk je mnohonárodnostní město. Většinu obyvatelstva tvoří Jakuti (Sacha) – 141 tisíc obyv. a Rusové – 113 tisíc obyv. Dále zde žijí Burjati, Ukrajinci, Baškirové, Tataři, Čečenci, Oseti, Kirgizové, Poláci, Litevci, Dagestánci, Evenkové, Uzbeci, Tádžikové, Arméni, Moldavané, Číňané, Korejci a další.\n\nPřestože je Jakutsk administrativním a kulturním centrem regionu, nemá příliš rozvinutý žádný průmysl. Hlavní průmyslová odvětví jsou zaměřena na podporu životaschopnosti města. Více než polovina (53,3 %) připadá na tepelně energetickou výrobu, 17,7 % tvoří potravinářský průmysl, 11,1 % pak dobývání a zpracování diamantů, 4,3 % stavební průmysl, 3,2 % kovovýroba.\n\nJakutsk je největším centrem obchodu a podnikání v republice, podnikání tvoří základ ekonomiky města. Přibližně 60 % pracujících občanů a také velké množství nelegálních přistěhovalců z ostatních regionů republiky a dalších zemí (Střední Asie, Kavkazu, Číny) je zaměstnáno ve sféře obchodu a služeb. Ve městě se nachází několik trhů (městský, stavební, automobilový trh), nákupních center, velkoobchodních a maloobchodních skladů, celá řada obchodů a stánků. Z oblasti komerčních služeb jsou ve městě rozšířené autoservisy, kavárny, malé hotýlky, kadeřnictví, soukromé kliniky, prádelny, opravny elektroniky, realitní kanceláře, stavebních a dopravní firmy.\n\n„Staré město“ je čtvrť v centru města, jde o historický a architektonický komplex, v němž se nachází budovy připomínající vzhled starého Jakutsku. Většinu budov, ať už síť nákupních center „Kružalo“ (rusky «Кружало»), budovu Rusko-asijské banky, Jakutský městský kostel či věž pevnosti, založil Peter Beketov a jeho nástupci. Převážná část dřevěných budov tohoto komplexu jsou kopie vyhořelých, zničených nebo zdemolovaných budov z dřívějších dob. Například věž pevnosti, která je památníkem ruské dřevěné obranné architektury a symbolem Jakutsku ve znaku města, se dlouhou dobu nacházela v Jakutském regionálním muzeu (Sdružené muzeum historie a kultury severních národů E. M. Jaroslavského), avšak v srpnu roku 2002 vyhořela v důsledku nevydařeného dětského pokusu o kanadský žert. Věž byla o dva roky později zrekonstruována s pomocí dochovaných nákresů.\n\nZájem veřejnosti vyvolává také šachta Šergina, výzkumná šachta z 19. století s hloubkou více než 100 metrů.\n\n\n\n"}
{"id": "157610", "url": "https://cs.wikipedia.org/wiki?curid=157610", "title": "Dead Letters", "text": "Dead Letters\n\nDead Letters je řadové album skupiny The Rasmus z roku 2003, v USA a v Austrálii vyšlo v roce 2004.\n\n\n"}
{"id": "157612", "url": "https://cs.wikipedia.org/wiki?curid=157612", "title": "Bitva u ostrova Kolombangara", "text": "Bitva u ostrova Kolombangara\n\nBitva u ostrova Kolombangara byla jednou z námořních bitev druhé světové války v Pacifiku mezi japonským a americkým námořnictvem. Odehrála se v noci 12.-13. července 1943 u pobřeží ostrova Kolombangara v Šalomounových ostrovech.\n\nPoté co se Američané vylodili na ostrovech Nová Georgia a Rendova se Japonci rozhodli obnovit Tokijské expresy pro zásobování svých jednotek. Po dvou Američany neobjevených (5. a 7. července) a jednom objeveném (6. července - bitva v zálivu Kula) vyplul 12. července další Tokijský expres s posilami do Vily. Velením byl pověřen kontradmirál Šundži Izaki a skupina byla složena z lehkého křižníku \"Džincú\", torpédoborců \"Mikazuki\", \"Jukikaze\", \"Hamakaze\", \"Kijonami\", \"Júgure\" a transportních torpédoborců \"Sacuki\", \"Minazuki\", \"Júnagi\" a \"Macukaze\".\n\nU ostrova Kolombangara hlídkovala skupina TG 36.1 pod velením kontradmirála Ainswortha, která se s Tokijským expresem utkala už 6. července a ztratila lehký křižník USS \"Helena\". TG 36.1 byla složena z lehkých křižníků USS \"Honolulu\", USS \"St. Luis\", HMNZS \"Leander\" (nahradil \"Helenu\") a torpédoborců USS \"Nicholas\", USS \"O’Bannon\", USS \"Taylor\", USS \"Jenkins\", USS \"Radford\", USS \"Ralph Talbot\", USS \"Buchanan\", USS \"Maury\", USS \"Woodworth\" a USS \"Gwin\".\n\nZatím co japonské transportní torpédoborce nerušeně vylodily všech 1200 mužů ve Vile, jejich krycí skupina se utkala se skupinou kontradmirála Ainswortha. Japonci v bitvě ztratili lehký křižník \"Džincú\" s téměř celou posádkou, včetně kontradmirála Isakiho, po dvou zásazích torpéd a Američané torpédoborec \"Gwin\". Dále byly na americké straně poškozeny torpédy lehké křižníky \"Honolulu\", \"St. Luis\" a \"Leander\" a vzájemné srážce i torpédoborce \"Buchanan\" a \"Woodworth\". Všechny poškozené lodě dopluly na Espiritu Santo, avšak \"Honolulu\" a \"St. Luis\" byly mimo službu několik měsíců. \"Leander\" byl opravován rok a do aktivní služby už se nevrátil.\n\n"}
{"id": "157613", "url": "https://cs.wikipedia.org/wiki?curid=157613", "title": "Příjezd vlaku do stanice La Ciotat", "text": "Příjezd vlaku do stanice La Ciotat\n\nPříjezd vlaku do stanice La Ciotat (ve francouzském originále L'Arrivée d'un train en gare de La Ciotat) je jeden z prvních filmů distribuovaných bratry Lumièrovými. Byl natočen v roce 1895 a poprvé promítán v 6. ledna 1896 v Paříži. Padesátisekundový němý film zobrazuje příjezd vlaku do stanice ve francouzském přímořském městě La Ciotat. Jako většina tehdejších filmů bratří Lumièrových se i Příjezd vlaku skládá jen z jednoho záběru z každodenního života.\n\n"}
{"id": "157617", "url": "https://cs.wikipedia.org/wiki?curid=157617", "title": "Kolektivní chování", "text": "Kolektivní chování\n\nSociologové a psychologové, zabývající se sociálními agregáty, zjistili, že člověk se ve větším kolektivu (např. v davu) chová jinak než by se choval individuálně. Vykazuje kolektivní chování. Může se tak dopustit těžkých zločinů jako např. lynčování, a to i přes to, že jednotlivci prošli úspěšnou socializací.\n\nTeorií chování v davu je mnoho, mezi dvě nejvýznamnější patří psychologie davu Gustava le Bona a teorie deindividuace Philipa Zimbarda.\n\nGustave Le Bon v knize Psychologie davu už v roce 1895 popsal, že člověk v davu se chová zcela jinak, než jak by se choval jako jednotlivec. Hovoří o „zákonu mentální jednoty“, kdy se členové davu neřídí vlastním svědomím, ale dělají to, co ostatní. O davu hovoří jako o iracionálním uskupení řídícím se primitivními impulsy. Jeho charakteristika byla ve své době velice široce přijímána, dnes je však vnímána jako něco překonaného, protože nebyly nalezeny dostačující empirické důkazy a tato teorie nevysvětluje všechny aspekty chování davu.\n\nKoncem 60. let přišel Philip Zimbardo s teorií, že lidé v davu či skupině zažívají stav deindividuace, tj. neřídí se vlastním svědomím a úsudkem, ale hrají v davu či skupině určitou roli, které se přizpůsobují a jednají často agresivněji a krutěji, než jak by jednali jako jednotlivci. Pokud jsou lidé deindivuduovaní, snižuje se jejich schopnost racionálního uvažování. Pro podložení svých myšlenek prováděl pokusy s elektrickými šoky, kdy požádal náhodně vybrané studenty, kteří byli oblečeni do kabátů a na hlavě měli kápi, která jim zakrývala obličej, aby dávali elektrické šoky. Zároveň měl ještě jednu kontrolní skupinu, která měla své civilní oblečení. Když obě skupiny mezi sebou porovnal, tak zjistil, že skupina převlečených dávala takřka dvakrát silnější elektrické šoky oproti kontrolní skupině. Zimbardo byl za tento výzkum kritizován, protože hábity, do kterých byli studenti převlečeni, se nápadně podobaly oblečení rasistických organizací (Ku Klux Klan).\n\nPro potvrzení hypotézy, že na intenzitu elektrických šoků má vliv to, do jaké role výzkumník své objekty situuje, provedli v roce 1979 Johnson a Downing obdobný pokus jako Zimbardo, akorát přidali ještě skupinku oblečenou jako zdravotní sestřičky. Výsledek byl, že skupina sestřiček dávala mnohem slabší elektrické impulzy než obě další skupiny. Jejich závěr tedy zněl, že lidé reagují spíše než na deindividuaci jako takovou na roli, která je jim v rámci skupiny přisouzena, nebo dle indicií které odečítají z okolí (tzv. situational cues).\n\nO rozpracování teorie deindividuace se koncem 70. let zasloužil Diener. Říká, že deindividuace se objevuje tehdy, uvědomují-li si lidé sebe sama méně (např.: při sportovních utkáních, protože se plně věnují sledování utkání, tento stav podporuje např. i alkohol; v angličtině tzv. self-awareness) a mohou tak méně své reakce kontrolovat. Jednají pak impulzivněji a mají menší zábrany. Důsledky deindividuace, které popsal, jsou následující:\n\nDnes se ví, že k porozumění chování davu nestačí tyto teorie, ale musí se v potaz brát širší sociální kontext a spouštěcí podněty.\n\n"}
{"id": "157618", "url": "https://cs.wikipedia.org/wiki?curid=157618", "title": "Podbělka", "text": "Podbělka\n\nPodbělka (německy \"Lattichberg\") je hora v Podbělském hřbetu pohoří Králický Sněžník. Nadmořská výška je 1307 m. Vrchol je v současnosti na hranici Pardubického kraje a Olomouckého kraje. Od severněji položeného vrcholu Sušina je vrchol oddělen hřbítkem se třemi mělkými sedly. Západní svahy hory jsou velmi strmé. Místy zde uvidíme imisní holiny i kamenná moře. V dolních částech západních svahů jsou vložky mramorů a nachází se zde Patzeltova jeskyně. Směrem k jihu pokračuje hřeben k vrcholům Slamník a Chlum. Východní svahy jsou mírnější.\n\nZe západních svahů hory odtéká voda do přítoků Moravy, např. Kamenitý potok, Poniklec a další bezejmenné, z východních svahů odtéká hlavně do potoků Malá Morava a Prudký potok. Prudký potok je přítokem Krupé, která se dále vlévá do Morava; Malá Morava je také levostranný přítok Moravy.\n\nVrcholové partie hory (asi nad 1100 m) jsou porostlé převážně horskými třtinovými smrčinami. Na vrcholu už je les dosti zakrslý, protože se blíží k horní hranici lesa, kterou však hora nepřesahuje. V okolí vrcholu hory jsou i nelesní vrchoviště a kolem nich rašelinné smrčiny. V nižších polohách jsou potenciální přirozenou vegetací horské acidofilní bučiny, jednalo by se o smíšené lesy s dominancí buku lesního, smrku ztepilého a jedle bělokoré. Na mramorech to jsou potom květnaté bučiny. V současnosti jsou ale často přeměněny na kulturní smrčiny. Na svazích hory jsou místy imisní holiny.\n\nPřímo na vrcholu se nachází již jen základ vrcholového lanovkového stožáru z roku 1937, kdy sem byla pardubickým 1. železničním plukem kvůli dodávkám materiálu pro výstavbu opevnění vybudována nákladní lanovka ze Skleného. Základ je zarostlý trávou a těžko se hledá. Kousek jihovýchodně od vrcholu je chata Babuše, další podobná lovecká chata se nachází západně od vrcholu.\n\nOblast vrcholu hory je součástí NPR Králický Sněžník a EVL Králický Sněžník, ale leží už mimo Ptačí oblast Králický Sněžník.\n\n"}
{"id": "157620", "url": "https://cs.wikipedia.org/wiki?curid=157620", "title": "Konipas", "text": "Konipas\n\nKonipas je český název ptáků rodu \"Motacilla\", \"Dendronanthus\" a \"Tmetothylacus\" z čeledi konipasovitých. V Česku žijí tři druhy: konipas bílý, konipas horský, konipas luční, vzácně zalétává druh čtvrtý – konipas citronový.\n\n\n"}
{"id": "157624", "url": "https://cs.wikipedia.org/wiki?curid=157624", "title": "Kaťuša (raketomet)", "text": "Kaťuša (raketomet)\n\nKaťuša je typ raketového dělostřelectva vyráběný a nasazený Sovětským svazem za druhé světové války. \n\nLafetované raketomety tohoto typu odpalovaly výbušniny do cílové oblasti rychleji než běžné dělostřelecké zbraně, ale s nižší přesností a vyžadovaly delší čas na opětovné nabití. Ve srovnání s polními děly jsou zranitené, ale levné, snadno se vyrábějí a jsou použitelné na jakémkoli podvozku. Druhoválečné Kaťuše, první sovětské masově vyráběné samohybné dělostřelecké zbraně, byly obvykle montovány na podvozku obyčejných náklaďáků. Tato mobilita dala Kaťuším a dalším samohybným dělostřeleckým prostředkům jednu výhodu: schopnost velké palby najednou a poté se stáhnout před odvetnou dělostřeleckou palbou.\n\nMezi druhoválečné Kaťuše patřily raketomety BM-13, lehký BM-8 a těžký BM-31.\n\nVývoj raket začal v Sovětském svazu již na přelomu 20. a 30. let 20. století. Roku 1933 byl ustanoven Reaktivní vědeckovýzkumný ústav, jehož úkolem bylo vojenské využití raketových střel. Na Kaťuše pracovali inženýři Georgij E. Langemak, Vladimir Artemiev, Boris Petropavlovskij, Jurij Pobedonoscev a další pod Langemakovým vedením. V roce 1937 byl Langemak uvězněn, mučen, odsouzen v zinscenovaném procesu a popraven.\n\nV prosinci 1937 byly jako první operačně zavedeny letecké rakety RS-82 a bojově nasazeny u letounů I-15 a I-16 u Chalchyn Golu. O rok později byly zavedeny těžší \"RS-132\", které měly dostřel 7 100 m. Z leteckých raket pak byly pro raketové polní dělostřelectvo odvozeny pozemní střely M-13 Kaťuša (ráže 132 mm, dostřel 8,5 km) a mohutnější nadkaliberní \"M-31 Váňuša\" (ráže 300 mm, dostřel 2,8 km). \n\nV průběhu války však byly používány i jiné typy, např. \"M-8\" (ráže 82 mm, dostřel 5,5 km) , či \"M-20\" (ráže 132 mm, dostřel 5 km)\nV květnu 1939 bylo připraveno na zkoušky odpalovací zařízení, kterým byl 24-násobný raketomet na podvozku nákladního automobilu ZIS 6.\n\nPozději se začala vyrábět zdokonalená verze pod označením \"M-132\" nebo \"MU-\"2 s 8 kolejnicovými rampami pro redukovaný počet 16 střel. Dalšími verzemi byla odpalovací zařízení pro 36 a dokonce i 48 raket. Jako podvozku bylo použito sovětských nákladních automobilů ZIS 5 a ZIS 6. Později se začaly používat automobily dodané z USA (Ford-Marmon, Chevrolet, Studebaker US6). Raketomety „Kaťuša“ byly umísťovány i na podvozcích lehkých tanků (T-40, T-60) a pásových traktorů (STZ-5). Po druhé světové válce byly montovány na podvozky sovětských nákladních automobilů ZIS-151 a ZIL-157.\n\nPrvních sedm raketometů bylo nasazeno do boje 14. července 1941 u města Rudnja. Pokusná baterie zařízení BM-13 na podvozcích automobilů ZIS-6 vypáila salvu reaktivních střel na jednotky německé 5. pěchotní divize. Zde poprvé Němci uslyšeli typický skřípavý hvízdot odpálených Kaťuší, kterým později začali říkat „Stalinovy varhany“ (\"Stalinorgel\"). 16. července 1941 vystřelila pokusná baterie salvu reaktivních střel na železniční uzel a křižovatku v Orši. Salva způsobila Němcům těžké ztráty a silný požár, který hořel několik dní.\n\nPřestože na začátku bojů na východní frontě fungovala jen 1 baterie těchto raketometů už za rok bylo na frontě 216 oddílů vyzbrojených \"gardovými minomety\", jak se kaťuše oficiálně nazývaly. Koncem roku 1944 již Rudá armáda disponovala více než 10 000 raketomety Kaťuša.\n\nZ raketometů BM 13-16 se stala obávaná zbraň. Spolu s tankem T-34 se stala jednou z nejpoužívanějších sovětských motorizovaných zbraní. Salvový princip pak udělal z nepřesnosti raket jejich výhodu. Velký rozptyl umožnil salvě raket vypálené jedním směrem pokrýt značný cílový prostor smrští střepin, která ničila vše živé. Raketomety „Kaťuša“ se staly jedním ze symbolů Velké vlastenecké války.\n\nRakety z raketometů BM-13 ničily veškerou živou sílu i vojenskou techniku, včetně většiny německých tanků. Naopak těžší německé stroje jako Pzkpfw V Panther a Pzkpfw VI Tiger dokázaly raketám odolat. Skoro dvě třetiny Kaťuší byly v bitvách zničeny. Bylo to zejména proto, že neměly žádnou pasivní ochranu, která z nich dělala lehké cíle i pro nepřátelské letectvo.\n\n\n"}
{"id": "157627", "url": "https://cs.wikipedia.org/wiki?curid=157627", "title": "Lidová kultura", "text": "Lidová kultura\n\nLidová kultura je široce diskutovaný pojem, který bývá nejčastěji definován zbytkově v kontrastu k elitní kultuře (resp. také oficiální kultuře, vyšší kultuře apod.). Pak je jako lidová kultura pojímána kultura neelitních vrstev. Tato nejednoznačná definice je dána jen volnou ohraničeností pojmů lid a kultura a proto také obvykle studie zabývající se lidovou kulturou mohou zpracovávat širokou paletu témat.\n\nPojem lidová kultura bývá často kritizován, protože naznačuje neexistující homogenitu kulturních projevů lidových (tj. neelitních) vrstev. Proto někteří badatelé preferují užití pojmu „lidové kultury“ (množné číslo) nebo „kultury lidových vrstev“. Nepřesně se někdy, spíše ve starším bádání lidová kultura ztotožňovala s orální kulturou.\n\nLidová kultura je chápána nejen jako diversifikovaná regionálně, ale také sociálně. Obvykle se tedy v předindustriální společnosti studuje na venkově zvlášť kultura rolníků, řemeslníků, resp. pastevců, kteří tvoří v rámci venkovského organismu zvláštní okrajovou skupinu. Ve městech se studium věnuje kultuře řemeslníků ještě s ohledem na jejich rozčlenění do cechů. Vedle těchto sociálních skupin existují zvláštní studie zaměřené na tzv. okrajové skupiny (kati, zloději, vojáci, námořníci, kozáci apod.). I v rámci těchto profesních uskupení pak musí být zohledněn věk, pohlaví, sociální a materiální podmínky, náboženské vyznání a vzdělání. Úplně zvlášť je pak studována kultura etnických menšin (cikáni, Židé, moriskové apod.).\n\nLidová kultura se postupem času stala předmětem bádání několika sobě příbuzných sociálních oborů: folkloristiky, historiografie (především kulturní dějiny a historická antropologie), dějin umění, sociologie, literární vědy a sociální antropologie. Počátky zájmu o lidovou kulturu jako předmět vědeckého poznání se kladou do pokročilého 18. století, kdy se z řad elitních vrstev rekrutovala řada romantiků – sběratelů, kteří sbírali lidové písně, pohádky, příběhy, básně atd. Tento zájem vznikl ne náhodou v souvislosti ze vznikem nacionalismu a jako reakce na klasicistní důraz na rozum a rozumovost a také v romantickém hledání exotiky. Zásadní práce v této oblasti vznikly v Německu, kde působili především J. G. Herder, bratři Jacob a Wilhelm Grimmové. Ve Skotsku sesbíral množství místních písní Sir Walter Scott. Ve slovanském prostředí jsou nejvýznamnější Vuk Stefanovič Karadžič pro Srbsko, Kirsha Danilov pro Rusko. V českém prostředí se sběrem projevů lidové kultury zabýval František Ladislav Čelakovský nebo Božena Němcová.\n\nI přes velký význam pro moderní výzkum lidové kultury, v té době vlivem industrializace procházející výraznými změnami, je obecně uznáváno, že je nutné k těmto pracím přistupovat kriticky, protože většina z badatelů tyto sesbírané materiály upravovala, cenzurovala, resp. kompletovala podle svých představ nebo očekávání předpokládaných čtenářů. U některých z těchto prací se dokonce hovoří o úmyslné falzifikaci (např. Ossian od Jamese Macpersona) i když je sporné, jestli si autoři uvědomovali, že vytvářejí v podstatě kompletně nové dílo.\n\nLidová kultura se v souvislosti s obecným sociálním a ekonomickým vývojem stala předmětem zájmů historiků ve větším měřítku až v 70. letech 20. století. Od té doby vzniklo množství zásadních prací, které se zabývali především lidovou kulturou raného novověku, tj. v období zhruba 1500–1800, resp. pak lidovou kulturou v období industrializace. Období raného novověku je pro studium obzvlášť vhodné, protože v této době rozšiřující se knihtisk pomohl zaznamenat množství projevů, prvků a motivů lidové orální kultury. Vzhledem k charakteru pramenné základny vzniklo jen omezené množství historiografických prací zabývajících se lidovou kulturou ve středověku (nejvýznamněji Jacques Le Goff).\n\nVelké změny v evropské lidové kultuře docházely v letech 1500 až 1800. Do kultury se velmi odráželo ekonomické, sociální a politické změny. Jeden z velkých důvodů bylo více než zdvojnásobení počtu obyvatel Evropy. Lidé z venkova se museli přemístit do měst. Kromě urbanizace došlo i k hospodářským změnám, jenž lze označit jako obchodní revoluce. Evropa a okolní svět začal spolu velmi obchodovat. Revoluce měla za následek i změnu komunikace – lodě přibyly, silnice se zlepšily. Začal více fungovat městských trh. Měnili se ceny, zejména potravin, což v důsledku mnohdy bohatým pomáhalo být bohatší a chudým ještě chudší.\n\nPřesto existuje tvrzení, že hospodářská revoluce má za následek zlatý věk tradiční lidové kultury, ale to jen do doby, než byla zničena průmyslem a obchodem. Vše vedlo k novému standardu pohodlí. Venkovská společnost začíná mít nové postavení, to co dříve měli vyrobené doma, nyní mohli a měli koupené. To se podepisovala na materiální kultuře. Další faktor, který přispěl ke změně hmotné kultury, máme díky změně způsobu produkce. Díky trhu docházelo k regionální specializaci na některé druhy výrobků.\n\nTrh zvýšil poptávku a ta zapříčinila, že se výrobky standardizovaly. To, co vylo dříve vyráběno doma, bylo nyní nahrazeno výrobkům strojově vyráběným. To vše ničilo místní hmotnou kulturu. K těmto změnám, alespoň v 16. století docházelo hlavně na západě. Východ byl těchto změn ještě nějakou dobu ušetřen.\n\nNejen hmotná kultura byla zasažena ale i sféra zábavy. Začíná být více formálně organizovaný. Např. v Anglii dochází ke komercionalizaci volného času. Cirkus byl nejznámější komercionalizací lidové kultury. V 18. století se objeví i profesionální boxeři či zápasníci s býky. Tím pádem se i mění a vzniká nový lidový hrdina, jakožto sportovec. Spontánní a zúčastněné formy zábavy se posunuly a proměnily do komerciálních a organizovaných podívaných. Z největší pravděpodobností, města se obohatila lidovou kulturou, ale venkov se ochudil. Každopádně než došlo ke zničení lidové kultury, dostala šanci dostat se na vrchol.\n\nVyvíjející a měnící se vztah těchto dvou kultur je významným prvkem v dějinách bádání. Existuje několik proti sobě stojících hypotéz a teorií o tomto vztahu a jeho vývoji. Tradičně se asi od počátků 20. století vycházelo z hypotézy, že v předindustriálním období většina kulturních vlivů měla sestupnou tendenci, tj. že nové kulturní prvky vznikaly v rámci elitní kultury a přebírali je členové nižších vrstev ve snaze posílit svůj sociální status. S nástupem industrializace a poté v 19. a 20. století se již tato jednoznačná interpretace nepředpokládá, protože obě složky kultury se navzájem ovlivňovaly a ovlivňují mnohem složitějším způsobem. Na základě inspirace lidovou tvorbou vznikala zásadní díla elitní kultury už v 18. a 19. století. Jako příklad může posloužit Goethův Faust, díla Lessingova, Schillerova (Vilém Tell), Puškinova, poezie Sándora Petöfiho nebo Mendelssohnova hudba (předehra Fingalovy jeskyně).\n\nV 70. letech 20. století Peter Burke publikoval práci, která přednesla odlišnou teorii, podle které si byla elitní a lidová kultura v období před 16. stoletím mnohem bližší a k rozdělení tradice došlo až vlivem reformace a katolické reakce na reformační snahy. Proti ní stojí studie Roberta Muchembleda, který zastává názor, že lidová kultura byla pod vlivem reformace v období 1500 až 1800 výrazně ovlivněna a následně změněna elitní kulturou.\n\n\n"}
{"id": "157628", "url": "https://cs.wikipedia.org/wiki?curid=157628", "title": "Slamník", "text": "Slamník\n\nSlovo slamník má více významů:\n\n"}
{"id": "157636", "url": "https://cs.wikipedia.org/wiki?curid=157636", "title": "Giovanni Giustiniani", "text": "Giovanni Giustiniani\n\nGiovanni Giustiniani Longo († červen 1453) byl slavný janovský kapitán a žoldnéř považovaný za jednoho z nejstatečnějších a nejvýkonnějších válečníků své doby. \n\nV roce 1453 Giustiiani vystavěl na vlastní náklady jednotku o síle 700 mužů, s níž se vydal na pomoc Konstantinopoli ohrožované Turky. Byzantský císař Konstantinos XI. Palailogos jej jmenoval velitelem obrany. \n\nGiustiniani velel obraně až do 29. května, kdy byl v průběhu boje na hradbách zraněn a opustil své stanoviště. Prameny se velice liší v popisu charakteru i závažnosti jeho zranění, podle některých byl jen lehce zraněn na paži a zbaběle utekl, podle jiných byl těžce zraněn na hrudníku nebo do břicha a byl odnesen proti své vůli nebo v bezvědomí. Zraněn měl být dělovou koulí nebo šipkou z kuše. Každopádně ať už se to stalo jakkoliv, ztráta velmi schopného a ctěného velitele demoralizovala jeho vojáky a vedla ke zhroucení obrany hradeb. Když krátce poté padl v boji císař Konstantinos, obrana města se zcela zhroutila. \n\nOdpůrci a konkurenti Giustinianiho šířili poté po světě zprávu, že je díky svému zbabělému útěku vinen pádem Konstantinopole. Giustinianiho jeho muži odvezli na galéře z města (ani zde není jasné, zda si přál odjet, nebo byl odvezen v bezvědomí), počátkem června ale zemřel na následky svých zranění.\n\n"}
{"id": "157639", "url": "https://cs.wikipedia.org/wiki?curid=157639", "title": "Vladimír Nekuda", "text": "Vladimír Nekuda\n\nVladimír Nekuda (23. května 1927 Vícenice – 10. května 2006 Brno) byl český archeolog věnující se slovanské a středověké archeologii a specializující se na problematiku zaniklých středověkých vsí. Pod jeho vedením byly prozkoumány zaniklé vesnice Mstěnice u Hrotovic a Pfaffenschlag, věnoval se i problematice slovanského osídlení Berlína (výzkum na lokalitě Berlin-Spandau). Dlouhodobě redigoval sborník Archaeologia Historica a předsedal brněnské Muzejní a vlastivědné společnosti (dříve Muzejní spolek).\n\n\n"}
{"id": "157641", "url": "https://cs.wikipedia.org/wiki?curid=157641", "title": "Pasivní součástka", "text": "Pasivní součástka\n\nPasivní součástka je součástka,která se v obvodu nechová jako zdroj. Terminologie vychází ze zpracování signálu, kde existují pasivní součástky a aktivní součástky, přičemž pasivními prochází pouze signál, zatímco aktivní dostávají signál a napájení; z fyzikálního hlediska není mezi signálem a napájením rozdíl.\n\nPasivní součástky jsou například:\n\nPasivní filtr je filtr složený pouze z pasivních součástek.\n\nJakýkoliv elektronický systém (např. mobilní telefon, televizní přijímač nebo kamera aj.) obsahuje několik integrovaných obvodů a množství pasivních součástek. Samotné integrované obvody mají pasivní části.\n"}
{"id": "157643", "url": "https://cs.wikipedia.org/wiki?curid=157643", "title": "Slamník (Králický Sněžník)", "text": "Slamník (Králický Sněžník)\n\nSlamník je hora v Podbělském hřbetu pohoří Králický Sněžník, nad horním koncem obce Dolní Morava, vrchol leží už v Pardubickém kraji, ale blízko hranice s Olomouckým krajem. Alternativní název je Sviní hora (německy se hora jmenuje \"Sauberg\"). Nadmořská výška je 1232 m n. m. Na sever až severovýchod od vrcholu pokračuje hřeben k vrcholu Podbělka, na jih se hřbet mírně snižuje k vrcholu Chlum. Západní svahy hory jsou velmi strmé. V dolních částech západních svahů jsou vložky mramorů a nachází se zde i lom na mramor. Z vrcholu vede sjezdovka Vyhlídková, patřící pod lyžařské středisko Dolní Morava, která se v přibližně 1110 m u chaty Slamněnka rozděluje na dvě. Východní svahy jsou o něco mírnější.\n\nZe svahů hory odtéká voda do přítoků Moravy, např. Kamenitý potok, Mlýnský potok, Malá Morava a dalších bezejmenných.\n\nVrcholové partie hory (asi nad 1100 m) jsou porostlé převážně horskými třtinovými smrčinami. V nižších polohách jsou potenciální přirozenou vegetací horské acidofilní bučiny, jednalo by se o smíšené lesy s dominancí buku lesního, smrku ztepilého a jedle bělokoré. Na mramorech to jsou potom květnaté bučiny. V současnosti jsou ale často přeměněny na kulturní smrčiny. Vrchol hory je v současnosti odlesněn a také na svazích svazích hory jsou místy rozsáhlé imisní holiny, najdeme zde však i primární bezlesí, kamenná moře.\n\nPřímo na vrcholu žádné stavby nejsou, v horní částech sjezdovek jsou nějaké doprovodné stavby a také menší bouda a samozřejmě vleky.\n\nOblast vrcholu hory byla do roku 2013 součástí národní přírodní rezervace Králický Sněžník. Nicméně stále je součástí evropsky významné lokality Králický Sněžník. Vrchol leží i mimo ptačí oblast Králický Sněžník.\n\n"}
{"id": "157644", "url": "https://cs.wikipedia.org/wiki?curid=157644", "title": "Józef Unrug", "text": "Józef Unrug\n\nJózef Unrug, také \"Joseph von Unruh\" (7. října 1884, Brandenburg an der Havel – 28. února 1973, Lailly-en-Val, Francie) byl polský viceadmirál, který za druhé světové války vedl evakuaci polského loďstva do britských přístavů a poté řídil obranu Helské kosy.\n\nNarodil se v roce 1884 v Brandenburgu do germanizované rodiny původem z Polska. Jeho otec byl generálmajor. Po dokončení gymnázia v Dráždanech navštěvoval námořní školu. V roce 1907 vstoupil do německého námořnictva. Za první světové války sloužil jako velící důstojník na ponorce. Po získání nezávislosti Polska vstoupil do polské armády. Později se stal velitelem ponorkové flotily. Roku 1933 byl povýšen na kontradmirála. Zemřel ve Francii v roce 1973.\n"}
{"id": "157645", "url": "https://cs.wikipedia.org/wiki?curid=157645", "title": "Venuše (mytologie)", "text": "Venuše (mytologie)\n\nVenuše ( Venus) je římská bohyně smyslnosti, krásy a lásky. Později byla ztotožňována s řeckou bohyní Afroditou. V římské mytologii představovala Venuše zrozená z pěny matku Aenea, bájného zakladatele římského národa. Tato postava z římské (zároveň i z řecké) mytologie inspirovala velkou řadu umělců. V současnosti je bohyně Venuše uctívána v rámci římského rekonstrukcionalismu.\n\nŘímská bohyně krásy a lásky Venuše - její původ je odvozován od staroitalské bohyně jara a oživení přírody. Na její proměnu v bohyni lásky a krásy měl nejspíše vliv řecký kult Afrodíty provozovaný v jižní Itálii. Jak přesně došlo k proměně z bohyně jara a přírody na bohyni lásky, to nebylo jasné ani samotným Římanům. V otázce původu Afrodíty nebyly řecké mýty jednotné, za to původ římské Venuše je deklarován jednoznačně: jejím otcem je bůh nebe Caelus. Caelus - řecký Úranos (vládce nad světem po prvotním Chaosu) - byl převzat Římany od Řeků. Podle Římanů byl Caelus synem boha Aethera - podle Řeků byl Úranos synem matky země Gaie, ta jej porodila sama ze sebe, tedy bez otce. Římané Caela pokládali za otce nejen bohyně Venuše, ale i boha Saturn ( řeckého Krona).\nŘecká bohyně Afrodíta, kterou si Římané přisvojili a nazvali ji Venuše, má původ v maloasijském náboženství a pochází pravděpodobně ze syrskofoinické bohyně Astarty. Astarta je odvozována od asyrsko-babylonské bohyně lásky Ištar. Řekové ji převzali už v nejstarších dobách. Do Řecka pronikla asi přes ostrovy Krétu a Kythéru, kde byl její kult nejsilnější. Byli jí zasvěceny myrta, růže, jablko, mák, holubice, delfín, vlaštovka a lípa. Své bohyni postavili Řekové velkolepé chrámy nejen na Knidu, Pafu, Korinthu, Alabandě, Kóu, ale i jinde. Z řeckých osad se pak kult Afrodíty rozšířil do Říma, kde byla ztotožněna se staroitalskou bohyní jara, a jako Venuše uctívána podobně jako v Řecku Afrodíta.\n\nObzvláštní úctě se Venuše těšila za vlády Caesara a Augusta. Pocházeli z rodu Juliů a ti odvozovali svůj původ od Venuše. Podle pověsti byl zakladatelem tohoto rodu Iulus neboli Ascanius. Ascanius měl být synem vůdce trojských přistěhovalů do Itálie Aenea a vnukem bohyně Venuše a dardanského krále Anchísa. Venuše měla na Juliově fóru v Římě svůj chrám. Ten jí dal vystavět Caesar roku 48 př. n. l. jako Venuši Roditelce. Několik sloupů se z něj dochovalo dodnes. Poblíž Kolosea měla společný chrám s bohyní Romou. Tento společný chrám, dvojchrám, tedy vlastně dva chrámy pod společnou střechou byl největším chrámem na území antického Říma. Jeho míry byly: 110 m x 53 m. Tento svatostánek nechal vystavět císař Hadriánus, jenž ho v roce 121 n.l. osobně vysvětil. Do jeho pozůstatků je zčásti vestavěn chrám Santa Francesca Romana ze 12. století.\n\n\n\n"}
{"id": "157646", "url": "https://cs.wikipedia.org/wiki?curid=157646", "title": "Auguste a Louis Lumièrové", "text": "Auguste a Louis Lumièrové\n\nBratři Lumièrové, Auguste Marie Louis Nicholas (19. října 1862, Besançon, Francie – 10. dubna 1954, Lyon) a Louis Jean (5. října 1864, Besançon, Francie – 6. června 1948, Bandol), patřili mezi první filmové tvůrce.\n\nLumièrové experimentovali s filmováním v letech 1891–1894, kdy například asistovali Edisonovi. Své první neveřejné filmové představení uskutečnili 22. března 1895. Veřejně představili své filmy 28. prosince 1895, v pařížském Grand Café. Toto historické představení bylo zahájeno promítáním jejich prvního filmu, 45 sekund dlouhého \"Sortie de l'usine Lumière à Lyon\" (\"Dělníci odcházející z Lumièrovy továrny\"), který v roce 1894 natočil Léon Bouly pomocí kinematografu patentovaného rok předtím. Jejich filmy můžeme označit jako \"shoty\" (z angličtiny slovo shot znamená snímek, záběr), protože nepracovali s velikostí záběrů ani se střihem. Jejich snímky byly z počátku pouze fotografií, na níž je zaznamenán pohyb.\n\nKinematograf bylo víceúčelové zařízení, které umožňovalo natáčet, kopírovat a promítat filmy. U jeho zrodu stáli právě bratři Lumièrové.\n\nPřestože Max a Emil Skladanowští již o měsíc dříve (1. listopadu 1895 v Berlíně) uskutečnili promítání pro platící diváky, filmová historie udává jako první filmové představení právě promítání v Grand Café. Bratři Skladanowští totiž nepromítali pohyblivý film, ale pouze sadu diapozitivů s nepohyblivými obrázky.\n\nBratři Lumiérové považovali kinematografii pouze za technický vynález. Brali ji za hotovou věc, která se již nebude nijak vyvíjet. Na prvním veřejném promítání se byl podívat také Georges Méliès, který v kinematografii odhalil nové možnosti. Zatímco Lumiérové točili spíše dokumenty, které ukazují skutečnost, Méliès využil svých divadelních a kouzelnických zkušeností a vnesl do kinematografie efekty, filmové triky a hraný děj.\n\nBratři Lumièrové v roce 1903 patentovali autochrom (autochrome Lumière znamená automaticky barevný). Jedná se o raný proces barevné fotografie, který byl komerčně vyráběný v letech 1907 až 1935. V této době byl nejrozšířenějším procesem barevné fotografie.\n\nAutochrom je, podobně jako dnešní diapozitiv, barevná průsvitka. Skleněná deska je pokrytá barevnou mozaikou mikroskopických zrnek bramborového škrobu obarvených na oranžovou, zelenou a modrou barvu překrytých černobílou panchromatickou emulzí. Při expozici potom světlo proniká různobarevnými zrnky a po vyvolání do pozitivu tak vznikne barevný obraz. Černobílý obraz na emulzi totiž pozorujeme přes stejné barevné filtry, jako když byla exponována.\n\nPůvodní autochromy se vyráběly potažením skleněné desky (většinou 13 × 18 cm) včelím voskem, do kterého se nalepila na jemno prosátá a obarvená zrníčka škrobu. U pozdějších desek byla navíc zrníčka zploštěna pomocí přístroje, který jehlou kroužil po desce a vytvořil tlak několika tun na centimetr čtvereční. Zabránilo se tím rozkladu světla plastickými zrníčky a zvýšil jas výsledného obrazu. Na tuto vrstvu byly strojem naneseny saze ucpávající mezery mezi zrníčky, které byly zakryty další vrstvou včelího vosku (šelaku), který chránil barevnou mozaiku. Po zaschnutí laku byla nanesena emulze.\n\nPůvodní patent však popisuje proces trochu jinak: zrníčka jsou popisována jako červená, modrá a žlutá a místo sazí se zmiňují dvě vrstvy barevných zrníček, takže zrníčka vytvoří také oranžové, fialové a zelené filtry.\n\nAutochromy překvapí krásným (i když ne úplně reálným) barevným pojetím a velkou stálostí. Mezi jeho hlavní nevýhody však patřila nízká citlivost, velké výrobní náklady, nereálné podání modré barvy a nemožnost kopírovat vzniklý obraz (každý autochrom je originálem).\n\nV jednom období byl Louis Lumière také prezidentem francouzské fotografické společnosti Société française de photographie.\n\nAparáty bratrům Lumièrovým stavěl technik a vynálezce Jules Carpentier.\n\n"}
{"id": "157649", "url": "https://cs.wikipedia.org/wiki?curid=157649", "title": "Sviní hora", "text": "Sviní hora\n\nSviní hora (německy \"Sauberg\") je název dvou hor v pohoří Králický Sněžník:\n\n\nJižně od obce Breitenbrunn/Erzgebirge v Krušných horách je také hora \"Sauberg\" s nadmořskou výškou 797 metrů.\n"}
{"id": "157655", "url": "https://cs.wikipedia.org/wiki?curid=157655", "title": "Onda", "text": "Onda\n\nOnda také zvaná Strelnaja nebo Šuovini ( , nebo ) je řeka v Karelské republice v Rusku. Je 197 km dlouhá. Povodí má rozlohu 4080 km².\n\nOdtéká z Uglozera na východním okraji Západokarelské vysočiny. Protéká přes celou řadu jezer, z nichž nejvýznamnější je Ondozero. Ústí zleva do Bělomořsko-baltského kanálu.\n\nZdroj vody je smíšený s převahou sněhového. Průměrný roční průtok vody u Ondské hydroelektrárny činí 142 m³/s.\n\nŘeka je splavná. Do Ondské přehrady, která vznikla za hrází stejnojmenné hydroelektrárny přitéká přes Majgubský kanál voda z Vygozera.\n"}
{"id": "157658", "url": "https://cs.wikipedia.org/wiki?curid=157658", "title": "Bitva v zálivu Vella", "text": "Bitva v zálivu Vella\n\nBitva v zálivu Vella byla jednou z námořních bitev druhé světové války v Pacifiku mezi japonským a americkým námořnictvem. Odehrála se v noci ze 6. na 7. srpna 1943 mezi ostrovy Kolombangara a Vella Lavella v Šalomounových ostrovech.\n\nPo vítězství v bitvě u ostrova Kolombangara a dalších třech úspěšných Tokijských expresech (19. července, 22. července a 1. srpna) vyplul 6. srpna 1943 další Tokijský expres s 850 muži a 50 tunami zásob ke Kolombangaře. Velením byl pověřen kapitán Kadžú Sugiura a skupina byla složena z torpédoborců \"Hagikaze\", \"Araši\", \"Šigure\" a \"Kawakaze\".\n\nTento konvoj však byl zpozorován hlídkovým letadlem a proto proti němu večer 6. srpna vyrazila skupina TG 31.2 pod velením kapitána Fredericka Moosbruggera složená z torpédoborců \"Dunlap\", \"Craven\", \"Maury\", \"Lang\", \"Sterett\" a \"Stack\".\n\nV 23:33 zachytily Moosbruggerovy torpédoborce radarový kontakt. Po lekci v nočním boji, kterou Američané utrpěli v bitvě u Tassafarongy se Moosbrugger místo dělostřelecké palby rozhodl použít torpédový útok. Dříve, než si Japonci všimli amerických lodí, byly torpédoborce \"Hagikaze\", \"Araši\" a \"Kawakaze\" zasaženy torpédy a začaly se potápět. Torpédoborci \"Šigure\" se podařilo uniknout a bezpečně doplul do Rabaulu. S potopenými japonskými torpédoborci se potopilo také více než  200 námořníků. Jen asi 300 mužů dokázalo doplavat na ostrov Vella Lavella odkud byli později dopraveni na Kolombangaru. Američané neutrpěli žádnou ztrátu.\n\n"}
{"id": "157667", "url": "https://cs.wikipedia.org/wiki?curid=157667", "title": "David Macek", "text": "David Macek\n\nDavid Macek (* 9. července 1976 Brno) je český politik, sociolog a psychoterapeut. V letech 2006–2010 byl místopředsedou KDU-ČSL. Na podzim 2015 oznámil svůj odchod z KDU-ČSL, do podzimních krajských voleb 2016 v Jihomoravském kraji pak nastoupil na kandidátce TOP 09 a Žít Brno.\n\nVystudoval sociologii, sociální práci a sociální politiku na Masarykově univerzitě v Brně (v roce 2000 získal titul Mgr.) a následně teologii manželství a rodiny na Papežské lateránské univerzitě v Římě (titul M.A.). Od roku 2010 učí na Fakultě sociálních studií MU předmět křesťanství a politika, v roce 2011 přednášel na Papežské lateránské univerzitě jako hostující profesor.\n\nPracoval v několika neziskových organizacích v České republice, Německu a Velké Británii. Byl ošetřovatelem umírajících, poštovním doručovatelem, asistentem děkana fakulty, sociálním poradcem v nejchudší čtvrti města, asistentem senátora, poradcem ministra, ředitelem poradců ministra. Má za sebou řadu zahraničních školení, stáží a vystoupení (Brusel, Štrasburk, Paříž, Madrid, Santiago de Compostela, Milano, Budapešť, Berlín, Rimini). Účastnil se práce týmu „Pokoj a dobro“, který vydal úvod ke Kompendiu sociální nauky církve. Mluví italsky a anglicky, domluví se francouzsky a německy.\n\nByl místopředsedou Mladých křesťanských demokratů. Vedl krajskou zahraniční komisi – přivezl z Rakouska projekt Rodinných pasů, prohloubil vztahy s Lichtenštejnskem.\n\nDvakrát byl zvolen místopředsedou KDU-ČSL (2006 a 2009), třikrát (2004, 2008 a 2012) zastupitelem Jihomoravského kraje. Od roku 2007 varoval před znovuzvolením Václava Klause prezidentem republiky a vystupoval proti jeho zahraničně-politickým postojům. V roce 2008 se zastal práva nenarozených na život a otevřel veřejnou debatu na toto téma. V zápase o charakter KDU-ČSL mezi lety 2006 - 2009 tvrdě oponoval Miroslavu Kalouskovi, požadoval Kalouskovu demisi za jeho souhlas s dalším rozšířením hazardu.\n\nV roce 2010 rezignoval na místopředsednický post ve straně. Zdůvodnil to očekávanému narození druhého dítěte a snaze o větší věnování se svým nejbližším v rodině a církvi. Ponechal si ale místo v jihomoravském zastupitelstvu i kandidaturu do Poslanecké sněmovny. Dne 3. září 2010 byl zvolen členem Rady Jihomoravského kraje. Do jeho kompetence patřila oblast územního plánování.\n\nPřed krajskými volbami v roce 2012 se ucházel o funkci lídra KDU-ČSL na jižní Moravě, v souboji se Stanislavem Juránkem však na krajské konferenci prohrál poměrem 36:113. V samotných krajských volbách v Jihomoravském kraji v roce 2012 kandidoval za KDU-ČSL na jedenáctém místě kandidátky, získal celkem 3 625 preferenčních hlasů a byl zvolen jako druhý v pořadí kandidátky KDU-ČSL. Na ustavujícím zasedání zastupitelstva Jihomoravského kraje 23. listopadu 2012 byl zvolen předsedou výboru pro regionální rozvoj.\n\nBěhem celostátního sjezdu KDU-ČSL v Olomouci v červnu 2013 bylo delegáty sjezdu schváleno, že ve volbách do Evropského parlamentu v roce 2014 bude kandidovat za KDU-ČSL na 4. místě její kandidátky. Nakonec ale z kandidátky odstoupil.\n\nV listopadu 2015 oznámil po necelých 19 letech svůj odchod z KDU-ČSL. K tomuto kroku se rozhodl poté, co nedostal předběžnou nominaci na krajský sněm 20. listopadu, kde lidovci vybírali kandidáty do krajských voleb v roce 2016. Svůj krok zdůvodnil mj. tím, že v poslední době čelil ve straně sílící kritice a izolaci kvůli svým postojům, jako byla například podpora evropské integrace, budování přátelských vztahů s lidmi jiných kultur a vyznání.\nZároveň uvedl, že se v krajských volbách v roce 2016 kandidovat nechystá. Změnil však názor a v krajských volbách v roce 2016 kandidoval v Jihomoravském kraji za koalici TOP 09 s podporou starostů a Žít Brno, ale neuspěl.\n\nV roce 2016 se podílel na založení Nadace DRFG, která se zaměřuje především na podporu finanční gramotnosti, festivalu Meeting Brno a činnosti církví.V nadaci, jejímž mottem je výrok papeže Františka \"Všechno začíná setkáním\", působí jako výkonný ředitel a věnuje se krom jiného navazování parterství se zahraničními osobnostmi a institucemi. Symbolem nadace jsou deštníky, kterými začala v roce 2016 zdobit brněnskou ulici Českou (v roce 2017 v barvách italské trikolóry na oslavu prohlubujících se česko-italských vztahů).\n\nOd roku 2016 je také viceprezidentem multižánrového festivalu Meeting Brno, který rozvíjí odkaz brněnského Roku smíření 2015. Vznik festivalu podnítil díky inspiraci italským Meetingem Rimini, kterého se pravidelně účastní, doprovází na něj delegace z ČR a vystupuje v souvislosti s ním v českých a italských médiích.\n\nPůsobí v Pracovní skupině pro sociální otázky České biskupské konference.\n\nJe rozvedený a civilně znovu sezdaný, z prvního manželství, má dvě děti, ze druhého tři.\n\nZařazen mezi české osobnosti roku 2015 ultralevicovým Deníkem Referendum.\n\n"}
{"id": "157678", "url": "https://cs.wikipedia.org/wiki?curid=157678", "title": "Boston Celtics", "text": "Boston Celtics\n\nBoston Celtics je basketbalový tým hrající severoamerickou ligu National Basketball Association. Patří do Atlantické divize Východní konference NBA. Byl založen roku 1946.\n\nJednou z největších hvězd, která kdy prošla tímto klubem, je Larry Bird, který oblékal dres Bostonu v letech 1979–1992.\n\nZa svou historii dokázali Celtics celkem dvacetkrát vyhrát play-off své konference, z toho sedmnáctkrát následně i finále celé NBA:\n\nV letech 2003–2005 byl hráčem týmu český basketbalista Jiří Welsch.\n\n!Celkem || 3221 || 2257 || 58,8 || ||\n!Play-off || 335 || 253 || 57,0 || colspan=2 | 17 vítězství\n"}
{"id": "157679", "url": "https://cs.wikipedia.org/wiki?curid=157679", "title": "Vraník (hradiště)", "text": "Vraník (hradiště)\n\nVraník je raně středověké hradiště na návrší nad jedním z velkých meandrů řeky Sázavy. Od roku 1958 je chráněno jako kulturní památka.\n\nHradiště naproti stejnojmenné osadě bylo obývané už v době pravěku. Podle archeologických nálezů získaných povrchovými sběry je zřejmé, že místo bylo využíváno k osídlení v pozdní době bronzové a době halštatské. Raně středověké hradiště bylo osídleno v devátém a první polovině desátého století.\n\nPatrné stopy opevnění vymezují areál hradiště o rozloze přibližně sedmi hektarů. Přirozenou ochranu poskytovaly strmé svahy, které prudce klesají do údolí Sázavy a do bočních roklí s menšími potoky. Zbývající stranu chránil příkop a hradba, z níž se dochoval narušený obloukovitý val vysoký až tři metry a v patě asi 6,5 metru široký. Čelo valu tvořila zeď z nasuho kladených kamennů, za ních se nacházela dřevohlitá konstrukce. Hradba zanikla požárem a ve valu se dochovaly bloky spálené hlíny a uhlíky po spáleném dřevu. Z vnitřního opevnění se dochovaly pouze v podobě mezí a terénních hran.\n"}
{"id": "157680", "url": "https://cs.wikipedia.org/wiki?curid=157680", "title": "Brooklyn Nets", "text": "Brooklyn Nets\n\nBrooklyn Nets je basketbalový tým hrající severoamerickou ligu National Basketball Association. Patří do Atlantické divize Východní konference NBA.\n\nKlub byl založen roku 1967 a hrál v té době ligu American Basketball Association. V rámci spojení ABA a NBA přešli Nets v roce 1976 do NBA. Tým postupně hrál pod následujícími jmény:\n\nZa svou historii dokázali Nets dvakrát vyhrát play-off své konference (2002 a 2003, ale ani jednou následnou finálovou sérii NBA).\n\n!Celkem || 1734 || 2242 || 43,6 || ||\n!Play-off || 99 || 111 || 47,1 ||colspan=\"2\" align=center | 0 Vítězství (2 vítězství v ABA)\n"}
{"id": "157684", "url": "https://cs.wikipedia.org/wiki?curid=157684", "title": "New York Knicks", "text": "New York Knicks\n\nNew York Knicks (přezdívka Knicks) je basketbalový tým hrající severoamerickou ligu National Basketball Association. Patří do Atlantické divize Východní konference NBA.\nByl založen roku 1946. Nezkrácený název týmu je New York Knickerbockers.\n\nZa svou historii dokázali Knicks celkem osmkrát vyhrát play-off své konference, z toho dvakrát následně i finále celé NBA:\n\n!Celkem || 2701 || 2774 || 49,3 || ||\n!Play-off || 186 || 185 || 50,1 || colspan=2 | 2 vítězství\n"}
{"id": "157686", "url": "https://cs.wikipedia.org/wiki?curid=157686", "title": "Psel", "text": "Psel\n\nPsel také zvaná Psjol, Pesl, Pesel, Psiol nebo Pslo ( , , nebo , , nebo ) je řeka v Bělgorodské a Kurské oblasti v Rusku a v Sumské a Poltavské oblasti na Ukrajině. Je to levý přítok Dněpru. Je 717 km dlouhá. Povodí má rozlohu 22 800 km².\n\nPramení na Středoruské vysočině. Teče převážně zvlněnou rovinou a na dolním toku Podněperskou nížinou. Ústí do Kamjanské přehrady. Úval řeky je široký. Hlavní přítok je zprava Chorol. Na řece leží města Obojaň, Sumy, Haďač.\n\nZdroj vody je převážně sněhový. Kulminuje na jaře od března do května, kdy proteče 70 % ročního průtoku. V létě a na podzim voda opadá. Průměrný roční průtok vody ve vzdálenosti 36 km od ústí činí 55 m³/s. Zamrzá v prosinci a rozmrzá na konci února až na začátku dubna.\n"}
{"id": "157689", "url": "https://cs.wikipedia.org/wiki?curid=157689", "title": "Philadelphia 76ers", "text": "Philadelphia 76ers\n\nPhiladelphia 76ers (přezdívka Sixers) je basketbalový tým hrající od roku 1949 severoamerickou ligu National Basketball Association. Patří do Atlantické divize Východní konference NBA.\nByl založen roku 1946 pod jménem Syracuse Nationals, dnešní jméno dostal v roce 1963.\n\nZa svou historii dokázali 76ers celkem devětkrát vyhrát play-off své konference, z toho třikrát následně i finále celé NBA:\n\nMnoho opravdu legendárních hráčů nosilo dres Sixers, například Wilt Chamberlain, Charles Barkley, Julius Erving nebo Allen Iverson.\n\nPoslední dvě dekády však provází Philadelphii ústup ze slávy. S výjimkou finálové sezóny 2000-01 čekají fanoušci na výraznější úspěch. Na přelomu roku 2006-07 však vedení týmu spustilo dlouho očekávané omlazování kádru, které má Sixers do pár let vrátit zašlou slávu. Mužstvo opustil velký miláček fanoušků – \"jen\" 180cm vysoký Allen Iverson a tým se teď nachází v přestavbě. Iverson se ale opět vrací v sezóně 2009/2010.\n\n!Celkem || 2726 || 2578 || 51,4 || ||\n!Play-off || 216 || 201 || 51,7 || colspan=2 | 3 vítězství\n"}
{"id": "157693", "url": "https://cs.wikipedia.org/wiki?curid=157693", "title": "Toronto Raptors", "text": "Toronto Raptors\n\nToronto Raptors je kanadský basketbalový tým hrající severoamerickou ligu National Basketball Association. Patří do Atlantické divize Východní konference NBA. Byl založen roku 1995.\n\nV sezóně 2006/07 Raptors dosáhli na svůj první titul v Atlantické divizi. Východní konferenci se jim však dosud vyhrát nepodařilo.\n\n!colspan=\"6\" style=\"background: #ce0f41; color: white\"| Toronto Raptors\n!Celkem || 674 || 909 || 42,6 ||   ||  \n!Play-off || 14 || 28 || 33,3 ||   ||  \n"}
{"id": "157694", "url": "https://cs.wikipedia.org/wiki?curid=157694", "title": "Kapr", "text": "Kapr\n\nKapr (\"Cyprinus\" L., 1758) je rod velkých ryb z čeledi kaprovitých. Kapři dorůstají značné délky, až 1 metr při hmotnosti 30 kilogramů a více. Jejich šupiny jsou velké. Mají vždy dva páry vousků. Požerákové zuby jsou ve třech řadách (vzorec 1.1.3–3.1.1, ale vzácně 1.2.3.–3.2.1). Trávicí trakt je dlouhý, střevo 2,5 až 3× přesahuje délku těla. Podobně jako jiné ryby z podčeledi \"Cyprininae\" mají pilovitý poslední tvrdý paprsek ve hřbetní a řitní ploutvi.\n\n\n\n"}
{"id": "157700", "url": "https://cs.wikipedia.org/wiki?curid=157700", "title": "Dělníci odcházející z Lumièrovy továrny", "text": "Dělníci odcházející z Lumièrovy továrny\n\nDělníci odcházející z Lumièrovy továrny (ve francouzském originále La Sortie de l'Usine Lumière à Lyon) je film bratrů Lumièrových z roku 1895, který zobrazuje dělníky vycházející z továrny po skončení směny. Jde o jeden z prvních filmů a často je označován jako první film, který byl promítán.\n\nTento snímek existuje ve dvou verzích. Vzhledem k tomu, že bratři Lumiérovi byli limitováni při natáčení délkou filmového pásu, v první verzi není natočen celý odchod z továrny. Proto posléze vznikla verze druhá, kde byl díky „režii“ odcházejících lidí, zaznamenán celý odchod z továrny. V druhé verzi se také poněkud změnilo postavení kamery.\n\n"}
{"id": "157708", "url": "https://cs.wikipedia.org/wiki?curid=157708", "title": "Pegas Nonwovens", "text": "Pegas Nonwovens\n\nPegas Nonwovens s.r.o. je předním českým výrobcem netkaných textilií (textilií z polymerových vláken spojovaných působením tlaku a horkého vzduchu), které nalézají využití především v oblasti výrobků určených pro osobní hygienu. Pro zákazníky vyrábí textilie typu spunbond a meltblown na bázi polypropylenu a polypropylenu/polyethylenu (PP a PP/PE). \n\nProdukty společnosti se využívají v pěti základních oborech – hygienické aplikace (dětské pleny, dámské hygienické prostředky), zdravotnické a ochranné oděvy (pokrývky hlavy, chirurgické pláště, návleky na obuv, chemické obleky, ochranné kombinézy a roušky), zemědělství (přikrývací textilie) a nábytkářství a stavebnictví (tepelné a zvukové izolanty, paropropustné zábrany pro stavbu střech, začišťovací textilie) a sorpční prostředky (utěrky a sorbenty).\nPegas Nonwovens je součástí skupiny firem, kterou tvoří mateřská společnost v Lucembursku, holdingová společnost v České republice a čtyři provozní společnosti v České republice. Provozní společnosti operují ve dvou továrnách, které se nacházejí ve Znojmě a Bučovicích na jižní Moravě. \n\n30. listopadu 2006 podal Pegas Nonwovens žádost o přijetí všech kmenových akcií k obchodování na hlavním trhu Burzy cenných papírů Praha. Výbor pro kotaci Burzy cenných papírů Praha žádost schválil 1. prosince 2006.\n\n18. prosince 2006 bylo zahájeno jejich podmíněné obchodování na Burze cenných papírů Praha.\n\n"}
{"id": "157709", "url": "https://cs.wikipedia.org/wiki?curid=157709", "title": "Chicago Bulls", "text": "Chicago Bulls\n\nChicago Bulls je basketbalový tým hrající severoamerickou ligu National Basketball Association Patří do Centrální divize Východní konference NBA.\nByl založen roku 1966.\n\nZa svou historii dokázali Bulls celkem šestkrát vyhrát play-off své konference, všech šest šancí pak proměnili i ve vítězství v celé NBA:\n\nNejvětší úspěchy tohoto klubu jsou spojeny se jménem Michaela Jordana - jednoho z nejlepších basketbalistů 20. století (podle mnohých odborníků dokonce vůbec nejlepšího).\n\n!Celkem || 2115 || 1936 || 52,2 || ||\n!Play-off || 178 || 148 || 54,6 || colspan=2 | 6 vítězství\n"}
{"id": "157712", "url": "https://cs.wikipedia.org/wiki?curid=157712", "title": "Cleveland Cavaliers", "text": "Cleveland Cavaliers\n\nCleveland Cavaliers (přezdívka Cavs) jsou basketbalový tým hrající severoamerickou ligu National Basketball Association. Patří do Centrální divize Východní konference NBA.\nByl založen roku 1970.\n\nZa svou historii dokázali Cavaliers sedmkrát vyhrát svou divizi (v letech 1976, 2009, 2010, 2015, 2016, 2017, 2018), pětkrát svou konferenci (2007, 2015, 2016, 2017, 2018) a jednou celou NBA (2016).\n\n!Celkem || 1829 || 2059 || 47 ||||\n!Play-off || 119 || 97 || 55,1 || colspan=2 |\n"}
{"id": "157713", "url": "https://cs.wikipedia.org/wiki?curid=157713", "title": "Würzburg", "text": "Würzburg\n\nWürzburg (česky zastarale Vircpurk) je město s postavením městského okresu \"(Kreisfreie Stadt)\" v bavorském vládním obvodě Dolní Franky (něm. \"Unterfranken\"). Je správním střediskem Dolních Frank a zemského okresu Würzburg. V současnosti má toto město na Mohanu, jež je jedním z 23 středisek Svobodného státu Bavorsko, obyvatel, a tím je po Mnichově, Norimberku, Augsburgu, Řezně a Ingolstadtu na šestém místě mezi bavorskými velkoměsty.\n\nMěsto je biskupským sídlem katolické diecéze biskupství Würzburg. Nejbližší větší města jsou Frankfurt nad Mohanem, asi 120 km severozápadně, Norimberk 115 km jihovýchodně a Stuttgart 140 km na jihozápad.\n\nV roce 2004 oslavil Würzburg 1300leté jubileum. Světoznámá Würzburská rezidence se zámeckou zahradou a sídelním prostranstvím byla roku 1981 zařazena na seznam UNESCO – Světové kulturní dědictví.\n\nWürzburg se rozkládá po obou stranách Mohanu ve střední Mohanské dolině (Maindreieck = Mohanský trojúhelník). Městu vévodí pevnost na Mariánské hoře (něm. Marienberg) na západní vyvýšenině jedné z třetihorních vápencových desek, do nichž se vryl Mohan.\n\n\nZnak města Würzburgu znázorňuje šikmo postavenou, vroubkovanou, červeně a zlatě čtvrcenou korouhev na stříbrné násadě kopí v černém poli. Městský prapor je červenožlutý s popsaným znakem.\n\nKrouhev jako místní znak se objevuje již od druhé třetiny 16. století. Jedná se přitom o prapor starého vévodství Franky, ovšem v jiném barevném provedení. Kromě toho nebyl vévodský prapor čtvrcený. Od roku 1570 je korouhev bez výjimky používána též jako motiv pečetí a razítek městských úřadů.\n\n\n\nNásledující někdejší samostatná města a obce byla k Würzburgu přičleněna:\n\nÚzemí města Würzburgu je dnes rozděleno do 13 městských obvodů, které se dále člení celkem na 25 městských částí. Městské obvody i části jsou nepřetržitě číslovány. V následujícím přehledu jsou městské části seřazeny podle svých 13 obvodů:\nWürzburg je střediskem plánovacího území Würzburg, k němuž náležejí svobodné okresní město Würzburg a zemské okresy Kitzingen, Main-Spessart a Würzburg. K středisku Würzburg jsou přiděleny obce: Kitzingen, Karlstadt, Lohr nad Mohanem, Marktheidenfeld a Ochsenfurt.\n\nNásledující města a obce hraničí s městem Würzburg. Jsou jmenovány v pořadí podle směru hodinových ručiček, počínaje od severu. Všechny patří do okresu Würzburg:\n\nVeitshöchheim, Güntersleben, Rimpar, Estenfeld, Rottendorf, Gerbrunn, Randersacker, Eibelstadt, Reichenberg, Eisingen, Höchberg, Waldbüttelbrunn und Zell am Main.\n\n\n\n\n"}
{"id": "157715", "url": "https://cs.wikipedia.org/wiki?curid=157715", "title": "Detroit Pistons", "text": "Detroit Pistons\n\nDetroit Pistons je basketbalový tým hrající severoamerickou ligu National Basketball Association. Patří do Centrální divize Východní konference NBA. Byl založen roku 1941, od roku 1948 hraje v NBA pod původním názvem Fort Wayne Pistons, od roku 1957 pod svým dnešním názvem.\n\nZa svou historii dokázali Pistons celkem pětkrát vyhrát playoff své konference, z toho třikrát následně i finále celé NBA:\n\n!Celkem || 2616 || 2752 || 48,7 || ||\n!Playoff || 187 || 179 || 51,1 || colspan=2 | 3 vítězství\n"}
{"id": "157718", "url": "https://cs.wikipedia.org/wiki?curid=157718", "title": "Indiana Pacers", "text": "Indiana Pacers\n\nIndiana Pacers je basketbalový tým hrající severoamerickou ligu National Basketball Association Patří do Atlantické divize Východní konference NBA.\nByl založen roku 1967, v té době hrál ligu American Basketball Association. Po sloučení ABA s NBA v roce 1976 přešel tým do NBA.\n\nZa své působení v NBA dokázali Pacers jednou vyhrát play-off své konference (v roce 2000), ale ve finále následně podlehli Los Angeles Lakers.\n\n!Celkem|| 427 || 236 || 49,2 || ||\n!Play-off|| 69 || 45 || 60,5 || ||\n!Celkem|| 2033 || 1942 || 51,1 || ||\n!Play-off|| 109 || 106 || 50,7 || ||\n"}
{"id": "157721", "url": "https://cs.wikipedia.org/wiki?curid=157721", "title": "Heřmanický potok (přítok Lipkovského potoka)", "text": "Heřmanický potok (přítok Lipkovského potoka)\n\nHeřmanický potok pramení na jihozápadním svahu hory Jelení vrch v jižní části západního hřebene pohoří Králický Sněžník, ve výšce asi 810–832 m n. m. (záleží na tom, která ze zdrojnic se bere jako hlavní) Teče k jihozápadu a protéká kolem nejvýše položených roztroušených domů, které patří ke vsi Heřmanice. Poté následuje celkem krátké lesnaté údolí a nakonec protéká celými Heřmanicemi. V rámci toku přibírá několik pravostranných i levostranných přítoků. Pod obcí uhýbá k jihu a teče plochou krajinou Kladské kotliny. U vesnice Prostřední Lipka se vlévá do Lipkovského potoka, který se vlévá u Lichkova do Tiché Orlice. Délka toku Heřmanického potoka je asi 4,5 km.\n"}
{"id": "157723", "url": "https://cs.wikipedia.org/wiki?curid=157723", "title": "Mario a kouzelník", "text": "Mario a kouzelník\n\nMario a kouzelník (1930, \"Mario und der Zauberer\") je novela německého spisovatele Thomase Manna, nositele Nobelovy ceny za literaturu za rok 1929, který byl za svůj původ i za obsah svých děl pronásledován nacistickým režimem. Dílo zobrazením davové psychózy vyvolané demagogickým kejklířem varuje před fašismem a poukazuje na to, jak bezohlednost jedince může dohnat obyčejného člověka k nejstrašnějším činům. Roku 1994 novelu zfilmoval německý režisér Klaus Maria Brandauer.\n\nDěj začíná příjezdem německé rodiny do italského lázeňského městečka Torre di Venere. Ubytovali se v Grandhotelu, kde je poté číšník odmítl posadit k lepším stolům s odůvodněním, že jsou pouze pro „naše hosty“ – tedy Italy (hloupý fašismus). Jistá italská kněžna požadovala jejich odstěhování jen proto, že jejich děti mírně kašlaly, a ačkoliv doktor potvrdil jejich zdraví, pracovníci hotelu jim \"doporučili odstěhování\". Opustili tedy i tento příbytek a nakonec skončili v malém penzionku signory Angiolieri, kde se jim líbilo. V následujících dnech se pak setkávali na pláži s dalšími Italy, jejichž chování však bylo zvláštním způsobem strojené a umělé. Atmosféra toho místa pak byla velmi stísněná a nepříjemná. Nejlépe tuto náladu ztělesňoval malý italský chlapec. Při malém štípnutí rakem ztropil příšerné divadlo, přitom ale již druhý den se jal ničit ostatním dětem hrady z písku s ďábelskou radostí.\n\nJednoho večera vyrazila rodina s dětmi na kouzelnické představení, avšak netušili jeho hrůzný konec. Začátek byl dosti zvláštní – kouzelník nejprve nechal obecenstvo téměř hodinu čekat a poté se na pódiu objevil malý mužík odpudivého vzhledu. Byl to kouzelník Cipolla. Začal se chlubit svými úspěchy v Římě a jiných velkých městech a narážel na bezvýznamnost publika vůči němu. V celém publiku začalo jeho chování vyvolávat smíšené pocity. Proti jeho urážlivým řečem se obořil jeden místní mladík. Kouzelník se zdál býti výborným řečníkem a začal nepřímo napadat onoho mladíka. Nakonec přišel až k němu a začal ho přesvědčovat, že má koliku a mladík se doopravdy začal svíjet v křečích. Obecenstvo začalo mít podezření, že ke svým „kouzlům“ používá hypnózu. Kouzelník svými hypnotickými schopnostmi vnucoval svoji vůli vybraným lidem z obecenstva, a tím je zesměšňoval přede všemi.\n\nNejvíc šokoval diváky, když zhypnotizoval číšníka Maria a vnukl mu představu, že on je dívka, kterou miluje. Mario se mu vyznal, a tím odhalil svoji tajnou lásku k místní dívce. Dokonce kouzelníka i políbil. Potom ho kouzelník probudil a Mario, rozhořčený a ponížený, utekl z pódia pryč. Náhle se ale zastavil a zcela nečekaně vytáhl zbraň a zastřelil kouzelníka.\n\nVyděšení účastníci byli zhrozeni Mariovým činem, ale zároveň to pociťovali jako osvobození od bezohledné manipulace s jejich myslí. Pod zdánlivě jednoduchou dějovou linií se skrývá politicko-antifašistický podtext. Celá knížka byla předzvěstí nástupu fašistického režimu, což je naznačeno např. všeobecným chováním obyvatel k cizincům a povýšeným sebevědomím Cipolly.\n"}
{"id": "157728", "url": "https://cs.wikipedia.org/wiki?curid=157728", "title": "Toby Keith", "text": "Toby Keith\n\nToby Keith Covel (8. července 1961, Clinton, Oklahoma, USA) je americký zpěvák a skladatel country písní.\n\nNarodil se ve městě Clinton, stát Oklahoma. Když byl ještě malý přestěhovala se jeho rodina do města Moore, což je předměstská část hlavního města Oklahomy, Oklahoma City. Tobyho babička vlastnila bufet, v němž se poprvé začal zajímat o hudebníky, kteří tam chodili vystupovat. Svoji první kytaru dostal když mu bylo osm let. Navštěvoval střední školu Moore High School, kde byl členem fotbalového týmu. Na této škole také odmaturoval a roku 1979 odešel pracovat jako plošinář na rozvíjejících se Oklahomských ropných vrtech. Postupně se vypracoval až na operačního manažera. Když mu bylo 20 let založil hudební skupinu \"Easy Money\", která hrávala v místních barech, v této době stále pracoval v ropném průmyslu.\n\nV roce 1982 přišla krize ropného průmyslu v Oklahomě a on se ocitl na dlažbě. Začal opět trénovat a hrál za obranu poloprofesionálního týmu Oklahoma Drillers zatímco stále vystupoval se svojí kapelou. (Tým Drillers byl tréninkovým týmem Outlaws. Snažil se do tohoto týmu dostat, ale nepodařilo se mu to.) Po dvou letech u Drillerů se rozhodl provozovat hudbu na plný úvazek. Jeho rodina a přátelé pochybovali, že uspěje, ale v roce 1984 začala skupina Easy Money pořádat Honky tonk okruh po Oklahomě a Texasu. Skupina vydala singl nazvaný \"Modrý měsíc\" (Blue Moon), který se dostal do vysílání místních rozhlasových stanic v Oklahomě.\n\nV roce 1984 se také oženil s Triciou. Je otcem tří dětí, Shelley (narozena roku 1981, adoptovaná), Krystal (narozena 1984) a Stelen (narozena 1997). Jako zaníceného fanouška Oklahomské univerzity můžete Tobyho často vidět na zápasech a trénincích týmu Oklahoma Sooners.\n"}
{"id": "157729", "url": "https://cs.wikipedia.org/wiki?curid=157729", "title": "Fairport Convention", "text": "Fairport Convention\n\nFairport Convention jsou často uváděni jako první anglická folk-rocková skupina. Založili ji roku 1967 Simon Nicol, Richard Thompson, Ashley Hutchings a Shaun Frater. Skupina rychle vyvíjela svůj styl od přebírání cover verzí amerického hudebního stylu „west coast“ až ke zdokonalování svého vlastního stylu, v němž se mísila rocková hudba s tradičními anglickými melodiemi a popěvky.\n\nFairport Convention byli po prvním desetiletí své existence rozpuštěni v roce 1979, ale hráváli každoroční „setkávací“ koncerty, dokud se v roce 1985 nedali znovu dohromady. Od té doby se pravidelně setkávali na koncertních turné a při práci v nahrávacích studiích.\nČástečně je pokračující úspěch Fairport Convention způsoben i účastí na pravidelném výročním koncertním festivalu, který organizují. Cropredy Festival je pořádán každoročně od roku 1974 blízko vesnice Cropredy, asi 8 km severně od Banbury v hrabství Oxfordshire, s návštěvností asi 20 000 fanoušků. Festival byl přejmenován na Fairport's Cropredy Convention a zůstává jednou z klíčových událostí britského folkového kalendáře.\n\nBaskytarista Ashley Hutchings potkal kytaristu Simona Nicola v Londýně v roce 1966, kdy oba hráli v Ethnic Shuffle Orchestra. Zkoušky mívali na stejném patře jako měl ordinaci Nicolův otec, v domě, který se nazýval \"Fairport\", ve Fortis Green, severním Londýně, který propůjčil jméno formující se skupině Fairport Convention, kterou v roce 1967 zakládali s Richardem Thompsonem (kytara) a Shaunem Fraterem (bicí). Po jejich prvním vystoupení 27. května 1967 v St Michael's Church Hall v Golders Green, severozápadním Londýně, došlo k první z mnoha změn v obsazení skupiny, kdy bubeník Martin Lamble, přesvědčil kapelu že by mohl být lepší než Frater a nahradil ho. Brzy přidali zpěvačku Judy Dyble, díky čemuž zněli jinak, než ostatní londýnské skupiny tehdejší doby.\nBrzy se skupina rozšířila o zpěvačku Judy Dyble (rozenou jako Judy Aileen Dyble, 13. února 1949, ve Wood Green v severním Londýně) a tato změna ji odlišila od tuctu ostatních skupin živelně vznikajících v mladém kulturním prostředí toho léta. Fairport si na nedostatek práce nemohli stěžovat a brzy byli působili na undergroundovou scénu found stejně jako The Electric Garden, Middle Earth a UFO. Skupina hrála teprve pár měsíců, když se o nich doslechl Joe Boyd který jim zabezpečil smlouvu se společností Island Records. Boyd jim navrhl, aby rozšířili sestavu o dalšího zpěváka a tak Iain Matthews (rozený jako Ian MacDonald) vstoupil do skupiny. První album \"Fairport Convention\", bylo nahráno koncem roku 1967 a vydáno v červnu roku 1968. Později skupina měla hrát s folkovým kytaristou Nickem Drakeem, který měl též kontakty s Joe Boydem. Drakeho popularita pozvolna stoupala po jeho smrti v roce 1974 a ironicky dosáhla vrcholu po použití jeho hudby v TV reklamě na automobily Volkswagen.\nV tomto raném stadiu, hledali Fairport inspiraci v Americe (Joni Mitchell, Bob Dylan).\nDvě sólové zpěvačky se ukázaly být pro image skupiny zajímavé a spousta lidí si myslela, že Fairport jsou Američané. Vedlo to až k tomu, že byli nazýváni britskými Jefferson Airplane.\n\nZa čas bylo vydáno druhé LP, \"What We Did On Our Holidays\" a Judy Dyble byla nahrazena folkovou zpěvačkou Sandy Denny, která předtím nahrávala sólově a vystupovala se skupinou Strawbs.\nNa třetím albu, \"Unhalfbricking\", vystoupil jako host folkový houslista Dave Swarbrick z Birminghamu. Toto album, stejně tak jako jeho předchůdci, bylo směsí původních silných materiálů, se vlivem současných umělců jako byli Jonni Mitchell a Bob Dylan.\n\nRozhlasový DJ John Peel byl věrným zastáncem hudby skupiny Fairport. Hrál alba skupiny v jeho vlivném pořadu BBC shows. Peel také nahrál několik vystoupení skupiny v BBC, které později vydal jako album s názvem \"Heyday\".\n\nVýraz folk-rock vznikl v 60. letech, aby popsal druh hudby, která spojuje dohromady elektrické hudební nástroje a folkové písně a melodie. Trend zahájil Bob Dylan, když na Folkovém festivalu v Newport v červenci 1965 odložil elektrickou kytaru, stejně tak jako na jeho albu \"Bringing It All Back Home\".\n\nSestava Fairport Convention z roku 2005:\n\nNásledující hudebníci byli členy Fairport Convention:\n\n\n"}
{"id": "157733", "url": "https://cs.wikipedia.org/wiki?curid=157733", "title": "Dům pánů z Lipé", "text": "Dům pánů z Lipé\n\nDům pánů z Lipé (původně Schwanzův palác či Schwanzův dům, též \"Dům Františka Komárka\") je renesanční dům stojící na brněnském náměstí Svobody č. 85/17.\n\nNa místě dnešního čtyřpatrového paláce stával původně gotický dům. V roce 1531 jej vlastnil rytíř Matyáš Munka z Ivančic. Roku 1564 patřil moravskému zemskému hejtmanovi Čeňkovi z Lipé. V roce 1587 jej výměnou za dům \"U Červeného vola\" na nároží Kobližné a náměstí Svobody získal brněnský měšťan Kryštof Schwanz z Retzu. Ten jej nechal zbořit a počátkem 90. let 16. století na jeho místě vnikl na zakázku nový palác, jehož autorem byl italský renesanční stavitel Antonio Gabri. Spoluautorem dvou válcových arkýřů a portálu z roku 1589 je italský sochař žijící v Brně, Giorgio Gialdi. Na parapetech arkýřů jsou kamenné reliéfy, zachycující výjevy ze starověké mytologie, biblické příběhy, postavy evropského středověku nebo pracovní náměty, především vinobraní. Obchodník a svého času jeden z nejbohatších brněnských měšťanů Kryštof Schwanz zde provozoval velkoobchod vínem. Proto jsou na celé fasádě bohaté ornamenty vinné révy. Výsledkem jejich návrhu je třípatrový palác s pravidelnou prostorovou dispozicí obdélníkového půdorysu, jehož dvě dvorní křídla obíhají arkádové pavlače.\n\nPo smrti Kryštofa Schwanze v roce 1601 se vystřídalo několik majitelů. V roce 1646 byl palác za 6000 zlatých prodán polnímu maršálovi Louisi Raduitu de Souches z vděčnosti za obranu města při obléhání Švédy. Syn Karel hrabě Souches palác zdědil roku 1683. Rodu ze Souches palác patřil do roku 1744, kdy se v paláci uvádí 18 pokojů, 4 , 3 kuchyně a dvě stáje pro osmnáct koní.\n\nV letech 1818 až 1853 objekt patřil svobodnému pánu Josefu Edlerovi z Hájku (Josef Edler von Hayek) a za jeho držení byl v roce 1843 palác zvýšen o jedno patro. V roce 1831 byla v přízemí domu otevřena \"Höfferovská\" kavárna. Palác zdědila Hájkova manželka Amálie a po ní zde do roku 1856 sídlil katastrální úřad. Mezi lety 1880–1895 palác vlastnil obchodník s koloniálním zbožím Franz Komarek, který v roce 1882 nechal architektem Augustem Prokopem upravit uliční průčelí a zvýšit arkýřová okna. Úpravy ovšem způsobily poškození reliéfní výzdoby parapetů. Na konci 19. století se pro palác ujal název \"Komarek Haus\".\n\nV roce 1913 palác koupila společnost \"„Ústřední svaz českých hospodářských společenstev v markrabství moravském v Brně“\". Poté však palác chátral. Po vzniku Československé republiky se zřejmě v důsledku protirakouských nálad začala stavba označovat jako \"„dům pánů z Lipé“\", i když jejich rod nemá se současnou stavbou nic společného. V letech 1937–1938 upravoval průčelí architekt Bohuslav Fuchs se sochařem Antonínem Zeithammerem. Po celé ploše vytvořil sgrafitovou výzdobu malíř a grafik Emanuel Hrbek (1897–1975). Při osvobozování Brna v dubnu 1945 byl dům značně poškozen.\n\nNěkolik let sloužil jako sklad sousedního obchodního domu Rozkvět. Koupila jej firma Unistav a v roce 2000 zahájila jeho kompletní obnovu, při které byl celý podsklepen a zastřešen dvůr. Při současně vedeném archeologickém průzkumu byly na místě nalezeny zbytky domu postaveného mezi lety 1243–1260, který na konci 13. století vyhořel. Od roku 2005 je majitelem paláce Radim Jančura a slouží komerčním a kulturním potřebám. V přízemí se nachází kulturní a informační centrum. V nejvyšším poschodí je zpřístupněna vyhlídka na město.\n\n"}
{"id": "157736", "url": "https://cs.wikipedia.org/wiki?curid=157736", "title": "Samara (přítok Volhy)", "text": "Samara (přítok Volhy)\n\nSamara nebo také Samarka ( nebo ) je řeka v Orenburské a Samarské oblasti v Rusku. Je 594 km dlouhá. Povodí má rozlohu 46 500 km².\n\nPramení na vysočině Obščij Syrt. Je to levý přítok Volhy. Ústí do Saratovské přehrady. Největší přítok je zprava Velký Kiněl.\n\nZdroj vody je převážně sněhový. Průměrný roční průtok vody ve vzdálenosti 236 km od ústí činí 47,2 m³/s. Nejvyšší úrovně hladiny dosahuje v dubnu a na začátku května. Zamrzá v listopadu až na začátku prosince a rozmrzá v dubnu.\n\nV povodí řeky se nachází naleziště ropy. Na řece leží města Soročinsk, Buzuluk, Samara.\n"}
{"id": "157738", "url": "https://cs.wikipedia.org/wiki?curid=157738", "title": "Göttingen", "text": "Göttingen\n\nGöttingen (dolnoněmecky \"Chöttingen\", česky \"Gotinky\") je město v německém Dolním Sasku. Město je proslulé díky své univerzitě (Georg-August-Universität), která byla založena v roce 1737.\nDnes má město obyvatel. Na místní univerzitě ročně studuje okolo 25 tisíc studentů.\n\nNa západním okraji města prochází severojižním směrem dálnice A7 Hannover–Kassel. Jižně od města se nachází křižovatka „Dreieck Drammetal”, která město napojuje na dálnici A38 do Halle (Saale) a Lipska. Přes město prochází také silnice č. 3 a 27.\n\nNádraží Göttingen leží na vysokorychlostní trati Hannover-Würzburg otevřené roku 1991 a je zastávkou vlaků ICE. Vlaky ICE jezdí ve směru Kassel, Frankfurt nad Mohanem, Mnichov a Stuttgart, některé jezdí až do Švýcarska a do Rakouska, v opačném směru do Hannoveru, Hamburku, Brém a přes Braunschweig a Wolfsburg do Berlína. Göttingen také leží na původní severojižní trati Hannover – Kassel (Trať Bebra-Göttingen). Dále je napojeno na trať Göttingen–Bodenfelde. Denně zastaví na nádraží 126 vlaků Intercity-Express (ICE), 53 vlaků InterCity (IC) a 236 vlaků regionální dopravy.\n\n\n\n"}
{"id": "157741", "url": "https://cs.wikipedia.org/wiki?curid=157741", "title": "Rešov", "text": "Rešov\n\nNázev Rešov má více sídel:\npodobný název:\n"}
{"id": "157742", "url": "https://cs.wikipedia.org/wiki?curid=157742", "title": "Stříbrné Hory", "text": "Stříbrné Hory\n\nNázev Stříbrné Hory má více sídel:\n"}
{"id": "157743", "url": "https://cs.wikipedia.org/wiki?curid=157743", "title": "Lov velryb", "text": "Lov velryb\n\nLov velryb je druh mořského rybolovu, během kterého jsou velrybářskou flotilou loveni velcí mořští savci (velryby, plejtváci apod.). Jedná se taktéž o jeden z tradičních způsobů obstarávání obživy některých národů a svým způsobem i součástí jejich kulturního dědictví. Některé organizace však toto zpochybňují a snaží se proti lovu velryb bojovat.\n\nVelrybářství má značný vliv na decimaci druhů a některé přivedl na nebo dokonce za hranici vyhubení. Počet velryb se ve světových vodách rapidně snížil, i když přesné počty nejsou přesně známé. Odhaduje se, že z celkového počtu 250 000 plejtváků obrovských do současnosti zbylo již jen něco přes 10 000 kusů.\n\nLov velryb je celosvětově upraven Mezinárodní úmluvou o regulaci velrybářství a Mezinárodní velrybářskou komisí (IWC). Česká republika přistoupila k úmluvě v roce 2004 (začala platit v roce 2005) a následně se stala členem IWC, kde spolu s dalším členy Evropské unie prosazuje ochranu velryb před vyhubením.\n\nNěkteré státy, jako například Island, Norsko nebo Japonsko nerespektují mezinárodní moratorium na lov velryb vydaný IWC v roce 1986. Japonsko tvrdí, že loví velryby pro vědecké účely. Předpokládá se, že většina masa z těchto lovů skončí v japonských restauracích, kde je velrybí maso velice ceněno. Lékaři však varují, že maso velryb obsahuje množství nebezpečných chemických látek jako jsou polychlorované bifenyly, DDT nebo rtuť a že pojídání velrybího masa a tuku může ohrožovat zdraví lidí.\n\nVýjimka ze zákazu lovu byla poskytnuta jen obyvatelstvu Sibiře, Aljašky a Grónska, kde je povolen jen lov některých druhů. Velrybí maso je pro tyto skupiny lidí důležitým zdrojem obživy. I oni však musí dodržovat určený limit. Některé domorodé metody lovu jsou z dnešního pohledu poměrně drastické, když jsou velryby vracející se z jihu nahnány loděmi do zálivu, kde jsou ostrými bodáky trhány tak dlouho, než vykrvácí. Známý je například lov velryb na Faerských ostrovech.\n\nAustrálie koncem května roku 2010 podala žalobu k Mezinárodnímu soudnímu dvoru v Haagu k ukončení lovu velryb v antarktických vodách, který provádí Japonsko. Podle Austrálie jde o komerční lov stovek velryb jen vydávaný za výzkumný program schválený Mezinárodní velrybářskou komisí. Austrálie vyslala v roce 2008 loď, která pořídila videozáznamy a fotografie japonského lovu velryb ve vodách kolem Antarktidy ve snaze získat důkazy k soudu. Soud v Haagu započal v červnu 2013. V březnu 2014 soud rozhodl, že Japonsko neprovádí lov velryb pro vědecké účely a musí se tak podřídit závazku na zákaz komerčního lovu.\n\n\n"}
{"id": "157749", "url": "https://cs.wikipedia.org/wiki?curid=157749", "title": "Kamenina", "text": "Kamenina\n\nKamenina je ideální materiál pro výrobu užitkové keramiky i pro venkovní použití, díky svým unikátním vlastnostem (trvanlivosti, pevnosti a malé nasákavosti). Je vhodný i pro keramické plastiky.\n\nKameninové výrobky se vypalují na teplotu dostatečně vysokou na to, aby došlo k tzv. slinování (tj. vzniku skelné nebo sklu podobné látky). Se zvyšováním teploty dochází k rozkladu hydrátů a k dalším chemickým změnám vedoucím k slinování a zhutňování (slepení ostatních částic taveninou) a tvorbě koherentního (souvislého) produktu. Protože vypálením jílu by bylo potřeba teploty vyšší než 1600 °C, přidává se pro její snížení snáze tavitelná látka jako:\nTyto látky se roztaví a spojí (slinou) částice jílu.\n\nKamenina pochází z východní Asie, pravděpodobně z Číny ze 4. století. Byla velmi světlá, vzhledem podobná porcelánu.\n\nDíky arabským obchodníkům se do Evropy dostala v 16. století. Stala se velmi využívanou, protože ložiska kameninových jílů jsou zde častější než ložiska kaolinu, imitoval se jí porcelán.\n\nV Porýní se zpracování kameniny vyvinulo bez návaznosti na čínské vzory již v 8. století.\n\nO její zdokonalení a rozšíření se zasloužil v 18. století anglický keramik Josiah Wedgwood. Jeho vylepšená kamenina byla bez polevy a zdobená jemným reliéfem. Vyráběl proslulou Queen's ware (královninu keramiku) ze žlutavé hmoty a také černé kameninové předměty připomínající bazalt. Nejznámější byla jeho jaspisová keramika \"Jasperware\" s bílými reliéfy na modrém podkladě.\n\nV České republice má tradici výroba kameninové keramiky např. v Týnci nad Sázavou, a proto se v městském muzeu nachází trvalá expozice tzv. týnecké keramiky. Zdejší raná keramika byla ovlivněna rokokem i anglickou reliéfní kameninou.\n\n"}
{"id": "157750", "url": "https://cs.wikipedia.org/wiki?curid=157750", "title": "ZiS-30", "text": "ZiS-30\n\nZiS-30 bylo improvizované sovětské samohybné dělo, které bylo zkonstruováno v roce 1941 na podvozku dělostřeleckého tahače T-20 Komsomolec. Protitankový kanón ZIS-2 ráže 57 mm byl i s čelním štítem umístěn na plošinu za kabinou tahače. Kanón byl schopen zničit všechny typy německých tanků, nasazené v době vzniku vozidla.\n\nVýraznými nedostatky stroje byly absence rádia, krátký dojezd, velmi slabá ochrana obsluhy kanónu a nestabilita při střelbě. Jelikož tahač Komsomolec se v roce 1941 přestal vyrábět, pro přestavbu byla použita vozidla, stažená od jednotek z fronty. Na ZiS-30 bylo přestavěno celkem 101 kusů.\n\n"}
{"id": "157753", "url": "https://cs.wikipedia.org/wiki?curid=157753", "title": "Jana Rečková", "text": "Jana Rečková\n\nJana Rečková (27. dubna 1956 Kladno – 27. března 2018 Praha) byla spisovatelka fantasy, science fiction a v malé míře i hororu, od přelomu století rovněž překladatelka SF z angličtiny. Pracovala jako lékařka-neuroložka.\n\nPublikovala na 25 románů a přes 150 povídek, zejména v časopisech \"Ikarie\" a jeho nástupci \"XB-1\", \"Pevnost\" a v řadě fanzinů. Třikrát vyhrála soutěž Ikaros časopisu \"Ikarie\", dvakrát románovou soutěž Trifid nakladatelství Triton a sedmkrát první místo v soutěži Cena Karla Čapka (cena fandomu).\n\nIvan Adamovič v \"Kronice české science fiction\" označil Rečkovou za „klíčovou [ženskou] autorku devadesátých až nultých let […] Po stránce autorského stylu převyšuje většinu svých kolegů, což se nutně nedá říci o konstrukci jejích příběhů […] často s prvky pohádky nebo romance, ne-li přímo červené knihovny. Má pochopení pro trpící a minoritní hrdiny, jejím ústředním tématem je příběh o pomoci, o nápravě věcí. Uvnitř jejích nemocných, pochmurných světů svítí plamen naděje.“\n\n\nSeznam jednotlivých povídek není úplný (Legie.info uvádí k srpnu 2019 160 povídek vč. novel), číslování je pouze pro hrubou orientaci:\n\n\n"}
{"id": "157755", "url": "https://cs.wikipedia.org/wiki?curid=157755", "title": "Chlum (Králický Sněžník)", "text": "Chlum (Králický Sněžník)\n\nChlum (německy \"Bodenkoppe\") je hora v Podbělském hřbetu pohoří Králický Sněžník. Nadmořská výška je 1119 m n. m. Vrchol leží už v Olomouckém kraji, ale těsně za hranicí s Pardubickým krajem, západní svah náleží už do Pardubického kraje. Hora se nachází na jižním konci hřbetu, jižně od hor Podbělka a Slamník. Směrem k jihu až jihozápadu hřeben nadále klesá, západní a východní svahy hory jsou ještě strmější. Hora je převážně zalesněna, místy jsou rozsáhlé imisní holiny.\n\nZe svahů hory odtéká voda do přítoků Moravy, hlavně do Mlýnského potoka a Malé Moravy.\n\nOblast vrcholu hory leží mimo NPR Králický Sněžník a EVL Králický Sněžník, ale je součástí Ptačí oblasti Králický Sněžník.\n\nChlum není podle kritérií projektu \"Tisícovky Čech, Moravy a Slezska\" tisícovkou, ale jen spočinkem Slamníku, protože má velmi malé převýšení od společného sedla (< 5 m).Další otázkou je přesný výškový údaj. Obvykle se uvádí 1119 m n. m., na mapách Mapy.cz je výška 1118 m n. m. a na mapě CÚZK 1:50 000 je kóta 1116 m n. m., která je na 1:10 000 upřesněna na 1115,8 m n. m., což ale není na vrcholu a navíc na této mapě je okolo vrcholu zakreslena vrstevnice 1120 m n. m. \n\n"}
{"id": "157761", "url": "https://cs.wikipedia.org/wiki?curid=157761", "title": "Individualismus", "text": "Individualismus\n\nIndividualismus (z lat. \"in-dividuus\", nedělitelný, a \"individuum\", jednotlivec) je morální, politický nebo společenský názor a postoj, který na první místo klade jedince, jeho nezávislost a soběstačnost. Svobodu obvykle chápe jako co nejmenší omezování druhými a společností (\"negativní svoboda\", Isaiah Berlin). Individualisté jsou přesvědčeni, že každý jednotlivec má právo prosazovat své individuální zájmy a cíle a starat se především sám o sebe. Extrémní podobou individualismu je solipsismus.\n\nIndividualismus chápe společnost jako víceméně nahodilé a volné seskupení osob a odmítá nebo podceňuje společenské vazby člověka, vzájemnou závislost a solidaritu. Je typicky postojem úspěšných mužů středního věku v bohatých společnostech. Protikladem individualismu je kolektivismus a komunitarismus, které zdůrazňují skupinové, společenské nebo národní zájmy a závazky jednotlivce vůči nim.\n\nIndividualismus může vyžadovat, aby každý jedinec uznával i stejná práva všech ostatních, a potud není totéž co egoismus. Někteří individualisté, jako například Ayn Rand, jsou proti takovému „morálnímu relativismu“ a popisují sobeckost jako výhodu či přednost. Naopak někteří filosofové, sociologové (Émile Durkheim, Norbert Elias, Francis Fukuyama) i ekonomové (Amartya Sen, Friedrich August von Hayek, institucionální ekonomie) zdůrazňují význam společenské soudržnosti a vzájemné důvěry. Kde se jich nedostává, rostou transakční náklady a hrozí rozpad společnosti (anomie). Friedrich A. Hayek ho popisuje jako úctu k jednotlivci, tj. uznání jeho vlastních jedinečných názorů a zálib za nejdůležitější pro něj samého, a poukazuje na nutnost tolerance možnosti rozvíjení individuálního nadání. Důležitá je pro něj i svoboda volby a možnosti každého jedince pokusit se vést si svůj vlastní život.\n\nOd individualismu jako postoje je třeba odlišovat metodologický individualismus, častý postup společenských věd (zejména ekonomie nebo sociologie), který si pro zjednodušení společnost modeluje jako soubor nezávislých jedinců, s nímž se snadněji pracuje. Metodologický individualismus zanedbává vzájemné vztahy, vazby či závazky mezi lidmi, aby mohl používat kvantitativních a statistických metod (průzkumy veřejného mínění, modely ekonomického chování a pod.).\n\n\n\n"}
{"id": "157762", "url": "https://cs.wikipedia.org/wiki?curid=157762", "title": "Krmítko", "text": "Krmítko\n\nKrmítko pro ptáky je jakékoliv zařízení vhodné pro předkládání potravy pro ptáky.\nPoužívá se pro přikrmování ptáků především v zimě za holomrazů nebo při sněhové pokrývce, kdy ptáci obtížně hledají potravu.\n\nPotrava vhodná do krmítek: slunečnicová semena, loupané ořechy, ovesné vločky, maso nakrájené na kousky, vnitřní sádlo, lůj. \n\nCo je nevhodné: čerstvé pečivo, uzeniny, slané a plesnivé potraviny a další.\n\nV únoru 2013 britští vědci publikovali studii, z níž vyplývá, že zimní přikrmování tukem negativně ovlivňuje snůšku vajec u sýkor modřinek v následujícím hnízdním období.\n\nKrmítka v oblasti České republiky navštěvují především sýkory (modřinka, koňadra, babka, uhelníček i parukářka), pěnkavovití čížek lesní, stehlík obecný, hýl obecný a samozřejmě pěnkava obecná, z dalších druhů potom zvonek zelený, brhlík lesní, dlask tlustozobý, mlynařík dlouhoocasý. Krmítko mohou navštívit i větší ptáci, například sojka obecná nebo strnad obecný.\n\nNa jablka a hrušky je možné nalákat kosa černého nebo drozda kvíčalu. Sady a zahrady s nesklizeným ovocem často obsazují brkoslavové severní.\nNežádoucí je přítomnost holubovitých ptáků: hrdličky zahradní, holuba hřivnáče a zdivočelého holuba domácího, kteří mohou šířit různá onemocnění včetně trichomonózy.\n\nKrmítka nemusí sloužit jen ptákům. Na ořechy, neloupané arašídy nebo suché plody lze přilákat také veverky obecné.\n\nProstřednictvím krmítek se může přenášet řada nemocí. Například zvonci jsou velmi náchylní na onemocnění způsobené bakteriemi \"Trichomonas gallinae\". Při onemocnění je blokován trávící systém a postižení zvonci tak nemohou polykat potravu, jsou načepýření a letargičtí. Dalšími příznaky nemoci jsou zrychlené dýchání a zvracení. Nemoc se přenáší hlavně ve znečištěných a vlhkých krmítkách, proto je doporučeno je občas dezinfikovat a následně opláchnout horkou vodou. V případě zjištění nákazy je nutné na několik týdnů přerušit krmení a krmítka vyčistit. Onemocnění není přenosné na člověka, čištění lze tedy provádět bez obav o vlastní zdraví.\n\n\n"}
{"id": "157764", "url": "https://cs.wikipedia.org/wiki?curid=157764", "title": "Admétos", "text": "Admétos\n\nAdmétos (řecky Άδμητος, latinsky \"Admetus\") byl v řecké mytologii byl králem města Féry v jihovýchodní Thessálii, synem krále Feréta, manželem Alkéstidy.\n\nAdmétos usiloval o ruku krásné Alkéstis, dcery krále Pelia (toho, který se neprávem stal králem v Iólku a který později zahynul rukou kouzelnice Médei, manželky Argonauta Iásona). Alkéstis byla krásná a ucházelo se o ni mnoho králů a královských synů. Král Peliás vyhlásil, že dceru dá za manželku tomu, kdo zapřáhně do svého vozu divokého kance a lva a objede s nimi závodiště.\n\nAdmétos požádal o pomoc boha Apollóna. Nejvyšší bůh Zeus poslal před časem k Admétovi do služby Apollóna, aby se očistil ze zabití hrozného draka Pýthóna. Apollón jej zabil za to, že před jeho narozením pronásledoval z příkazu žárlivé bohyně Héry jeho matku, bohyni Létó v době, kdy se blížil porod jejích dětí — Apollóna a Artemis, potomků božského Dia. Apollón přislíbil pomoc a skutečně poté s pomocí hrdiny Hérakla zkrotili divoká zvířata a Admétos s tímto zvláštním spřežením objel závodiště v Iólku.\n\nKdyž vrcholily přípravy na svatbu, opomněl Admétos uctít obětí bohyni Artemis a vzápětí se dostavil její trest: Když vstupoval do svatební komnaty, místo nevěsty našel na lůžku klubko hadů. Opět byl přivolán o pomoc bůh Apollón a ten rychle vyjednal nápravu: Oběť bohyni byla uskutečněna. Navíc Apollón vyjednal významný slib: Až přijde den Admétovy smrti, může být ušetřen, jestliže někdo za něj dobrovolně zemře.\n\nS touto vyhlídkou žil Admétos šťastná léta. Když se přiblížila jeho hodina, povolal z Fér několik ubožáků a požádal je, aby místo něho zemřeli - všichni odmítli. Požádal své přátele — vysmáli se mu. Požádal své rodiče — nepořídil. Dozvěděla se to Alkéstis a nabídla svůj život za jeho, když si vymohla slib, že její děti za ni nikdy nedostanou macechu. Jenže její oběť zase nechtěl přijmout Admétos. Alkéstis však byla neoblomná.\n\nV okamžiku, kdy Alkéstis zavřela oči, ohlásil se k návštěvě hrdina Héraklés. Když mu vypověděli, co se právě událo, Héraklés se skryl u hrobky a když zaslechl šum křídel boha smrti Thanata, vrhl se na něho, přemohl ho a spoutal. Thanatos prosil o milost a dostal ji až poté, co slíbil, že vrátí královně Alkéstis život. Stalo se a oba manželé prý žili ještě dlouhá léta a když přišel bůh smrti podruhé, odešli společně do říše stínů.\n\nJsou i jiné verze zakončení tohoto mýtu: jedna říká, že Alkéstis se z lásky k Admétovi otrávila a její duše sestoupila do Tartaru. Odtud ji však vrátila manželka boha Háda Persefona, která nesouhlasila s tím, aby žena zemřela místo muže a poslala ji nahoru. Druhá verze říká, že sám Hádés přišel pro krále Adméta, ten ale uprchl. Alkéstis se nabídla místo něho, do toho vstoupil Héraklés a vysvobodil ji.\n\nMýtus o Admétovi a Alkéstis býval vyprávěn jako součást mýtů o Apollónovi, Héraklovi nebo o Argonautech. Pravděpodobně z toho plynou mnohé rozpory, zejména v chronologii.\n\n\n"}
{"id": "157771", "url": "https://cs.wikipedia.org/wiki?curid=157771", "title": "Štírci", "text": "Štírci\n\nŠtírci (Pseudoscorpiones) jsou řádem bezobratlých živočichů ze třídy pavoukovců, kmene členovců.\n\nJejich tělo je nestejnocenně článkované. Jejich nejmohutnějšími končetinami jsou klepítkovitě zakončená makadla, do kterých ústí jedová žláza. Chelicery jsou též klepítkovité, ale zcela nenápadně umístěné na začátku těla. Vyúsťují na nich snovací žlázy (tedy na opačném konci těla než jak je tomu u pavouků). Dýchají vzdušnicemi. Živí se dravě, loví drobné členovce, zejména roztoče a pisivky. Dorůstají velikosti asi 5 mm (max 7 mm). Všechny články zadečku, který je oválného tvaru a nasedá na hlavohruď celou svou šíří, jsou stejně široké.\n\nSe štírky se nejčastěji můžeme setkat pod kůrou stromů, nebo v listové opadance. Žijí také v půdě, mechu, hnízdech ptáků i savců (v kurnících i holubnících), ve skladech i domácnostech. Občas se mohou vyskytnout i ve včelínech, kde jsou vítaní, neboť zde hubí již zmíněné roztoče. K šíření na větší vzdálenosti využívají štírci foreze. (Pomocí pedipalp se přichytí na létající hmyz, který je přenese.)\n\nSperma je u štírků samicím předáváno bez potřeby jakýchkoliv speciálních kopulačních orgánů. Sameček vypustí z pohlavního otvoru spermatofor obalený tuhnoucím sekretem, z něhož se též vytváří dlouhá stopka ukotvující spermatofor k podkladu. Samička si spermatofor nasune do svého pohlavního otvoru během zvláštního rituálu, kdy se se samečkem navzájem drží makadly. Pohlavní otvor se nalézá stejně jako u pavouků na 8. článku těla.\n\nCelkem je známo asi 3000 druhů, z toho 25 se vyskytuje v Česku.\n\n"}
{"id": "157778", "url": "https://cs.wikipedia.org/wiki?curid=157778", "title": "Georg Joseph Kamel", "text": "Georg Joseph Kamel\n\nGeorg Joseph Kamel či Camellus (21. dubna 1661 Brno – 2. května 1706 Manila) byl jezuitský misionář, lékárník a botanik, který podal první ucelené zprávy o filipínské flóře a fauně, a představil je tak širšímu evropskému publiku.\n\nŠvédský přírodovědec Carl Linné pojmenoval na počest Kamela a jeho přírodovědných prací rod kamélie, mezi něž se řadí čajovník čínský (\"Camellia sinensis\"), zdroj čaje. Právě tento druh Kamel vylíčil i ve svém díle, ačkoliv Linné při svém popisu kamélie z Kamelovy práce paradoxně nečerpal. Jedinou filipínskou rostlinou pojmenovanou po Kamelovi je \"Eugenia camelii\", která však je známa z jen jednoho exempláře v herbáři americké Smithsonian Institution.\n\nTřísté výročí Kamelovy smrti v roce 2006 bylo zařazeno mezi významná světová výročí UNESCO.\n\nKamel se narodil se v roce 1661 v rodině brněnského postřihačského mistra Andrese Kamela. Navštěvoval místní jezuitské gymnázium, kde se vyučil lékárníkem, a 12. listopadu 1682 vstoupil do jezuitského řádu. V klášterní lékárně postupně získával lékárnickou praxi. Po ukončení noviciátu působil jako lékárnický pomocník (\"socius infirmarii\") v Jindřichově Hradci a v roce 1686 vedl lékárnu koleje v Českém Krumlově. V této době podal žádost o vyslání do jezuitských zámořských misií, které bylo vyhověno. Přes Cádiz a Nové Španělsko doplul v roce 1688 do Manily na Filipínách.\n\nV Manile působil v koleji svatého Ignáce jako lékárník a pečoval i o nemocné. V Manile také údajně otevřel první jezuitskou lékárnu na Filipínách, kde v duchu křesťanské lásky k bližnímu poskytoval chudým a domorodcům zadarmo léky. Díky Kamelově práci se jezuitská lékárna v Manile brzy stala jednou z nejproslulejších v oblasti a jeho péči vyhledávali i vysoce postavené osobnosti. Jeho renomé jej přivedlo do písemného styku se vzdělanci jak v Evropě, tak Asii. Dopisy, informace a exempláře si vyměňoval s Willemem ten Rhijnem, nizozemským chirurgem v Batávii; Samuelem Brownem a Edwardem Bulkleym, dvěma britskými chirurgy v Madrasu; a zejména se dvěma členy londýnské Královské společnosti, lékárníkem Jamesem Petiverem a přírodovědcem Johnem Rayem. \n\nKamel zemřel v 45 letech v jezuitské koleji v Manile na průjmové onemocnění.\n\nKamel zkoumal filipínskou flóru z hlediska možného využití v lékařství a založil botanickou zahradu s evropskými i místními léčivkami. Rostlinstvo a zvířenu ostrova Luzon systematicky popisoval a poznatky doplňoval kresbami. Mezi jiným podal první zprávy o rostlině \"Strychnos Ignatii\" (\"Faba Sancti Ignatii\"), z níž se získává jedovatý alkaloid strychnin, či o filipínském nártounu či letuše. O publikaci Kamelovy práce se zasloužili jeho dopisovatelé Ray a Petiver: jeho popisy filipínských bylin, křovin a stromů se objevily jako apendix třetího svazku Rayova veledíla \"Historia Plantarum\" (1704), zatímco zbytek jeho traktátů vyšel ve \"Philosophical Transactions\" vydávaných Královskou společností. Několik Kamalových ilustrací Petiver otiskl ve svém \"Gazophylacium Naturae et Artis\".\n\nKamelovy zápisky jsou uloženy především v Britské knihovně v Londýně. Po jednom svazku Kamelových ilustrací a popisů se dochovalo v londýnském Přírodopisném muzeu a archivu teologické fakulty Lovaňské univerzity.\n\nKamel se pokusil o klasifikaci rostlin, ovšem v duchu předlinnéovské botaniky. Rostliny dělil do tří „tříd“:\n\n\n\n\n"}
{"id": "157779", "url": "https://cs.wikipedia.org/wiki?curid=157779", "title": "Pesach", "text": "Pesach\n\nPesach (: ) je jedním z nejdůležitějších židovských svátků a zároveň jedním z nejstarších vůbec (jelikož příkaz k jeho dodržování byl dán jako jeden z mála ještě před darováním Tóry na Sinaji). Společně se svátky Šavu'ot a Sukot se řadí mezi tři poutní svátky, které se každoročně slaví. Připomíná vyjití z otroctví a cestu ke svobodě; zároveň je oslavou probouzení půdy a země.\n\nMimo Izrael trvá Pesach 8 dní, přičemž první dva a poslední dva jsou sváteční (, \"jamim tovim\", doslova „dobré dny“, „svátky“), při nichž platí obdobná pravidla jako při šabatu s drobnými rozdíly týkajícími se zejména přípravy jídla. Prostřední 4 dny jsou polosváteční (, \"chol ha-mo'ed\", doslova „všední [den] svátku“), v jejichž průběhu neplatí tak přísný zákaz práce, ale modlitba je slavnostnější s řadou oslavných žalmů. V Izraeli trvá Pesach 7 dní, přičemž první a poslední den je svátek a mezi nimi je 5 dní \"chol ha-mo'ed\". Pesach začíná 15. nisanu a končí 21. nisanu v Izraeli, 22. nisanu v diaspoře.\n\nPro Pesach se v hebrejštině používají různé názvy v závislosti na biblické události či aspektu, s nimiž je spojován. Patří mezi ně:\n\nV křesťanské biblické tradici se pesach překládá také jako \"velikonoce\", v Novém zákoně se o Pesachu hovoří jako o \"židovských velikonocích\".\nV Bibli kralické se pesach překládá slovem \"Fáze\" a nazývá se také \"slavnost přesnic\", kde přesnice označují nekvašené chleby.\n\nSvátek Pesach připomíná vyjití Izraele z egyptského otroctví. Izraelité se do Egypta dostali poté, co velký hladomor zasáhl celou zemi, včetně Země zaslíbené. V té době měl vytvořené zásoby pouze Egypt a to díky Josefovi, synu Jákoba, kterého sem původně prodali jeho bratři ze závisti jako otroka. Josef se postupem času dostal na nejvyšší místa a stal se správcem Egypta. Postupně se do Egypta přesunula celá Jákobova rodina a žila zde pod Josefovou ochranou v úrodné části Egypta Góšen. Židé se v Egyptě usadili a zůstali zde i po skončení hladomoru, velmi se jim dařilo a zde se z nich stal národ. Josef však zemřel a po jeho smrti nastoupil nový faraon, který Josefa již neznal, a který byl velmi znepokojen zvyšující se židovskou populací. Izraelity proto zotročil a navíc nechával zavraždit všechny prvorozené chlapce. Toto vraždění však přežil \"Mojžíš\", kterého jeho matka Jocheved (Jókebed) poslala v koši po Nilu, následně byl zachráněn faraonovou dcerou a byl vychován u faraónova dvora.\n\nPo nějaké době Hospodin vyslyšel úpění Izraele a povolal Mojžíše, který s \"Áronem\" předstoupil před faraona a sdělil mu, že Hospodin praví, aby propustil jeho lid, aby mu v poušti mohl slavit slavnost. Faraon však neuposlechl a namísto toho ještě přitížil Izraelitům práci. Po tomto neúspěchu posílá Bůh Mojžíše a Árona znovu k faraónovi a ujišťuje je, že donutí egyptského krále, aby Izraelce propustil a to skrze divy, kterými bude bít Egypt. Tyto božské zásahy dostaly název \"deset ran egyptských\":\n\nČtyři dny před vyjitím z Egypta řekl Hospodin Izraelitům, aby si každá rodina vybrala zdravého beránka bez vady. Během 14. nisanu jej obětovali a použili jeho krev na označení veřejí svých domů. Poté do půlnoci 15. nisanu jedli opečené beránky. Takto označené domy poté Hospodin přeskočil, když procházel Egyptem a vybíjel vše prvorozené. Hospodin také sdělil Mojžíšovi a Áronovi nařízení o hodu beránka a o zasvěcení prvorozených.\n\nFaraon po desáté ráně propustil Izrael z otroctví a Izrael vytáhl z Egypta. Utábořil se na břehu rákosového moře. Faraonovo srdce však bylo stále zatvrzelé a vyslal vojsko, aby Izraelity donutilo k návratu. Sedmého dne se Izraelité octli v sevření mezi mořem a faraonovým vojskem. Mojžíš vztáhl ruku nad moře a Hospodin rozdělil jeho vody. Izraelité prošli mořem po suchu, faraon se pustil za nimi, avšak Mojžíš vztáhl ruku nad moře a vody se vrátily a přikryly vozy i jízdu celého faraónova vojska. Tato událost se připomíná v sedmý den Pesachu, který má stejně jako první den pravidla „plnohodnotného“ svátku.\n\nPesach se kvůli mnoha příkazům a zvykům stal jedním z nejsložitějších židovských svátků.\n\nBěhem Pesachu se mohou konzumovat pouze potraviny a nápoje, které jsou \"kašer le-Pesach\" () a to včetně alkoholu – nejčastěji vína, které je označeno jako \"kašer le-Pesach\". Mezi aškenázskými a sefardskými židy existují rozdíly, sefardští židé například konzumují o Pesachu rýži, stejně tak jako další druhy semen a zrní, označovaných jako \"kitnijot\". Kitnijot jsou naopak v aškenázské kuchyni během Pesachu zakázané.\n\nHlavním příkazem o svátku Pesach je jíst macesy. \"Maces\" (, \"maca\", pl. , \"macot\", v aškenázské výslovnosti \"macos\" nebo \"maces\") je křehký, rovný, nekvašený chléb, vyrobený z mouky a vody, který musí být upečen dříve než začne kvasit. Maces je jediný typ „chleba“, který se o Pesachu může jíst. Vztah mezi macesem a chámecem lze chápat v různých rovinách. Jedna z interpretací srovnává maces s božími příkazy (613 micvot) a chámec s lidskou pýchou, která stejně jako kynoucí těsto chce být tam, kde není její místo.\n\nO nekvašeném chlebu se také píše v Tóře. \n\nChamec () je cokoliv z pěti druhů obilnin (pšenice, žito, ječmen, oves, špalda), co přišlo do styku s vodou alespoň na 18 minut. Je-li voda teplá dochází ke kvašení dříve a je nutné zmínit, že 18 minut se začíná počítat od doby, kdy dohněteme těsto. Chamecem ale nemusí být pouze potraviny, ale například i nápoje (pivo, whisky), léky nebo kosmetika. Během Pesachu je zakázána jak konzumace a využívání chamecu, tak i jeho vlastnění. Proto je nutné chamec před Pesachem odstranit z domu, zničit jej, či jej případně prostřednictvím rabína odprodat nežidovi.\n\nChamec, který by přes Pesach zůstal ve vlastnictví žida, je i po Pesachu zakázáno konzumovat nebo z něho mít užitek a musí být spálen.\n\nPo odstranění všeho chamecu z domu je nutné provést formální prohledání v předvečer Pesachu. Hledání chamecu (, \"bdikat chamec\") provádí hlava rodiny, jeho manželka, případně jiný člen rodiny (starší třinácti let). Hledající prochází všechny místnosti se svíčkou a prohledává všechna místa, kde by mohl chamec nedopatřením zůstat. V případě, že je nalezen nějaký chamec, musí být uložen do speciální nádoby nebo tašky a druhý den je spálen.\n\nJelikož žid nesmí o Pesachu vlastnit chamec, rozšířil se zvyk, že je před Pesachem odprodán nežidovi a po Pesachu odkoupen zpět (, \"mechirat chamec\"). Původně vznikl proto, aby prodejci a výrobci předešli ztrátám. Každý může chamec prodat sám, doporučuje se ale, aby tímto pověřil rabinát, který dohlédne na všechny náležitosti.\n\nMezi kitnijot se zařazují všechny luštěniny (fazole, hrášek, čočka, sója, atd.) a některé další plodiny, jako kukuřice, rýže, atd. Tyto potraviny sice nejsou chamec, ale podle aškenázské tradice je jejich konzumace zakázána, protože by mohlo dojít k záměně s chamecem. Na rozdíl od chamecu je však možné tyto potraviny vlastnit. Oproti Aškenázům tyto potraviny jedí Sefardé, dle jejichž tradic nic neodporuje konzumaci těchto potravin.\n\nRáno před svátkem Pesach začíná \"Půst prvorozených\". Tento půst připomíná záchranu prvorozených židovských dětí před poslední z egyptských ran, kdy Hospodin procházel Egyptem a vybíjel vše prvorozené, jak se píše v knize Exodus:\n\nPůst tedy drží prvorozený potomek mužského pohlaví, který již dosáhl věku bar micva. Pokud je mladší, postí se za něj otec.\n\nV dobách, kdy existoval Chrám, byl jedním hlavních zvyků \"korban pesach\" (, doslova „pesachová oběť“, známá zejména později v křesťanské tradici jako „velikonoční beránek“). Každá rodina (nebo v případě, že rodina byla málo početná a nezvládla by sníst celého beránka, skupina rodin) musela přinést oběť mladého beránka nebo kůzlete do Chrámu odpoledne 14. dne měsíce nisan a večer jej pak sníst (po soumraku již bylo 15. nisanu).\nJeště před časem oběti beránka bylo třeba zbavit se všeho kvašeného. Beránek musel být opečen a jeden s macesy a merorim. Musel se také dávat pozor, aby se obětnímu beránku nezlomila žádná kost. Žádné maso pak nesmělo zbýt do rána. To, které zbylo se muselo po svátku spálit.\n\nJelikož je podle Tóry \"korban pesach\" svatá oběť, platí v tomto ohledu přísná pravidla. Jediní, kteří mohou beránka jíst, jsou ti, kteří jej mohou přinést k obětování. Tóra o předpokladech pro hod beránka praví toto:\n\nMezi další, již nesmějí jíst beránka, patří lidé, kteří jsou rituálně nečistí, výjimka existuje v případě, že v tomto stavu je většina židů. Nabídka oběti musí být provedena před kvórem třiceti. Ve Chrámu zpívali levité Halel, zatímco \"kohanim\" prováděli obětní obřad. Muži i ženy byli povinni sledovat \"korban Pesach\".\n\nTento příkaz se plnil po celou dobu existence Chrámu. Do dnešní doby se \"micva\" o \"korban pesach\" přenesla v podobě, která je symbolická. Spočívá v tom, že se na sederový talíř dá i opečená kost. Aškenázští židé mají tradici, že během sederu nejedí jehněčí. Zdůvodňují to absencí chrámu. Oproti tomu sefardští židé během sederové večeře jehněčí nebo skopové jedí, aby si připomněli \"korban pesach\". Samaritáni na Pesach dokonce beránka skutečně obětují ve své svatyni na hoře Gerizim.\n\nSeder, doslova „pořádek, uspořádání“, () je označení pro slavnostní večeři pro první noc(i) svátku Pesach. Základem sederu je biblické nařízení učit děti o významu vysvobození židovského národa z egyptského otroctví:\n\nMnoho ze sederového rituálu je proto pojato tak, aby vzbudilo zájem a zvědavost dětí. Ranou podobu pesachového sederu obsahuje desátá a poslední kapitola mišnaického traktátu Pesachim, zařazeného do tradiční Hagady. Toto vyprávění událostí, které zmiňuje vyjití židů z Egypta začíná \"čtyřmi otázkami\". Ty má položit nejmladší dítě a jeho otec mu na ně odpoví. Otázky se odvíjejí od úvodních slov první otázky: „Proč je tato noc odlišná od všech ostatních nocí?“\n\nPříkazy, které se musí splnit o sederu:\n\nSeder vyžaduje dodržení pořadů jednotlivých úkonů. V tomto pořadí by měl seder proběhnout:\n\nNa stole připraveném pro sederovou večeři nesmí chybět:\nSederový talíř, označovaný také jako zdobná mísa, (, \"ke'ara\") je používaný při domácím obřadu na Pesach. Středověké opisy aškenázské Hagady představují tuto mísu, poprvé zmíněnou v období Mišny, jako jakýsi kulatý talíř. Existují dochované ukázky z období renesance ze dřeva, keramiky, cínu apod. opatřené příslušnými nápisy a rytinami. Moderní sederové talíře bývají zpravidla měděné či mosazné nebo skleněné a mají zvláštní prohlubně na pokrmy, které předepisuje rituál, či malé misky, do nichž se tyto pokrmy vkládají.\n\nSederový talíř by měl obsahovat:\n\nMaror (מָרוֹר), v překladu „hořká bylina,“ je jeden z pokrmů pojídaných při sederové večeři. Podle Božího přikázání ) měli židé jíst pesachového beránka (\"korban Pesach\") spolu s nekvašeným chlebem (maces) a hořkými bylinami (maror) při památeční hostině na počest Hospodinu, která má být slavena navždy. Pojídání maroru je symbolické a má připomínat trpkost života v egyptském otroctví. Tuto symboliku ještě zvyšuje namáčení maroru do charosetu (více v části charoset). Typy zeleniny, ze kterých se získává maror uvádí Talmud. Tradičně se používá hlávkového salátu nebo křenu.\n\nCharoset () je sladká, tmavě zbarvená, hrudkovitá směs podávaná při sederové večeři společně s marorem. Symbolika charosetu spočívá v tom, že evokuje hlínu nebo maltu, ze které židé v Egyptě vyráběli cihly. I samotný název \"charoset\" pochází z hebrejského \"cheres\" – hlína.\n\nI přes symboliku, kterou charoset představuje, se jedná o pochutinu, která je oblíbená zejména u dětí. Charoset lze jíst volně během sederové večeře, například s macesy.\n\nExistuje mnoho receptů pro přípravu charosetu. Rozdíly jsou zejména mezi aškenázskou a sefardskou tradicí. „Aškenázský charoset“ se vyrábí zejména z rozsekaných oříšků, jablek, skořice a vína. Oproti tomu charoset u Sefardů obsahuje hlavně jablka, hrušky, hrozinky, fíky, datle, víno, skořici apod. Složení se samozřejmě liší v různých oblastech.\n\nPři sederové večeři se pijí čtyři poháry vína. Tuto povinnost musí splnit všichni účastníci, i nejchudší muž či žena. Symbolika čísla čtyři v Hagadě se odráží v těchto čtyřech číších (, \"arba kosot\"), které jsou v midraši spojeny se čtyřmi výrazy pro vysvobození, o nich se zmiňuje příběh Exodu:\n\nElijášův pohár (, \"koso šel Elijahu\") je zvláštní pohár vyhrazený u sederového stolu \"proroku Elijášovi\". Podle rozšířeného zvyku se pohár naplní vínem po svátečním jídle předtím, než se znovu začne čtení Hagady. U sederové večeře by měly být otevřeny dveře nebo okno k uvítání proroka Elijáše a na znamení víry, že přítomné nepostihne nic zlého. Zároveň se tím zdůrazňuje mesiášský a vykupitelský aspekt svátku, neboť prorok Elijáš má ohlásit příchod \"Mesiáše\" ().\n\nBěhem svátečních dnů se v některých komunitách prokládají texty modliteb příslušnými pijuty, podobně jako během ostatních svátků. Po celou dobu Pesachu se při ranní modlitbě čte Halel, jeho plná verze ovšem pouze první den svátku (v diaspoře první dva dny), a to jak ve večerní, tak i v ranní modlitbě. Specifická pro Pesach je \"modlitba za rosu\" (\"tfilat tal\"), která se říká během opakování Amidy na musaf první den Pesachu. Pesachem začíná „letní“ období, během něhož se ve druhém požehnání Amidy nahrazuje text \"mašiv ha-ruach u-morid ha-gešem\" (jenž dává vanout větru a sestupovat dešti) textem \"morid ha-tal\" (jenž dává sestupovat rose); ve většině evropských obcí se tento úsek v letním období zcela vynechává.\n\nNa šabat během Pesachu je zvykem číst v aškenázských synagogách \"Píseň písní\", jeden z pěti svátečních svitků. Píseň písní je alegorií vztahu Boha a Izraele a během Pesachu je tento vztah připomínán právě proto, že vysvobozením z Egypta Bůh projevil svou lásku k Izraeli a přiznal se k němu jako se ženich přiznává ke své nevěstě.\n\nDruhý den Pesachu byla v dobách Chrámu přinášena oběť prvotin z ječmene zvaná omer. V některých synagogách se do liturgie vkládají pasáže, které připomínají pravidla a význam této oběti. V předvečer tohoto dne začíná také období počítání omeru.\n\nSedmý den Pesachu je svátek připomínající záchranu Izraelitů před faraonovým vojskem u Rákosového moře. Je zvykem sejít se o půlnoci a číst biblickou píseň opěvující tuto událost (Ex 15). Tato pasáž je rovněž součástí ranního čtení z Tóry. Ačkoli má sedmý den pravidla plnohodnotného svátku, čte se pouze poloviční halel; radost ze záchrany není úplná, jelikož musela být vykoupena záhubou mnoha lidských bytostí – byť to byli nepřátelé.\n\nNásleduje-li bezprostředně po skončení Pesachu šabat, dodržují se pesachová pravidla kašrutu i o tomto šabatu. Zákaz konzumace a vlastnění chamecu už sice pominul, ale neexistuje způsob, jak by si židovská domácnost mohla v takové situaci chamec opatřit a připravit. Aškenázové už ale mohou jíst kitnijot a macu aširu.\n\nPo skončení svátku (a případně navazujícího šabatu) se někteří židé snaží co nejdříve začít opět jíst chamec. To má demonstrovat, že zřeknutí se chamecu po dobu Pesachu nebylo motivováno tím, že by chamec neměli rádi, ale že navzdory tomu, jak ho mají rádi, se ho rádi zřekli, aby tím mohli splnit Boží přikázání. V místech, kde je obtížné koupit chamec od nežidů, může ovšem taková horlivost snadno vést k porušení pesachových předpisů těsně před koncem svátku, takže od ní rabíni spíše odrazují.\n\nDruhý pesach (, \"Pesach šeni\"), nazývaný také Malý pesach (, \"Pesach katan\"), byl zaveden jako „zpožděný svátek“ pro ty, kdo v předepsaném čase nemohli splnit příkaz kvůli rituální nečistotě (\"tum'a\") nebo pobytu na dlouhé cestě mimo domov.\nNa rozdíl od normálního Pesachu, který se koná v průběhu měsíce nisan, začínaly obřady odloženého svátku o měsíc později, v průběhu měsíce ijar a nabízely možnost obětovat a jíst pesachového beránka. Klasickým příkladem se stala nebývale masová oslava \"Pesach šeni\" za Chizkiáše.\n\nV dnešní liturgické praxi se poněkud sváteční charakter Druhého pesachu připomíná vypouštěním kajícných modliteb (Tachanun) a zákazem soukromého půstu. Koná-li se v tento den pohřeb, probíhá bez smutečního proslovu.\n\nO velikonočních svátcích referuje text z Lukášova evangelia, tradičně nazývaný „Dvanáctiletý v Chrámě“. Do doby před velikonočními svátky je kladen podle evangelií také příběh pašijí.\n\nKřesťanské Velikonoce jsou oslavou zmrtvýchvstání Ježíše Krista, které se událo kolem roku 30 či 33 (v tyto roky vychází Velký pátek na předvečer svátku Pesach). Slavení Velikonoc je v církvi již od počátku významově provázáno s židovskou oslavou Pesachu, jehož prvky dodnes v sobě nese. Ježíšovo projití smrtí a vzkříšení křesťané chápou jako naplnění starozákonního obrazu přejití Izraelitů Rudým mořem při východu z Egypta.\n\nPodle staré křesťanské tradice však nemají připadnout Velikonoce na týž den jako Pesach (14. nisan). To bylo možné dodržet v juliánském kalendáři a proto se nikdy nesejdou kalendářní data pravoslavných Velikonoc a Pesachu. V gregoriánském kalendáři toto již nebylo možné dodržet a proto ve výjimečných případech dojde ke shodě kalendářních dat.\n\n\n\n"}
{"id": "157783", "url": "https://cs.wikipedia.org/wiki?curid=157783", "title": "Nick Drake", "text": "Nick Drake\n\nNick Drake (* jako Nicholas Rodney Drake; 19. června 1948 Rangún, Myanmar − 25. listopadu 1974 Tanworth-in-Arden, Warwickshire, Anglie) byl britský folkový písničkář a skladatel. V době jeho kariéry měl velmi malé množství posluchačů. Jeho práce během let začala být uznávána a dnes je považován za jednoho z nejvlivnějších anglických písničkářů posledních padesáti let. Když bylo Drakeovi dvacet let, podepsal smlouvu s Island Records a v roce 1969 vydal své debutové album s názvem \"Five Leaves Left\". Do roku 1972 nahrál dvě další alba, \"Bryter Layter\" (1970) a \"Pink Moon\" (1972). Ani jedno z nich nemělo prakticky žádný úspěch.\n\nTrpěl depresemi, insomnií a chorobnou plachostí, která mu zabraňovala ve vystupování před publikem. Z tohoto důvodu jeho hudba nebyla tehdejším posluchačům téměř známa a jeho desky se prodávaly velmi zvolna. Témata jeho depresí se často odrážela v jeho textech. Po dokončení nahrávání jeho třetího alba \"Pink Moon\" ustoupil z živého hraní i nahrávání, usadil se v domě svých rodičů na venkově v Warwickshire. Dne 25. listopadu 1974 zemřel na předávkování amitriptylinem a předepsanými antidepresivy, bylo mu 26 let.\n\nJeho hudba byla dostupná v první polovině sedmdesátých let, ale v roce 1979 vyšlo retrospektivní album \"Fruit Tree\", které obsahuje písně z všech jeho tří alb. V polovině osmdesátých let ho označilo jako svůj vzor několik hudebníků, mezi které patří například Robert Smith, David Sylvian a Peter Buck. V roce 1985 pro něj napsala skupina The Dream Academy píseň „Life in a Northern Town“. Počátkem devadesátých let ho jako svůj vliv označili například Kate Bush, Paul Weller a The Black Crowes. Jeho první biografie se na trhu objevila v roce 1997, následující rok vyšel dokumentární film \"A Stranger Among Us\". V roce 2000 použila firma Volkswagen titulní skladbu z jeho alba \"Pink Moon\" v televizní reklamě a během jednoho měsíce se prodalo více jeho alba, než v posledních třiceti letech.\n\nJeho otec Rodney Drake (1908–1988) se na počátku třicátých let přestěhoval do Rangúnu, kde pracoval jako inženýr v Bombay Burmah Trading Corporation. V roce 1934 se setkal s dcerou vysoce postaveného člena indické státní správy, Mary Lloyd (1916–1993), známou jako Molly. V roce 1936 ji požádal o ruku, musel však ještě rok počkat, aby jí bylo 21 let, následně se vzali. V roce 1950 se vrátili do Warwickshire, žili u Tanworth-in-Arden v západním Warwickshire, jižně od Solihull. Drake měl jednu starší sestru, Gabrielle (1944), která se později proslavila jako filmová a televizní herečka. Oba rodiče měli hudební talent a psali skladby. Nahrávky Molly vyšly po její smrti a jak bylo později zjištěno, měly velký vliv na hudbu jejího syna. Matka a syn sdíleli podobnou křehkou vokálnost a paralelní pocit neblahé předtuchy a fatalismu v jejich hudbě, čehož si všimla Gabrielle a Trevor Dann, který je autorem biografie o Drakeovi. Povzbuzen matkou se v raném věku Drake naučil hrát na klavír a začal skládat vlastní písně, které natočil na kotoučový magnetofon.\n\nV roce 1957 se zapsal na Eagle House School, anglickou přípravnou internátní školu v Berkshire. O pět let později šel na státní školu Marlborough College v Wiltshire, kde studovali i jeho otec, dědeček a pradědeček. Zde projevil zájem o sport, stal se z něj dokonalý sprinter, jeho rekord v běhu na 100 yardů zde stále nebyl překonán. Určitou dobu byl také kapitán rugbyového týmu. Drake hrál na klavír ve školním orchestru a učil na klarinet a saxofon. V roce 1964 nebo 1965 založil se čtyřmi spolužáky skupinu The Perfumed Gardeners. Drake ve skupině hrál na klavír, občas na altsaxofon a zpíval. Skupina hrála jak jazzové standardy od Pye Records, tak i skladby od skupin The Yardbirds a Manfred Mann. Ve skupině hrál i Chris de Burgh, ale krátce po založení byl ze skupiny vyhozen. V roce 1965 si Drake koupil za £13 svou první akustickou kytaru a začal experimentovat s otevřeným laděním. Jeho studijní výsledky se v té době začaly zhoršovat.\n\nV roce 1966 získal stipendium pro studium anglické literatury na Fitzwilliam College na Cambridgeské universitě. Své studium odložil o šest měsíců a studoval na Aix-Marseille University ve Francii, studium zahájil v únoru 1967. Začal více cvičit na kytaru a vydělával peníze buskingem v centru města. Drake začal kouřit marihuanu a na jaře odcestoval s přáteli do Maroka. Pravděpodobně ještě v Aix začal užívat LSD, což dokazují i texty z této doby, například „Clothes of Sand“ obsahuje zmínku o zájem o halucinogeny.\n\nPo návratu do Anglie se přestěhoval do bytu své sestry v Hampstead. V té době začal studovat v Cambridge. Jeho učitelé o něm říkali, že byl bystrý student, ale nechtěl se věnovat studiu. Měl problémy se spoluprací se zaměstnanci a ostatními studenty na škole. Na fotografiích z této doby je vidět jeho mrzutost. Universita kladla velký důraz na jeho hraní ragby a kriketu. Později však Drake ztratil zájem o sport a zůstal pouze u kouření marihuany a poslouchání hudby. V září 1967 se seznámil s Robertem Kirbym, který mu dělal aranže na jeho prvních dvou albech. V té době Drake objevil na britské a americké scéně lidové hudby další hudebníky a byl ovlivněn umělci jako Bob Dylan, Josh White a Phil Ochs. V únoru 1968 začal hrát v londýnských barech a kavárnách. Jeho koncerty probíhaly před koncerty známějších hudebníků, jako byli například Country Joe and the Fish v klubu Roundhouse v Camden Town. Udělal dojem na Ashleye Hutchingse, baskytaristu Fairport Convention.\n\nHutchings představil Drakea pětadvacetiletému americkému producentovi Joe Boydovi, majiteli společnosti Witchseason Productions. Společnost v té době svá alba vydávala u Island Records. Boyd objevil skupinu Fairport Convention a byl zodpovědný za počátky Johna Martyna a skupiny The Incredible String Band, byl respektovanou osobností na britské folkové scéně. Boyd a Drake spolu okamžitě vytvořili pouto a jejich spolupráce trvala po celou Drakeovu kariéru. Na jaře 1968 zahrál Drake ve spolupráci Boyda demo se čtyřmi skladbami. Nahrávání proběhlo v jedné místnosti na vysoké škole. Posléze se Boyd rozhodl udělat s dvacetiletým Drakem smlouvu, načež zahájili práci na jeho debutovém albu.\n\nSvé debutové album \"Five Leaves Left\" začal Drake nahrávat koncem roku 1968, role producenta se zhostil Joe Boyd. Nahrávání alba probíhalo v Sound Techniques studio v Londýně. Drake stále studoval a na nahrávání dojížděl vlakem. Byl inspirován produkcí Johna Simona na prvním albu Leonarda Cohena. Na nahrávání Boyd přizval další hudebníky ze skupin, jejichž alba produkoval. Nahrávání se účastnil kytarista skupiny Fairport Convention Richard Thompson a kontrabasista skupiny Pentangle Danny Thompson. Do role zvukového inženýra posadil Johna Wooda a aranží se ujal Richard Hewson.\n\nZpočátku nahrávání nešlo dobře. Jak Boyd tak i Drake nebyli spokojeni s Hewsonem. Drake navrhl přizvat jeho vysokoškolského přítele Roberta Kirbyho jako náhradu, i když Boyd byl skeptický při převzetí na amatérské hudební studenta chybí předchozí nahrávací zkušenosti. To se však Boydovy nezamlouvalo kvůli jeho malým zkušenostem v nahrávání, nakonec ho však přizvali. Kirby se podílel na závěrečném albu, avšak neměl tak velké sebevědomí, aby nahrál skladbu „River Man“, proto Boyd přizval Harryho Robinsona, který měl se na její nahrání cítil, jeho tón byl přirovnáván k Deliusovi a Ravelelovi.\n\nPostprodukční problémy oddálily vydání alba o několik měsíců. Úvodní skladba „Time Has Told Me“ byla zařazena na sampler Island Records \"Nice Enough to Eat\". Účast na tomto sampleru mu přinesla širší publikum (píseň z jeho druhého alba byla také na sampleru \"Bumpers\"). V červenci jej časopis \"Melody Maker\" označil za poetické a zajímavé, ale v říjnu o něm v \"NME\" napsali, že je nezábavné. Album bylo přijato rozhlasovými diskžokeji BBC, jako byli John Peel a Bob Harris.\n\nDrake ukončil studium v Camridge devět měsíců před závěrečnými zkouškami a na podzim 1969 se přestěhoval do Londýna, aby se zde věnoval hudební kariéře. Drake strávil prvních pár londýnských měsíců na několika místech, občas přespával u své sestry v Kensingtonském bytě nebo častěji u přátel na pohovkách nebo na podlaze. V srpnu nahrál tři skladby pro show BBC Johna Peela. O dva měsíce později předskakoval skupině Fairport Convention v Royal Festival Hall, následovala vystoupení v Birminghamu a Hull. Po špatných zkušenostech a několika krátkých trapných koncertech se Drake rozhodl od živých vystoupení ustoupit. Mnohé z jeho písní měly každá jiné ladění, proto často během koncertů přestal hrát, aby si přeladil kytaru.\n\nAčkoliv první album nemělo prakticky žádný úspěch, rozhodl se Boyd s Drakem natočit další album. Produkce alba \"Bryter Layter\" z roku 1970 se opět ujal Boyd a zvukového inženýra dělal Wood. Drake byl zklamán ze špatných recenzí na jeho první, více akustické, album s pastoriálními prvky. Proto souhlasil, aby na druhém albu byly použity i bicí. Stejně jako na prvním albu, i zde hráli hudebníci z Fairport Convention, ve dvou písních („Northern Sky“ a „Fly“) hrál John Cale. Trevor Dann řekl, že „Northern Sky“ byla pro Calea více charakteristická. Cale v roce 1999 ve své autobiografii přiznal, že v té době užíval heroin a jeho starší přítel Brian Wells začal tušit, že ho užívá i Drake. Boyd i Wood si byli jistí, že album bude mít komerční úspěch, ale alba se nakonec prodalo méně než 3 000 kopií. Brzy po vydání alba Boyd prodal Witchseason Productions společnosti Island Records a přestěhoval se do Los Angeles, kde pracoval na filmových soundtracích pro Warner Brothers. Když Drake ztratil svého rádce Boyda, znovu upadl do depresí.\n\nŘeditelství Island Records bylo rádo, že Drake poskytl několik rozhovorů a vystupoval v rozhlasových stanicích, aby představil album \"Bryter Layter\". Koncertoval zřídkakdy. Kirby řekl, že Drake v té době požíval nepředstavitelné množství marihuany a byly u něj zpozorovány první známky psychózy. Koncem roku 1970 se zavřel do svého londýnského bytu, který opouštěl jen zřídka. Jen ve chvílích, kdy si šel koupit drogy.\n\nIsland Records již další album neočekával, věděli o Drakeově špatném psychickém stavu. Drake ho ale v říjnu 1971 začal nahrávat. Nahrávání proběhlo během dvou nocí a nahrál ho sám za pomoci zvukového technika Johna Wooda. Drake hraje na akustickou kytaru a zpívá, úvodní písně hraje na klavír. Album \"Pink Moon\" vyšlo v únoru 1972, je o poznání kratší než předchozí dvě alba. Alba se prodalo zase jen málo výlisků, možná ještě méně než předchozího, a to i přesto, že existovaly i kladné recenze na toto album. Po neúspěchu posledního alba se Drake rozhodl opustil hudební průmysl natrvalo. Několikrát se nervově zhroutil a byl hospitalizován.\n\n\n\n"}
{"id": "157796", "url": "https://cs.wikipedia.org/wiki?curid=157796", "title": "Jevgenij Zamjatin", "text": "Jevgenij Zamjatin\n\nJevgenij Ivanovič Zamjatin, , (1. únor / 20. leden 1884, Lebedaň (Tambovská gubernie) – 10. března 1937, Paříž) byl ruský spisovatel.\n\nNarodil se v Lebedani v nepříliš bohaté šlechtické rodině. V dětství ho ovlivnilo rodinné prostředí. Dalším významným vlivem bylo prostředí rodné Lebedaně, o které psali i Ivan Sergejevič Turgeněv (\"Lovcovy zápisky\"), Lev Nikolajevič Tolstoj nebo Ivan Alexejevič Bunin. V roce 1896 nastoupil na gymnázium ve Voroněži, které absolvoval se zlatou medailí. (Tuto medaili později zastavil v Petrohradu za 25 rublů). V roce 1902 odešel studovat lodní inženýrství na techniku v Petrohradu. V rámci letní praxe hodně cestoval. Navštívil mimo jiné Konstantinopol, Smyrnu (nyní Izmir), Bejrút, Port Said, Jaffu, Alexandrii a Jeruzalém. V roce 1905 byl v Oděse svědkem povstání na křižníku Potěmkin, což se odráží v jeho povídce \"Tři dny\" (Три дня, 1913). Po návratu do Petrohradu vstoupil do Bolševické strany a účastnil se revolučních událostí roku 1905. Po neúspěšné revoluci v prosinci 1905 byl zatčen za bolševickou agitaci a vězněn (ve vězení se věnoval studiu angličtiny a psal básně). Na jaře 1906 byl propuštěn a posléze vypovězen do Lebedaně, ilegálně se ale vrátil zpět do Petrohradu a pokračoval ve studiu (v letech 1906–1911 žije v ilegalitě).\n\nV roce 1908 ukončil studium polytechniky a stal se lodním inženýrem. Zůstal na škole a přednášel předmět stavba lodí. V březnu 1916 byl vyslán do Velké Británie, aby tam stavěl ledoborce pro Rusko. Pracoval v loděnicích v Glasgow, Newcastle upon Tyne a Sunderland, byl hlavním konstruktérem ledoborce \"Svatý Alexandr Něvský\" (po revoluci přejmenován na \"Lenin\").\nPo vydání knihy \"My\" v zahraničí (anglicky 1925) byl autor doma perzekvován. V roce 1931 požádal v dopisu Stalinovi o povolení vystěhovat se, v roce 1932 mu to bylo za pomoci Maxima Gorkého umožněno. Odešel do Paříže. Cestou přes Rigu a Berlín se zastavil v Praze, kde měl v prosinci 1931 dvě přenášky v Umělecké besedě .\n\nJeho nejvýznamnějším dílem je antiutopický román \"My\" (1921). Příběh inženýra D-503, který žije v totalitním Jednotném státě, je alegorií hrůz sovětského Ruska.\n\nRomán je přímým předobrazem známějšího díla \"1984\" od George Orwella, a navzdory své vysoké literární úrovni je dnes poněkud opomíjen.\n\nDalší díla ovlivněná románem \"My\" jsou:\nVe svých dílech Zamjatin kritizoval ruskou, britskou i sovětskou společnost.\n\n\n\n\n\n\n"}
{"id": "157799", "url": "https://cs.wikipedia.org/wiki?curid=157799", "title": "Poddotaz", "text": "Poddotaz\n\nPoddotaz je takový dotaz na databázi, který je umístěn uvnitř jiného „vnějšího“ dotazu a výsledky z něj se používají v nějaké podmínce v tom vnějším dotazu.\nPoddotazy podporuje většina etablovaných databázových systémů, MSSQL, MySQL (od verze 4.1), Oracle, Sybase a další.\n\nPoddotaz je nejčastěji příkaz SELECT a poskytuje hodnoty do porovnávací podmínky (klauzuli WHERE) pro nadřazený dotaz (jiné části dotazu jen velmi zřídka). Používá se tam, kde není vhodné nebo možné použít agregační funkce nebo (pro dodržení kompatibility) uložené procedury.\n\nSyntaxe poddotazu, vnořeného dotazu neboli subquery je popsána v originální dokumentaci MySQL. Poměrně podrobné informace v češtině naleznete také na stránkách linuxsoftu, kde je velmi dobře napsaný seriál o MySQL.\n\nPříklad 1:\nPříklad 2:\nPříklad 3:\n"}
{"id": "157802", "url": "https://cs.wikipedia.org/wiki?curid=157802", "title": "Souš (Králický Sněžník)", "text": "Souš (Králický Sněžník)\n\nSouš (německy \"Steinberg\") je hora v Podbělském hřbetu pohoří Králický Sněžník. Nadmořská výška je 1224 m. Celá hora leží v Olomouckém kraji. Hora je součástí hřbetu, který vybíhá jižně až jihozápadně od hory Podbělka. Od Podbělky dělí vrchol Souše dvě sedla, mezi kterými je další dílčí vrchol, který se někdy nazývá Babuše podle blízké chaty. Směrem k jihu hřeben nadále klesá směrem k hoře Srázná, západní a východní svahy hory jsou ještě strmější. Hora je převážně zalesněna, místy jsou rozsáhlé imisní holiny.\n\nZe svahů hory odtéká voda do přítoků Malé Moravy a Prudkého potoka.\n\nVe vrcholové části se nachází horské smrčiny, místy zvláště v sedle směrem k Babuši najdeme drobná rašeliniště a podmáčené smrčiny. V nižších partiích hory se pak nachází horské bučiny, které se zachovaly jen ve fragmentech, neboť většinou byly přeměněny ve smrkové kultury.\n\nOblast vrcholu hory v NPR Králický Sněžník a EVL Králický Sněžník, ale leží už mimo Ptačí oblasti Králický Sněžník.\n\nNa vrcholu a v okolí nejsou žádné stavby, níže ve svahu se pak nachází dřevěná Hubertova chata.\n\n"}
{"id": "157814", "url": "https://cs.wikipedia.org/wiki?curid=157814", "title": "Děkujeme, odejděte!", "text": "Děkujeme, odejděte!\n\nDěkujeme, odejděte! byla iniciativa někdejších studentských vůdců z konce 90. let, kteří vydali 17. listopadu 1999 stejnojmennou výzvu, s níž razantně zaútočili proti tehdejší politické elitě, udržující svým vládnutím v chodu tzv. opoziční smlouvu.\n\nIniciátorem celé akce byl novinář Josef Brož, který společně s tehdejší diplomatkou Monikou Pajerovou svolal na toho dne do pražské kavárny Slávia své přátele. Mezi následnými prvními šesti signatáři byli: Josef Brož, Igor Chaun, Vlastimil Ježek, Šimon Pánek, Martin Mejstřík a Vratislav Řehák.\n\nBývalí studenti, kteří se původně sešli v předvečer 10. výročí tzv. sametové revoluce k oslavě vydání knihy historiků Milana Otáhala a Miroslava Vaňka: Sto studentských revolucí (NLN, Praha 1999) v Rockcafé na Národní třídě, v textu kritizovali stav společnosti (morální a politický marasmus) a obvinili z něj vládnoucí establishment, spojený v tzv. opoziční smlouvě. Vedoucí politiky, kteří jsou podle nich zodpovědní za tento stav, vyzvali k demisi.\n\nVedle kritického zaměření textu se autoři v jeho druhé polovině odvolávají na sílu a schopnost obnovy tzv. občanské společnosti. Předpokladem pro tuto obnovu se má stát vnitřní slib slušnosti.\n\nText, zveřejněný krátce poté v médiích, vyvolal nečekaný společenský ohlas - koncem roku 1999 organizátoři oznámili, že jej podepsalo na 200 000 signatářů. K podpoře se postupně přidalo široké spektrum stran a osobností, jako první KSČM, poté prezident Václav Havel a další - někteří dokonce projevili ochotu podat demisi (tehdejší předseda Unie svobody Jan Ruml), hlavními jejími kritiky se ovšem stali ti, na které text, podle pozdějších vyjádření médiím, nejvíce mířil: předsedové ČSSD Miloš Zeman a ODS Václav Klaus.\n\nVýzva se postupně proměnila v občanskou iniciativu Sdružení „Děkujeme, odejděte!“, která o sobě dala vědět ještě několika prohlášeními a postoji: například v únoru 2000 protikomunistickou akcí „Antiúnor“, aktivní podporou vzbouřených redaktorů v rámci tzv. televizní krize, později protestem při inauguraci prezidenta Václava Klause v březnu 2003 a naposledy zřetelněji na podporu vstupu do Evropské unie.\n\nAčkoliv část médií a politiků vyzvala signatáře již v roce 1999, aby z výzvy, která postupně přerostla v hnutí, založili politickou stranu, k jejímu založení nedošlo. Část z osobností se z aktivní účasti na pokračování politickou cestou vzápětí stáhla (Pánek, Chaun).\n\nNa podzim roku 2001 se po diskusích mezi částí bývalých studentských vůdců a dalšími osobnostmi z řad podnikatelů a intelektuálů ustavila politická strana Cesta změny. Po rozporech mezi některými z nich (zejména z okruhu kolem aktivistky Moniky Pajerové) byl jejím předsedou zvolen podnikatel Jiří Lobkowicz. Po pro stranu neúspěšných volbách do Poslanecké sněmovny (červen 2002, pouze 0,27%) byl za Cestu změny zvolen nezávislým senátorem Martin Mejstřík (listopad 2002). Jeho odchodem z politiky (2008) strana de facto zanikla.\n\n"}
{"id": "157816", "url": "https://cs.wikipedia.org/wiki?curid=157816", "title": "Kansas City", "text": "Kansas City\n\nKansas City může být:\n\n\n\n"}
{"id": "157827", "url": "https://cs.wikipedia.org/wiki?curid=157827", "title": "Noisy-le-Grand", "text": "Noisy-le-Grand\n\nNoisy-le-Grand je francouzské město nacházející se v kraji Seine-Saint-Denis v regionu Île-de-France. Jeho obyvatelé se nazývají Noisénové (v originále \"Noiséens\").\n\nNa severu města teče řeka Marne. Na východní hoře na okraji dálnice A4 se tyčí (kromě komerčního centra) náměstí Federace (la place des Fédérés), které je typickou ukázkou \"odvážné architektury\" (francouzský originál odkazuje na urbanismus) tak jako přístavba ministerstva financí.\n\nSousední obce: Bry-sur-Marne, Neuilly-Plaisance, Neuilly-sur-Marne, Gournay-sur-Marne, Champs-sur-Marne, Émerainville, Le Plessis-Trévise, Pontault-Combault a Villiers-sur-Marne.\n\nNoisy-le-Grand byla sídlem královské rodiny Merovejců (rod vládnoucí asi od 5. do 8. století). Podle legendy král Chlodvík I. (vládl od roku 481 do 511) je pohřbený v Noisy le Grand a Karlovci vystavěli nad tímto místem malou kapli.\n\nV roce 1060 vesnice podala pomocnou ruku mnichům ze Saint-Martin-des-Champs odkazem krále Jindřicha I. Mniši vlastnili vesnici do roku 1789. Jejich pozemky byly prodány za revoluce.\n\nDo počátku 20. století to byla zemědělská vesnice. S příchodem tramvají v roce 1901 se stala městem. Prostřednictvím dopravy začali dělníci cestovat do Paříže. Jinak řečeno, Pařížané začali využívat této novinky k vyjetí si a procházení se po venkově o nedělích.\n\nV letech 1930 vzniklo mnoho rozparcelovaných pozemků, které změnili vesnici na periferii města.\n\n5. listopadu 2005, během občanských nepokojů ve francouzských čtvrtích, byla tělocvična v Butte-verte dějištěm incidentu, který navazoval na jiný z roku 1993.\n\n\nKomuna je členem Sdruženého společenství území východní Francie.\nKanton Noisy-le-Grand obsahuje dvě komuny: \"Noisy-le-Grand\" a \"Gournay-sur-Marne\".\n\n\"Počet obyvatel\"\n\n\n"}
{"id": "157829", "url": "https://cs.wikipedia.org/wiki?curid=157829", "title": "Vadsø", "text": "Vadsø\n\nVadsø je město v severním Norsku. Je správním městem kraje Finnmark. Rozloha města je 1258 km², přičemž samotný intravilán je mnohem menší. Počet obyvatel je 6183 (31. 3. 2013). Na severu hraničí s Båtsfjordem, na severovýchodě s Vardø a na západě s Nesseby.\n\nMěsto leží na jižním pobřeží Varangerského poloostrova při Varangerfjordu a z části leží na ostrově Vadsøya. Podnebí je ovlivněno značnou zeměpisnou šířkou a blízkostí Barentsova moře, nicméně místy dovoluje vegetovat porostům bříz.\n\nPřes Vadsø prochází mezinárodní silnice E75 z Vardø do Kemi při Botnickém zálivu a do dalekých finských Helsinek. Ve městě je letiště a přístav.\n\nNa začátku 16. století bylo Vadsø rybářskou vsí s kostelem na ostrově Vadsøya. Vadsø má status města od roku 1833, po hladomoru přišli z Finska osadníci, až se finština stala většinovým jazykem. Finštinou se hovoří i dnes. Během druhé světové války bylo město vystaveno několika náletům. Od 1. ledna 1964 zahrnuje Vadsø dřívější obec Nord-Varanger.\n\nV roce 2006 se zde konalo mistrovství světa v snowkitingu.\n\nVe Vadsø bylo v roce 1926 zbudováno kotviště vzducholodí v podobě stožáru, primitivní náhrady plnohodnotného hangáru. Využily jej vzducholodi Umberta Nobile zkoumající polární oblasti, v roce 1926 Norge při cestě s Roaldem Amundsenem a v roce 1928 Italia s Františkem Běhounkem na palubě.\n\n\n"}
{"id": "157832", "url": "https://cs.wikipedia.org/wiki?curid=157832", "title": "Encyklopedie nevysvětleného", "text": "Encyklopedie nevysvětleného\n\nEncyklopedie nevysvětleného (v originále \"Encyclopedia of the Unexplained\") je kniha britských autorů Jenny Randlesové a Petera Hougha podávající utříděný přehled vědecky nepotvrzených a podle autorů dosud nevysvětlených jevů. Kniha je rozdělena do celkem 8 okruhů podle probíraných témat.\n\nKniha poprvé vyšla v Londýně roku 1995, v ČR vyšel český překlad knihy v roce 1996 v nakladatelství Mustang (ISBN 80-7191-163-1).\n\nAutoři uvádějí, že lidské kultury odpradávna považovaly za přirozené, že Země je protkána sítí energických linií a dokládají to výskytem monumentálních staveb, kamenných monolitů, skalních rytin a podobných objektů umísťovaných na místě průsečíků těchto čar. Mezi nejznámější patří například \"Stonehenge\" nebo \"obrazce na planině Nazca\".\n\nV další kapitole jsou popisovány nevysvětlené energetické jevy v atmosféře jako záhadné elektrické výboje, pozorování neznámých světel nebo obtížně vysvětlitelné série opakujících se poruch elektrických rozvodů v některých domech nebo bytech. Autoři přitom tvrdí, že v blízkosti vysokonapěťových rozvodů trpí zvýšený podíl lidí bolestmi hlavy a snížením přirozené imunity.\n\nZvláštní kapitola je věnována pozorování \"kruhů v obilí\", uvádí řadu příkladů i fotografií a nabízí různá vysvětlení vzniku těchto útvarů včetně ryze lidského působení, ať již jako projev recese nebo třeba snaha o finanční zisk majitele pozemku, na němž se obrazec objeví.\n\nDalší část se zabývá teorií tzv. „oken“, což jsou podle autorů knihy místa na Zemi, kde dochází ke zvýšenému výskytu neobvyklých a těžko vysvětlitelných jevů. Nejznámější z nich je Bermudský trojúhelník, ale na Zemi se vyskytuje celá řada izolovaných lokalit, která jsou údajně známa jako místa poměrně častého nevysvětlených pozorování, zmizení osob nebo náhlým přesunem pozorovatelů v prostoru nebo čase.\n\nZačátek této části se zabývá hlášeními o pozorování pádu nejrůznějších věci z oblohy, od deště ryb nebo živých žab, velkých kusů ledu nebo podivné rosolovité hmoty.\n\nDalším velmi málo prozkoumaným jevem je \" kulový blesk \" a autoři zde rozebírají řadu současných teorií o jeho vzniku a podstatě. Zároveň konstatují, že přes veškeré pokusy se zatím nepodařilo „vyrobit“ kulový blesk v laboratoři a to je také jedním z hlavních důvodů, proč část vědců považuje hlášení o kulovém blesku za úmyslné výmysly nebo smyslovou halucinaci.\n\nJednou z nejvíc diskutovaných nevyjasněných skutečností je existence nebo neexistence „neidentifikovaných létajících předmětů“, tzv. UFO. Autoři zde uvádějí řadu různých svědectví a zároveň tvrdí, že více než 95 % pozorovaných jevů lze vysvětlit přirozeným způsobem. Přesto však existují pozorování, která se přes veškerou snahu nikdy vysvětlit nepodařilo. S jevem UFO pak úzce souvisí kapitola o únosech lidí mimozemšťany. Opět je zde citována řada hlášení lidí, kteří byli údajně uneseni na cizí vesmírné plavidlo, někteří byli údajně důkladně fyzicky zkoumáni a pak opět vysazeni na zem. Oběti těchto únosů si obvykle celý průběh pobytu na lodi nepamatují a dokážou si ho vybavit až v hypnóze pod dohledem lékaře. Samozřejmě existuje silná pravděpodobnost, že popisované zážitky nejsou skutečné a odehrály se jen v mysli oběti nebo byly vyšetřované oběti hypnotizérem nepřímo vsugerovány.\n\nAutoři zde diskutují jevy spojené s předvídáním budoucích dějů například formou snů nebo náhlých vidění budoucnosti. Zároveň upozorňují, že z hlediska pravděpodobnosti a teorie velkých čísel se mnohé zdánlivě těžko vysvětlitelné sny a předtuchy musejí nutně vyskytovat bez nějakého nadpřirozeného důvodu, ale prostě proto, že jsou jedním z velkého počtu všech těchto projevů lidské mysli.\n\nV další části se kniha zabývá případy, ve kterých různé osoby hlásily, že se na nějakou dobu dostaly do jiného času, a staly se zde svědky nějaké významné události (bitva, velká katastrofa) nebo v jiných případech pouze slyšely zvuky spojené s takovým jevem na místě, kde se v minulosti odehrál. Zároveň zde autoři zmiňují otázku, kterou se zabývá i řada současných teoretických fyziků, zda čas skutečně objektivně existuje anebo je pouhým produktem lidského myšlení a chápání reality.\n\nPrvní oddíl je věnován poměrně často zmiňovanému tématu „záhadologické literatury“ – samovznícení osob. Je uvedeno několik případů zmiňovaných v tisku, je diskutována fyzikální možnost hoření lidského těla přirozeným způsobem a současně je zdůrazněna nutnost kriticky posuzovat některé senzacechtivé novinové články. Zároveň kniha uvádí statistiku výskytu tohoto jevu z hlediska pohlaví a věku údajných obětí.\n\nDruhá část tohoto okruhu se zabývá nálezy záhadně zohavených zvířecích mrtvol. Jsou uváděna hlášení nevysvětlených nálezů mrtvol hovězího dobytka, koní, ovcí nebo drůbeže, které byly záhadným způsobem zohaveny – jsou například kompletně staženy z kůže, dokonale zbaveny krve, nevysvětlitelným způsobem chirurgicky rozřezány atp. Autoři uvádějí, že existují stovky oficiálních záznamů hlášení na policii z Ameriky i Evropy. Jako možné teorie pro tyto nálezy jsou uváděny působení různých satanistických sekt nebo experimenty mimozemšťanů.\n\nPočátek této části, nazvané \" Psychotroničtí detektivové \" je věnován psychotronice, se zvláštním zaměřením na pokusy o využití různých médií a senzibilů při pátrání po zmizelých osobách nebo pachatelích trestných činů. Autoři uvádějí několik příkladů z nedávné minulosti a docházejí k závěru, že celková úspěšnost těchto experimentů je poměrně malá a téměř nikdy nevedla přímo k nalezení oběti nebo pachatele, ale spíše se jim dostávalo nezasloužené publicity v tisku.\n\nNásledující kapitola je zaměřena na zvláštní chirurgické operace, o kterých přinášejí svědectví turisté z Filipín nebo Brazílie. Zdejší šamani či léčitelé prý dokážou vyjmout pacientovi vnitřní orgán, spolknutý předmět nebo parazity bez nutnosti otvírat tělo řezem. Tito léčitelé prý přitom často sami nejsou schopni popsat, jak operaci provádějí a jsou spíše pouze jakýmsi pracovním nástrojem. Uvádí se zde, že o možnosti takových operací hovoří ve svých spisech již středověký lékař a filozof Paracelsus. Na závěr však autoři varují před přílišnou důvěrou v podobné „odborníky“, protože často je za vším jen snaha vylákat z důvěřivých cizinců peníze.\n\nPoslední část se zabývá výzkumem možnosti vytvořit mentálně, pouze silou myšlenky, záznam na fotografické emulzi. Je zde uvedena řada případů, kdy se na fotografiích objevovaly jakoby náhodně další osoby, záhadné stíny nebo předměty. Mimo to se zabývali studiem několika osob, které tvrdily, že dokážou vytvořit na neexponovaném políčku filmu obrázek pouze působením vlastní vůle. Stejně jako ve většině podobných případů se někteří z nich ukázali jako podvodníci toužící po senzaci, v jiných případech se však podvod odhalit nikdy nepodařilo a jsou proto stále nevyjasněnou záhadou.\n\nPrvní část dokumentuje záhadné události spojené s náboženskou vírou a duchovním rozměrem lidského života. Zázraky a zjevení se podle autorů knihy odehrávají i v našem technickém věku, kdy dochází k vizím zjevení svatých na poutních místech, citlivé osoby mohou vykazovat stigmatické známky ukřižování apod. Řada těchto události byla velmi pečlivě zdokumentována a v případě stigmat lze prakticky skoro vždy bezpečně vyloučit úmyslný podvod s cílem zviditelnit sebe sama. Jde zde spíše o působení psychických faktorů. Jiné jevy spojné s pohybem předmětů mají pak mnoho společného s případy poltergeistu.\n\nDalší část se zaměřuje na zjevení tedy setkání či vize duchů zemřelých lidí. Autoři zde uvádějí leckdy poněkud opomíjenou skutečnost, že prakticky všechna náboženství na této planetě, včetně těch nejstarších, považují za zcela přirozené, že lidský duch, který je během života spojen s fyzickým tělem se po smrti oddělí a existuje dál. Podle některých náboženství se může dále převtělovat a žít další pozemský život v jiném těle, jindy odchází mimo tento svět a čeká v Ráji nebo Pekle na konec světa a definitivní účtování. Přitom prý může dojít k tomu, že duch zemřelé osoby je z nějakého důvodu nucen setrvat v místě svého skonu a senzitivní osoby nebo blízcí příbuzní ho prý mohou někdy spatřit. (Poznámka autora: V Čechách je patrně nejznámějším zjevujícím se duchem \"Perchta z Rožmberka, zvaná jako Bílá paní\", o které byl například natočen i velmi populární film.)\n\nPoslední část této stati se zabývá prožitky lidí, kteří se dostali na pokraj vlastní smrti a byli vzkříšeni po poměrně dlouhém kómatu. Těmito zážitky se zabývá dokonce celá řada knih (nejznámější je zřejmě \"Raymonda Moodyho Život po životě\") a v souhrnu tvrdí, že řada lidí, která se dostala do stavu klinické smrti a byla následně opět oživena, uvádí poměrně shodné prožitky. Ty začínají oddělením od vlastního fyzického těla, následuje přechod přes jakési temné území a konečně poutí nebo letem ke světlu nebo nějaké vyšší duchovní bytosti. Autoři zde uvádějí několik teorií vysvětlující uvedené shody v líčení těchto událostí. Velmi často uváděnou a vědecky nejvíce přijímanou teorií je tvrzení, že lidský mozek se pří dlouhodobém nedostatku kyslíku začne chovat prakticky ve všech případech velmi podobně a produkuje výše popsané představy. Pochopitelně existují i vysvětlení, která se pokoušejí na tomto základě dokazovat existenci lidského ducha a možná i Boha.\n\nNa počátku se autoři zamýšlejí nad paralelami mezi středověkou vírou lidí ve skřítky, víly a jiné nadpřirozené bytosti se současnými historkami o UFO setkáních lidí s mimozemšťany. Dochází přitom k závěru, že líčení vzhledu těchto bytostí je v mnoha případech až překvapivě podobné.\n\nV následující kapitole popisují autoři svědectví řady lidí, kteří se setkali s UFO a byli následně navštíveni záhadnými „úředníky“ kteří je přesvědčovali, aby o svém setkání s UFO s nikým nemluvili. Hlášení o těchto návštěvách se datují od 60. let 20, století a zprvu byli návštěvníci líčeni vždy jako \"„Muži v černém“\" a tisk je označoval zkratkou MIB (z angl. \"Men in Black\"). V líčení z pozdější doby se návštěvníci vyskytují i jako uniformovaní příslušníci ozbrojených sil i jinak. Společným rysem všech líčených návštěvníků je jejich poněkud zvláštní chování – pohybovali se podivně trhaně a jejich řeč zněla jako umělá, připomínali zkrátka loutky nebo roboty. Podle tvrzení autorů se celou záležitostí podrobně zabývala policie, nikdo však nikdy nebyl zatčen a totožnost žádného z údajných „Mužů v černém“ nebyla nikdy zjištěna.\n\nPočátek stati je věnován humanoidními tvorům, o jejichž existenci se již dlouhá léta vedou diskuze a spory. Prvním z nich je tzv. bigfoot – tvor ze severozápadní části USA pozorování jsou hlášena z Kalifornie, Idaha, Oregonu a Kaskádového pohoří ve státě Washington. Podobný tvor zvaný Sasquatch je pozorován v kanadské provincii Britská Kolumbie. Nejznámější z těchto tvorů je však Yetti známý také jako sněžný muž z oblasti Himálají , avšak byly publikovány i zprávy o kontaktu s podobným tvorem na Sibiři.\n\nDruhá část se zabývá hlášeními o setkání s neznámými tvory v oceánech a mořích. Patří mezi ně především svědectví o setkání s obrovskými chobotnicemi nebo krakaticemi a pozorování „mořských hadů“ o délce několika desítek metrů. Samostatná kapitola je přitom věnována asi nejznámějšímu neprokázanému živočichovi - nestvůře ze skotského jezera Loch Ness. Autoři uvádějí, že navzdory řadě poměrně podrobných líčení kontaktů s těmito tvory nebyl dodnes podán jednoznačný důkaz jejich existence – fyzický pozůstatek některého z těchto tvorů.\n\nV závěrečné části se autoři zamýšlejí nad možností, že v určitých izolovaných oblastech doposud přežívají potomci druhohorních ještěrů dinosaurů. Za velmi zajímavou považují autoři především Austrálie, která je domovem řady živočišných druhů, které lze považovat za přežívající druhy tvorů, kteří na ostatních kontinentech nebyly schopna přežít. Navíc zde autoři uvádějí svědectví o pozorování některých tvorů, které věda považuje za již vyhynulé jako je například vakovlk nebo pták moa.\n"}
{"id": "157833", "url": "https://cs.wikipedia.org/wiki?curid=157833", "title": "OpenOffice.org Writer", "text": "OpenOffice.org Writer\n\nOpenOffice.org Writer je open source textový procesor z kancelářského balíku OpenOffice.org. Jedná se o produkt konkurenční k Microsoft Word z balíku Microsoft Office a obsahuje obdobnou funkcionalitu. Výchozím formátem pro ukládání dokumentů je OpenDocument, ale program zvládá i práci s codice_1 dokumenty Microsoft Word.\n\n"}
{"id": "157834", "url": "https://cs.wikipedia.org/wiki?curid=157834", "title": "Arabské moře", "text": "Arabské moře\n\nArabské moře (arabsky بحر العرب \"Bahr al-Arab\", persky دریای عرب \"Daryā-ye Arab\", sindhsky عربي سمنڊ \"Arabī samand,\" urdsky بحیرہ عرب \"Bahīrah Arab\", anglicky \"Arabian Sea\", hindsky अरब सागर \"Arab sāgar\", gudžarátsky અરબ સાગર \"Arab sāgar\", maráthsky अरबी समुद्र \"Arabī samudra\", konkánsky ओरबि दोरिया \"Ōrabi dōriyā,\" kannadsky ಅರಬ್ಬೀ ಸಮುದ್ರ \"Arabbī samudra\", malajálamsky അറബിക്കടല്‍ \"Arabikkatal,\" somálsky \"Bada Carbeed)\" tvoří severozápadní část Indického oceánu. Od západu k východu měří asi 2 400 km široké a jeho maximální hloubka dosahuje 4 652 m.\n\nMoře je ohraničeno na východě Indií, na severu Pákistánem a částečně Íránem a na západě Arabským poloostrovem – tedy Ománem a Jemenem. Afriky se Arabské moře dotýká v Somálsku. Jižní hranice se dá položit mezi severovýchodním cípem Somálska a jižním koncem Indie.\n\nZ Arabského moře vybíhají dva velké zálivy, Adenský a Ománský. Adenský záliv je průlivem Bab-al-Mandab spojen s Rudým mořem a Ománský Hormuzským průlivem s Perským zálivem. Na indickém pobřeží jsou menší zálivy Kambajský a Kačský. Ostrovů je v Arabském moři málo. Na západě leží souostroví Sokotra a na východě Lakadivy a částečně i Maledivy.\n\nZnačná část pobřeží leží v pouštních a polopouštních oblastech, v Indii je zase pobřeží lemováno hradbou Západního Ghátu, proto významných přítoků nemá Arabské moře mnoho. Nejdůležitější je jednoznačně Indus, případně také Šatt al-Arab, který se ale nevlévá přímo do Arabského moře, nýbrž do Perského zálivu. V Pákistánu jsou ještě významné přítoky Dašt a Hab, v Indii pak řeka Narmada.\n\nObchodní cesty spojující Blízký východ, východní Afriku, Indii a dále jihovýchodní Asii a Čínu vedly přes Arabské moře již od starověku. Při plavbách se využívalo monzunů. Hlavní obchodní cesta je dnes zejména ta z Perského zálivu, odkud se vyváží ropa. Další důležité spojení vede přes Arabské moře z Rudého moře k Indii.\n\nNejvýznamnějšími městy na pobřeží Arabského moře jsou Bombaj, Surat, Goa, Mangalúru a Kochi v Indii, Karáčí a Gwadar v Pákistánu a Aden v Jemenu.\n"}
{"id": "157836", "url": "https://cs.wikipedia.org/wiki?curid=157836", "title": "OpenOffice.org Calc", "text": "OpenOffice.org Calc\n\nOpenOffice.org Calc je open source tabulkový procesor z kancelářského balíku OpenOffice.org. Jedná se o konkurenta Microsoft Excel z balíku Microsoft Office. Své dokumenty ukládá do souborového formátu OpenDocument, ale dokáže pracovat i s codice_1 soubory z Microsoft Excel.\n\n"}
{"id": "157841", "url": "https://cs.wikipedia.org/wiki?curid=157841", "title": "Piktové", "text": "Piktové\n\nPiktové (z latinského \"picti\" – pomalovaní) byl národ, žijící ve středním a severním Skotsku v období prvních pokusů Římanů o nadvládu Kaledonie, resp. Skotska, až do 9. století. Jejich etnicita není jasná, dříve se předpokládalo, že jde o národ příbuzný Keltům, moderní výzkumy však ukazují, že šlo spíše o samostatný národ, či o původní obyvatele Británie.\nPoprvé se o Piktech zmiňuje římský spisovatel Eumenius v roce 297, který je popisuje jako národ stále divošský, jehož válečníci se nebojí armád Říma.\n\nO životě Piktů se nám toho příliš nedochovalo. Byl to jediný národ ostrova, který nebyl v období Římské invaze nikdy podroben.\n\nProstřednictvím Artušovských legend se dozvídáme, že Vortigern, bájný král Britů, si na pomoc v boji proti Piktům a Skotům (což byl ve starých dobách název pro Iry) pozval na pomoc dva saské bratry Hengesta a Horsu, kteří jej nakonec zradili a zahájili saskou invazi do Británie. Zda je legenda o saských bratrech pravdivá nemůžeme s jistotou prokázat. Z tohoto příběhu však vyplývá, že Piktové představovali pro Brity vážnou hrozbu, se kterou se nedokázali sami vypořádat.\n\nV otázce víry se předpokládá, že Piktové měli animistické či polyteistické náboženství, podobně jako Keltové. Časem byli však i oni christianizováni. Zajímavý příběh se váže ke svatému Kolumbovi, světci, který stál dle tradice za christianizováním národa Piktů. Údajně se střetl s příšerou z řeky Ness, která terorizovala místní obyvatelstvo. Kolumba se pokřižoval a svatými slovy zahnal příšeru zpět do řeky odkud přišla, a zachránil přitom chlapce. To udělalo na Pikty velký dojem a následně přijali křesťanství.\nTento příběh dnes slouží jako základ zrození legendy o příšeře z Loch Ness.\nDokončení christianizace se datuje do konce 6. století.\n\nBěhem 9. století se piktské kmeny spojily a vytvořily království Alba.\n\nNaposledy se s Pikty setkáváme v roce 840, v souvislosti s nástupem Kennetha MacAlpina, vůdce Skotů, kterému se podařilo vymýtit piktskou šlechtu a nastoupit na trůn jako první král Skotů. Národ Piktů se poté začlenil mezi Skoty a zbytek gaelského obyvatelstva a jejich identita byla postupem času asimilována a v 11. století již kompletně zapomenuta.\n\nArcheologické nálezy vypovídají o společnosti, která není lehce odlišitelná od svých gaelských a britských sousedů a také Anglosasů na jihu Británie. Určitým vodítkem mohou být znalosti o ostatních keltských společnostech.\n\nPiktové, podobně jako jiné národy severní Evropy pozdního starověku, byli zemědělci žijící v malých komunitách. Hovězí dobytek a koně byly znakem bohatství, ve velkém množství byla chována prasata a ovce. Zvířata byla podle dnešních měřítek malá, ačkoliv koně byli dovezeni z Británie do Irska jako chovný materiál pro zvětšení irských zvířat. Z irských záznamů vyplývá, že tamější elita soutěžila ve šlechtění větších zvířat. Podobná situace mohla být i u Piktů. Vyřezávané lovecké scény ukazují lov se psy a, na rozdíl od Irska, se sokoly. Pěstovalo se obilí včetně pšenice, ječmene, ovsa a žita. Zeleninu představovala kapusta, zelí, cibule, pórek, hrách, mrkev a vodnice. Rostliny jako česnek, kopřivy a řeřicha byly sbírány v přírodě. Pastevectví poskytovalo kůže a kožešiny. Hlavním zdrojem přadného vlákna byla ovčí vlna, obvyklý byl také len, ačkoliv není jisté, zda byl pěstován pro vlákna, olej, nebo jako potravina. V řekách a u pobřeží byl provozován rybolov. Význam domestikovaných zvířat naznačuje, že jejich maso a mléko bylo důležitou částí stravy obyčejných lidí. Naopak elita jedla především maso, jak z domácích, tak i z divokých zvířat.\n\nStaří Piktové jsou spojováni s pirátstvím a nájezdy na římskou část Británie. Dokonce ani během pozdního středověku nebyla hranice mezi obchodníky a piráty zcela jasná, takže piktští piráti byli pravděpodobně za jiných okolností obchodníky.\n\nS Pikty jsou také spojovány brochs (kamenné věže). Ačkoliv byly budovány již dříve v době železné a přestaly se stavět kolem roku 100, byly později používány i Pikty. Nejčastějším typem obydlí byly kruhové nebo obdélníkové domy ze dřeva. Ačkoliv většina kostelů byla stavěna ze dřeva, od 8. století byly budovány i z kamene.\n\nO Piktech se často tvrdí, že se zdobili tetováním. Důkazy pro toto tvrzení prakticky neexistují. Na kamenných rytinách jsou zobrazováni piktští šlechtici, lovci, válečníci, muži i ženy, ale bez známek tetování. Na některých kamenech byly nalezeny i nápisy v latince a ogham, ale některé ještě nebyly rozluštěny. Význam dobře známého piktského symbolu, nalézaného zejména na kamenech, nemá jednoznačný výklad. Podle jednoho výkladu se jedná o symbol jmen těch, co kameny vztyčili. Piktské umění je možné klasifikovat jako keltské a později se vyvíjelo izolovaně.\n\nRané náboženství Piktů se pravděpodobně podobalo keltskému polyteismu, ale z tohoto období se dochovaly pouze místní názvy. Přesné datum, kdy Piktové konvertovali ke křesťanství, není jasné. Křesťanství přivezli irští misionáři a pravděpodobně se během 6. století rozšířilo po většině piktského území.\n\nJazyk Piktů se nedochoval. Známá jsou pouze místní jména a jména lidí vytesaná na kamenech. S největší pravděpodobností šlo o keltský jazyk z p-keltské (britonské) větve, vzdáleně příbuzný dnešní velštině.\n\n"}
{"id": "157842", "url": "https://cs.wikipedia.org/wiki?curid=157842", "title": "OpenOffice.org Impress", "text": "OpenOffice.org Impress\n\nOpenOffice.org Impress je open source nástroj na tvorbu prezentací z kancelářského balíku OpenOffice.org. Jedná se o přímého konkurenta Microsoft PowerPoint z balíku Microsoft Office. Své dokumenty ukládá do formátu OpenDocument, ale umí též pracovat s formátem codice_1 Microsoft PowerPoint a spoustou dalších.\n\n"}
{"id": "157844", "url": "https://cs.wikipedia.org/wiki?curid=157844", "title": "Šestý smysl", "text": "Šestý smysl\n\nŠestý smysl je označení buď pro vnitřní schopnost integrovat vjemy z dílčích smyslů, nebo pro jinak pojímanou schopnost vycítit určitou situaci či potenciální nebezpečí. V běžném použití se šestým smyslem rozumí intuice, tedy schopnost vnímat a podvědomě vyhodnocovat různé nenápadné nebo skryté skutečnosti a souvislosti. Někdy je však jako šestý smysl označována (hypotetická) schopnost jakéhosi nadpřirozeného či „mimosmyslového“ vnímání či vědecky nepopsaného přenosu myšlenek nebo informací.\n\nV tradičním pojetí se lidských smyslů uvádí pět: zrak, čich, sluch, hmat a chuť, proto se pojem „šestý smysl“ používá v různých pokusech tento seznam o jednu položku rozšířit. Obecně však pojem smyslu není přesně vymezen, psychologie a neurologie rozlišují smyslů mnohem více (např. pro vnímání času, polohy atd.) a například Diderotova Encyklopedie zmiňuje na dvacet smyslů.\n\nTomáš Akvinský uváděl jako šestý smysl takzvaný \"sensus communis\" (smysl společný, smysl obecný) neboli \"sensus interior\" (smysl vnitřní), který sjednocuje pět ostatních smyslů a je zárukou reálnosti vnímaného (podobně jako shoda s vnímáním jinými lidmi). Jan Ámos Komenský kromě citů (smyslů) tzv. vnějších rozlišoval i tři city (smysly) vnitřní: smysl obecný (pozor, novočesky přibližně pozornost), soud (novočesky úsudek) a paměť.\n\nŠestým smyslem se běžně nazývá nevědomé vyhodnocování vjemů, tzv. intuice. Lze jej považovat za silně redukovanou obdobu pojmu „sensus communis“, třebaže s ním zdaleka není totožná.\n\nV lidových či parapsychologických pojetích je obvyklé nazývat šestým smyslem i různé hypotetické vědecky nepopsané nebo nemateriální způsoby vnímání. Taková pojetí jsou předmětem odsudků ze strany scientistických skeptiků.\n\nNázev \"Šestý smysl\" má i film z dílny Američana indického původu M. Nighta Shyamalana z roku 1999.\n\n"}
{"id": "157849", "url": "https://cs.wikipedia.org/wiki?curid=157849", "title": "OpenOffice.org Draw", "text": "OpenOffice.org Draw\n\nOpenOffice Draw je open source vektorový grafický editor z kancelářského balíku OpenOffice.org. Dokumenty se z něj ukládají do formátu OpenDocument, ale umožňuje též export do řady formátů jako BMP, JPEG či PNG.\n\n\n"}
{"id": "157851", "url": "https://cs.wikipedia.org/wiki?curid=157851", "title": "Kaledonie", "text": "Kaledonie\n\nKaledonie je latinský název pro severní území ostrova Velká Británie, používaný v historii. Tento název je původem od Římanů. Často se tak označuje území od Antoniova valu na sever. Někdy ale již od valu Hadriánova, který je položen jižněji. S jmény odvozujícími se, nebo nesoucími tento název se lze setkat po celém Skotsku, nebo Kanadě, ale i jinde a to hlavně díky emigraci skotského obyvatelstva v době zámořských objevů. \n"}
{"id": "157852", "url": "https://cs.wikipedia.org/wiki?curid=157852", "title": "OpenOffice.org Base", "text": "OpenOffice.org Base\n\nOpenOffice.org Base je open source nástroj kancelářského balíku OpenOffice.org na vytváření databází. Jeho komerční alternativou je Microsoft Access z balíku Microsoft Office. Poprvé se objevil v OpenOffice 2.0 a je založen na HSQLDB napsaném v jazyce Java. Vytvářené dokumenty jsou ukládány do normovaného formátu OpenDocument.\n\n"}
{"id": "157853", "url": "https://cs.wikipedia.org/wiki?curid=157853", "title": "Katuň", "text": "Katuň\n\nKatuň ( ) je řeka v Altajské republice a v Altajském kraji v Rusku. Řeka Katuň je dlouhá 688 km. Povodí řeky má rozlohu 60 900 km².\n\nPramení z čela Geblerova ledovce na jižním svahu hory Běluchy a obtéká celý masív Katuňských Bělek. Na středním toku teče v široké dolině a rozděluje se na několik ramen. Níže se dolina zužuje a dosahuje maximální šířky 4 km. Ve vzdálenosti 70 km od ústí vtéká do roviny. Od soutoku s řekou Argut teče na sever. Je levou zdrojnicí Obu v Altajském kraji, kde se stéká s řekou Bija 19 km jihozápadně od města Bijsk.\n\n\nVodní režim je obdobný jako u všech sibiřských řek a je určován zejména táním sněhu a ledovců, méně pak dešťovými srážkami. Průměrný roční průtok vody ve vzdálenosti 53 km od ústí činí 626 m³/s. Zamrzá v období na přelomu listopadu (dolní tok) a prosince (horní tok) a led vydrží až do počátku dubna.\n\nPrůměrné měsíční průtoky řeky ve stanici Srostki v letech 1936 až 2000:\n\nPokud není zamrzlá, je splavná a v letním období bývá častým cílem domácích i zahraničních turistů provozujících vodácké sporty (zejména rafting). Údolím řeky prochází Čujský trakt.\n"}
{"id": "157854", "url": "https://cs.wikipedia.org/wiki?curid=157854", "title": "OpenOffice.org Math", "text": "OpenOffice.org Math\n\nOpenOffice.org Math je open source nástroj na vytváření a editaci matematických rovnic z kancelářského balíku OpenOffice.org. Jedná se o přímého konkurenta Microsoft Equation Editoru z balíku Microsoft Office.\n\n"}
{"id": "157856", "url": "https://cs.wikipedia.org/wiki?curid=157856", "title": "1898 v dopravě", "text": "1898 v dopravě\n\nTento článek obsahuje seznam událostí souvisejících s dopravou, které proběhly roku 1898.\n\n\n"}
{"id": "157857", "url": "https://cs.wikipedia.org/wiki?curid=157857", "title": "Marc Girardelli", "text": "Marc Girardelli\n\nMarc Girardelli (* 18. července 1963, Lustenau - Rakousko) je lucemburský lyžař. Původem je Rakušan, ale kvůli neshodám s trenéry v rakouském týmu, odešel reprezentovat Lucembursko.\n\nNejvětší úspěchy:\n\n\n"}
