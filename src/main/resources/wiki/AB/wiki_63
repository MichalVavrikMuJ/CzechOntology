{"id": "157862", "url": "https://cs.wikipedia.org/wiki?curid=157862", "title": "GNOME Office", "text": "GNOME Office\n\nGNOME Office je v informatice název sady kancelářských nástrojů určených pro prostředí GNOME, nejsou však jeho oficiální součástí. Stejně jako další podobné open source projekty (např. LibreOffice, KOffice) je jeho základem kompatibilita s Microsoft Office. \"GNOME Office\" je vyvíjen pod licencí GPL a je postaven nad knihovnami GTK+.\n\nJednotlivé součásti \"GNOME Office\" jsou na rozdíl od většiny ostatních kancelářských balíků vyvíjeny samostatně, proto je jejich vzájemná propojenost menší. Neobsahují také tolik funkcí, jsou jednodušší, proto jsou rychlejší a daleko méně náročné na systémové prostředky. Lze je proto využívat společně, ale i jednotlivě. Nejde tedy o balíček v pravém slova smyslu, jako například Microsoft Office nebo OpenOffice.org, ale spíše o snahu sjednotit potřebné kancelářské programy a nabízet je jako kompletní sadu. Přestože jde o multiplatformní balíček, jako celek ho nelze v Microsoft Windows nebo Mac OS X spustit. Je možné používat jen některé aplikace, jako například GIMP, Inkscape nebo AbiWord.\n\nAplikace podporují formát OpenDocument, ale je možné používat i další formáty, jako RTF nebo DOC (zde s některými omezeními). Lokalizace celé sady není úplná. Dříve byla předpokládána integrace OpenOffice.org za podpory firmy Sun Microsystems a Ximian.\n\n\n\n"}
{"id": "157863", "url": "https://cs.wikipedia.org/wiki?curid=157863", "title": "1991 v dopravě", "text": "1991 v dopravě\n\nTento článek obsahuje seznam událostí souvisejících s dopravou, které proběhly roku 1991.\n\n\n\n\n\n\n\n\n\n"}
{"id": "157866", "url": "https://cs.wikipedia.org/wiki?curid=157866", "title": "Svatý Kolumba", "text": "Svatý Kolumba\n\nSvatý Kolumba nebo též Kolumba z Iony či Kolumbán starší (7. prosince 521, Donegal, Irsko – 9. června 597, Iona) je postava gaelské historie, misionář a mnich, který šířil křesťanství na území dnešního Skotska a Irska během tamní „doby temna“. Byl to jeden z apoštolů piktského národa.\n\nNarodil se v dynastii Cenel Conaill, která pod jménem O’Donnell v Irsku přetrvala jako jedna z vůdčích až do 17. století. Na jeho vývoj měly vliv tři osoby: kněz Cruithned, Gemman (pod ním studoval jako jáhen v Leinsteru) a biskup Finian (pravděpodobně sv. Finian z Clonardu).\n\nRoku 563 opustil Kolumba spolu s dvanácti společníky Irsko na tzv. „pouti pro Krista“ a dostal se do dnešního západního Skotska. Není známo, kde první roky pobýval, později se však usadil na ostrově Iona, kde založil monastýr. Odtud se pak šířilo křesťanství na sever mezi Pikty (proto je sv. Kolumba nazýván apoštolem piktského národa) a do Northumbrie mezi Anglosasy.\n\nVětšina informací o sv. Kolumbovi pochází ze spisů Život sv. Columby od svatého Adomnana a z \"análů z Ulsteru\".\n\nPodle sv. Adomnana byly z monastýru na Ioně založeny čtyři kláštery nebo poustevny: Mag Luinge na ostrově Tiree, Hinba (pravděpodobně ostrov Jura), Cella Diuni a ostrov zvaný Elen. Žádné z těchto míst se však nezachovalo a archeologové pouze odhadují lokality, kde se tato místa mohla nacházet.\n\nKolumba zemřel v monastýru na Ioně roku 597. Roku 794 se přes ostrov přehnali Vikingové. Kolumbovy ostatky byly přemístěny roku 849 a rozděleny mezi Skotsko a Irsko. Předpokládá se, že byly pohřbeny v Downpatricku v hrabství Down společně s ostatky svatého Patrika a svaté Brigid nebo v Saul Church v blízkosti Downpatricku.\n\nMožná nejslavnějším počinem monastýru na Ioně byla \"Kniha z Kellsu,\" jinak také \"Kniha sv. Kolumby\", která je nyní uložena v knihovně Trinity College v Dublinu. Jedná se o bohatě iluminovaný rukopisný evangeliář psaný latinsky.\n\n"}
{"id": "157868", "url": "https://cs.wikipedia.org/wiki?curid=157868", "title": "Souš", "text": "Souš\n\nSouš může mít více významů\n\n"}
{"id": "157869", "url": "https://cs.wikipedia.org/wiki?curid=157869", "title": "Jan Długosz", "text": "Jan Długosz\n\nJan Długosz (1415 v Brzeźnici u Radomska – 18. května 1480 v Krakově), také známý jako Joannes, Ioannes nebo Johannes Longinus či Dlugossius byl polský letopisec, diplomat, voják a tajemník biskupa Zbygniewa Cardinala Oleśnického z Krakova. Nejvíce se proslavil svými anály Annales seu cronici incliti regni Poloniae (\"Anály Jan Długosze\") zahrnující události v jihovýchodní, ale také v západní Evropě, od roku 965 do roku 1480, roku jeho skonu. Jeho práce vyšla tiskem poprvé v rozmezí let 1701 – 1703. Pokaždé, když se v ní zmiňuje o sobě, popisuje sám sebe ve třetí osobě. Používal Wienawský erb. Jeho otcem byl Jan Długosz z Niedzielska, který se vyznamenal v bitvě u Grunwaldu.\n\nZpočátku se od roku 1421 učil ve farní škole v městě Nowy Korczyn, kde byl jeho otec starostou. V letech 1428 až 1431 studoval na Jagellonské univerzitě v Krakově. Roku 1434 byl svým strýcem, Bartolomějem Długoszem, prvním kłobuckým farářem, dosazen za jeho nástupce na farním kostele sv. Martina v Kłobucku. Tuto funkci zastával až do roku 1452 a v této době se také zasloužil v Kłobucku o založení kapitulního kláštera. Mezitím byl povolán jako člen kapituly k biskupovi Zbigniewu Oleśnickému do Krakova, aby zde zastával až do roku 1455 funkci jeho tajemníka. Roku 1437 se stal krakovským kanovníkem.\n\nBěhem vlády krále Kazimíra IV. byl pověřován diplomatickými úkoly. Králem Kazimírem IV. Jagellonským byl například vyslán na diplomatické mise k císařskému a papežskému soudu a zapojil se také do vyjednávání mezi polským králem a Řádem německých rytířů během třináctileté války a následně i do mírových jednání po jejím skončení. Podílel se tak význačnou měrou na dojednání tzv. druhého Toruňského míru.Roku 1450 byl vyslán královnou Sofií Holštýnskou a králem Kazimírem k vedení mírových rozhovorů mezi Jánosem Hunyadym a českým šlechticem Janem Jiskrou z Brandýsa. Po šesti dnech jednání se mu podařilo oba přimět k podepsání příměří.\n\nV roce 1455 zažil v Krakově obrovský požár, který zničil hrad a většinu města. Jeho dům však zůstal ušetřen.\n\nV roce 1461 byl členem polské delegace, která se v Bytomi setkala s posly Jiřího z Poděbrad. Po šesti dnech rozhovorů pak byla uzavřena mezi skupinami aliance. Roku 1466 byl vyslán k papežskému nunciovi do Vratislavi, aby se pokusil získat záruky, že nunciův názor při jednáních o míru mezi Polskem a Řádem německých rytířů nebude zkreslen ve prospěch teutonského řádu. Při jednáních byl úspěšný a rok nato byl pověřen výchovou královských synů.\n\nOdmítl nabídku na obsazení arcibiskupství v Praze, ale krátce před svou smrtí byl zvolen arcibiskupem ve Lvově. Je pochován v kryptě Kostela sv. Archanděla Michaela a sv. Stanislava na Skałce v Krakově.\n\nDługosz je autorem latinsky psané dvanáctidílné kroniky \"Annales seu Cronicae incliti Regni Poloniae\", která vznikla v rozmezí let 1455 až 1480.\n\nJeho „Banderia Prutenorum“ tvoří hlavní dobový pramen k událostem týkajícím se bitvy u Grunwaldu.\n\n\n\n"}
{"id": "157870", "url": "https://cs.wikipedia.org/wiki?curid=157870", "title": "Lesov", "text": "Lesov\n\nLesov () je částí obce Sadov nacházející se v okrese Karlovy Vary. V roce 2011 zde trvale žilo 356 obyvatel.\n\nNejstarší zmínky pocházejí z roku 1523. Původně byl Lesov zemědělský dvůr pod ostrovským panstvím. Obec spadala v letech 1872–1913 pod Bor. Potom byla samostatná a od roku 1950 je vedena pod Sadovem.\n\nOd 18. století se západně od obce těžilo hnědé uhlí. Při stavbě železnice byly doly zasypány. V roce 1873 založil Franz Schmidt porcelánku, kterou v roce 1919 převzali jako porcelánku CONCORDIA bratři Lowové. V roce 1927 založil Josef Lenhart další porcelánku SCHNEIDER (pozdější vývojový závod).\n"}
{"id": "157871", "url": "https://cs.wikipedia.org/wiki?curid=157871", "title": "Srázná", "text": "Srázná\n\nSrázná neboli Sviní hora (v pohoří Králický Sněžník je však ještě další Sviní hora = Slamník, 1232 m, německy \"Sauberg\"), je hora ve východním hřebeni pohoří Králický Sněžník. Nadmořská výška je 1074 m. Celá hora leží v Olomouckém kraji. Hora se nachází na jižním okraji pohoří. Hora je převážně zalesněna, místy jsou rozsáhlé imisní holiny.\n\nZe svahů hory odtéká voda do přítoků Malé Moravy a Zeleného potoka.\n\nOblast vrcholu hory leží mimo NPR Králický Sněžník a EVL Králický Sněžník, ale leží v Ptačí oblasti Králický Sněžník.\n\nAsi 1 km severně od Srázné, za mělkým sedlem, leží nepojmenovaný vrchol, který autoři projektu \"Tisícovky Čech, Moravy a Slezska\" pojmenovali Srázná - S vrchol. Ten je o téměř 20 metrů vyšší (1093 m n. m.), jeho prominence činí 38 m a izolace 1 km (od jižního svahu Souše). Souřadnice vrcholu jsou .\n"}
{"id": "157872", "url": "https://cs.wikipedia.org/wiki?curid=157872", "title": "Eumenés z Kardie", "text": "Eumenés z Kardie\n\nEumenés z Kardie (362 př. n. l. – 316 př. n. l.) byl řecký vojevůdce a učenec. Zúčastnil se válek diadochů, v nichž chránil zájmy makedonského královského rodu Argeovců. Jakožto jediný Řek a navíc nevoják byl mezi diadochy naprostým outsiderem, přesto je pokládán za jednoho z nejschopnějších vojevůdců těchto válek.\n\nEumenés pocházel z Kardie v thráckém Chersonésu. Ve velmi mladém věku se stal osobním tajemníkem Filipa II. Makedonského a později jeho syna a nástupce Alexandra, kterého doprovázel na jeho tažení do Asie (mimo jiné měl na starosti finance). Po Alexandrově smrti v roce 323 př. n. l. se Eumenés ujal velení nad makedonskými a řeckými vojáky bojujícími za Alexandrova syna Alexandra IV. Aiga. V následném dělení říše byla Eumenovi přidělena správa Paflagonie a Kappadokie. Druhá zmiňovaná však nebyla Makedonci dosud podrobena. Správce říše Perdikkás proto přikázal Leonnátovi a Antigonovi, aby jí dobyli pro Eumena. Antigonos však Perdikkovy rozkazy ignoroval, zatímco Leonnátos se Eumena marně pokoušel přimět, aby ho doprovázel do Evropy a podílel se na jeho dalekosáhlých plánech. Eumenés se místo toho spojil s Perdikkou a s jeho pomocí byl konečně dosazen za místodržitele Kappadokie.\n\nKdyž si Krateros a Antipatros vítězstvím v lamijské válce podmanili Řeky, obrátili se do Asie s cílem zlomit Perdikkovu moc. Jejich první úder přirozeně směřoval do Kappadokie. Krateros a Neoptolemos, satrapa Arménie, byli však Eumenem zcela rozdrceni v bitvě poblíž Helléspontu v roce 321 př. n. l. Neoptolemos byl zabit a Krateros podlehl svým zraněním nedlouho po něm. Eumenés dokázal v tomto boji porazit argyraspidy (vojáky se stříbrnými štíty), starou Filipovu gardu, která byla považována za nepřemožitelnou, přičemž svou pěchotu ošálil tvrzením, že proti nim stojí čerstvě odvedení rekruti. Když jeho vojáci pochopili svůj omyl, byli již překvapení argyraspidé poraženi. Tímto vítězstvím si Eumenés vysloužil obdiv, respekt a zároveň nenávist Makedonců, neboť Krateros byl pokládán za nejschopnějšího Alexandrova velitele.\n\nPoté, co byl Perdikkás v roce 321 př. n. l. zavražděn vlastními vojáky v Egyptě, vynesli ostatní makedonští generálové nad Eumenem rozsudek smrti. Antipatros a Antigonos byli určeni za jeho vykonavatele. Eumenés, zrazený jedním z vlastních důstojníků, uprchl do Nór, silné pevnosti na hranicích mezi Kappadokií a Lykaonií, kde vytrval déle než rok, dokud Antipatrova smrt neuvrhla jeho nepřátele do vzájemných rozbrojů. Antipatros přenechal regentství v Makedonii svému příteli Polyperchóntovi, čímž pominul vlastního syna Kassandra. Ten uzavřel spojenectví s Antigonem a Ptolemaiem, zatímco Eumenés se spojil s Polyperchóntem. Tím si uvolnil ruce k úniku z Nór a již zanedlouho jeho vojsko ohrožovalo Sýrii a Fénicii. V roce 318 př. n. l. proti němu vyrazil Antigonos. Eumenés se stáhl na východ, kde hodlal získat na svou stranu satrapy provincií za řekou Tigris. Po dvou nerozhodných bitvách u Paratakény (317 př. n. l.) a u Gabiény (316 př. n. l.) byl ale zrazen vlastními vojáky a vydán Antigonovi. Plútarchos a Diodóros se shodují v tom, že Eumenés sice zvítězil v bitvě, avšak ztratil kontrolu nad vlastním vojenským táborem. Zde uložená kořist, shromážděná vojáky během třiceti let válčení, padla do rukou Antigona. Kromě zlata a značných pokladů se zde nacházely také ženy a děti Eumenových vojáků. Antigonos jim proto poslal zprávu, ve které jim sdělil, že je ochoten vrátit jim jejich ženy a majetek, pokud mu oni vydají Eumena. Vojáci následně Eumena zajali a předali Antigonovi. Ten dal nakonec svého úhlavního soka po krátkém rozvažování popravit.\n\nMakedonci v Eumenově vojsku dávali otevřeně najevo pochybnosti o svém veliteli. I přes jeho nepopiratelné vojenské schopnosti Eumenés nikdy nezískal jejich bezmeznou důvěru a důsledkem této skutečnosti se nakonec stala jeho smrt. Eumenés byl velice schopným vojevůdcem, který až do svého konce činil vše proto, aby udržel jednotu Alexandrovy říše v Asii. Avšak jeho snaha byla mařena generály a satrapy, kteří jej nenáviděli a pohrdali jím pro jeho nemakedonský původ a také proto, že byl kdysi pouhým sekretářem. Eumenés byl tragickou postavou, mužem, který se snažil dělat správné věci, nicméně podlehl svým bezohledným nepřátelům po zradě vlastních mužů.\n\n\n\n"}
{"id": "157873", "url": "https://cs.wikipedia.org/wiki?curid=157873", "title": "Moesie", "text": "Moesie\n\nMoesie byla římskou provincií ležící na území současných států Srbska a Bulharska. Moesii ohraničovala na jihu pohoří Balkán (\"Haemus\") a Šar (\"Scodrus\"), na západě řeka Drina (\"Drinus\"), na severu Dunaj a na východě Černé moře (\"Pontus Euxinus\"). Území obývaly zpočátku dácké kmeny, které byly ale v průběhu 2. poloviny 1. tisíciletí př. n. l. postupně vytlačeny migrujícími Thráky a Ilyry. Jeho název je odvozen ze jména jednoho z thráckých kmenů (\"Moesi\"), který zde sídlil.\n\nŘímské zájmy v Moesii se zaměřovaly především na zdejší bohaté naleziště nerostných surovin a úrodnou půdu. V roce 75 př. n. l. podnikl prokonzul Makedonie Gaius Scribonius Curio tažení, během něhož pronikl hluboko na sever až k Dunaji, přičemž dosáhl vítězství nad místními barbarskými kmeny. Nicméně přítomnost Římanů prozatím nenabyla trvalého charakteru. Definitivní podrobení zdejších kmenů Římany dokončil teprve Marcus Licinius Crassus, vnuk stejnojmenného triumvira a rovněž pozdější prokonzul Makedonie, krátce po vítězství Octaviana v občanské válce v roce 29 př. n. l. Status provincie však dobyté území získalo až na konci Augustovy vlády v roce 6 n. l. Jakožto pohraniční provincie byla Moesie silně opevněna kastely a pevnostmi vztyčenými podél jižního břehu Dunaje a rovněž obrannou zdí vystavěnou mezi městy \"Tomis\" a \"Axiopolis\" na ochranu před nepřetržitými útoky Skytů a Sarmatů.\n\nŘímský básník Ovidius, vypovězený Augustem do vyhnanství v Tomidě, kde žil až do své smrti v roce 17, vylíčil Moesii ve značně bezútěšných barvách jako pusté, barbarské místo plné násilí, značně odlišné od toho, na které byl tento vysoce kultivovaný umělec zvyklý. Romanizace zdejších barbarů probíhala o poznání pomaleji než v jiných mírumilovnějších provinciích.\n\nPůvodně jediná provincie spravovaná císařským konzulárním legátem (který měl zřejmě na starosti také provincie \"Achaia\" a \"Macedonia\"), byla za Domitiana rozdělena na Horní (\"Moesia superior\") a Dolní (\"Moesia inferior\", také nazývaná \"Ripa Thracia\") Moesii. První zahrnovala území západně od řeky \"Cebrus\" (dnešní Cibrica), druhá území na východ. Obě byly řízeny císařskými konzulárními legáty a prokurátory.\n\nDobytí Dácie Traianem na počátku 2. století Moesii dočasně ulevilo od náporu barbarů. Od roku 238 byla však opět vystavena útokům a drancování nejprve Karpů a posléze Gótů, kteří ve svých nájezdech pokračovali až do počátku 70. let 3. století. Po opuštění Dácie za císaře Aureliana (270-275) a následném transferu romanizovaného obyvatelstva této bývalé provincie na jih od Dunaje byla centrální část Moesie přejmenována na Dacii Aureliani. Kraj nazývaný Dardánie (v Horní Moesii) byl za Diocletiana přetvořen v samostatnou provincii s hlavním městem jménem Naissus (dnešní Niš), ve kterém se v roce 272 narodil pozdější císař Konstantin Veliký.\n\nNa počátku období stěhování národů překročili Gótové, vystavení silnému tlaku Hunů, Dunaj (376) a od císaře Valenta obdrželi povolení usadit se v Moesii. Mezi novousedlíky a Římany ovšem brzy vypukl konflikt, který vyústil v porážku Římanů a zabití císaře Valenta Góty, vedenými Fritigernem, v bitvě u Adrianopole. Mezi těmito Góty působil ariánský biskup Wulfila, jenž přeložil do gótštiny Bibli. Na konci 6. století pronikli do Moesie Slované a zhruba o sto let později nomádští Protobulhaři, kteří zde poté založili první bulharský stát a s definitivní platností tak ukončili římskou vládu.\n\nVýznamná města Moesie: \"Singindunum\" (Bělehrad), \"Viminacium\" (Kostolac), \"Naissus\" (Niš), \"Ratiaria\", \"Odessus\" (Varna) a \"Tomis\" (Constanţa).\n\n"}
{"id": "157874", "url": "https://cs.wikipedia.org/wiki?curid=157874", "title": "Makedonie (provincie)", "text": "Makedonie (provincie)\n\nŘímská provincie Makedonie (latinsky Macedonia) byla oficiálně zřízena v roce 146 př. n. l. poté, co římský vojevůdce Quintus Caecilius Metellus v roce 148 př. n. l. zvítězil ve čtvrté makedonské válce nad vojskem samozvance Andriska. Čtyři pro-římské klientské republiky, vytvořené po porážce makedonského krále Persea dvacet let předtím, byly rozpuštěny. Provincie zahrnovala kromě území někdejšího makedonského království také Épeiros, Thesálii a část Ilýrie a Thrákie.\n\nVe 3. nebo ve 4. století n. l. byla Makedonie rozdělena do dvou provincií \"Macedonia Prima\" (na jihu) a \"Macedonia Salutaris\" (na severu). Obě dvě pak spadaly do makedonské diecéze, jedné ze tří diecézí prefektury Illyricum, vytvořené v roce 318. Po definitivním rozdělení římské říše v roce 395 připadla Makedonie byzantské říši, jejíž pevnou součástí zůstala až do poloviny 14. století.\n\nJednou z významných osobností pocházejících z římské Makedonie byl Svatý Demetrius, světec z města Soluně, který byl umučen v roce 306.\n\nNástupem Augusta začalo pro Makedonii dlouhé období míru, prosperity a bohatství, ačkoliv její ekonomický význam z hlediska celého římského světa byl ve srovnání se sousední Malou Asií o poznání nižší.\n\nHospodářství provincie bylo příznivě stimulováno výstavbou silnice \"Via Egnatia\", příchodem římských obchodníků do měst a založením římských kolonií. Císařská vláda přinesla, kromě silnic a efektivního správního systému, hospodářský rozkvět, z kterého profitovala jak pořímštělá vládnoucí vrstva, tak i nižší třídy. Rozsáhlá orná půda a bohaté pastviny umožnily velkým rodům shromáždit na poměry tehdejší otrokářské společnosti obrovské bohatství.\n\nZlepšení životních podmínek přivedlo do provincie velký počet obchodníků a řemeslníků. Kameníci, horníci, kováři a mnozí jiní byli zaměstnáváni ve všech odvětvích hospodářství. Řekové byli rovněž přijímáni jako domácí učitelé, vychovatelé a lékaři v celé římské říši.\nVývoz tvořily především zemědělské produkty, dobytek a ryby. Exportovány byly ovšem i suroviny: železo, měď, zlato, dřevo, pryskyřice, dehet, konopí a len. Další zdroj bohatství země představovaly přístavy na pobřeží: vedle nejvýznamnější Soluně, to byla také města Dion a Kassandreia.\n\n"}
{"id": "157875", "url": "https://cs.wikipedia.org/wiki?curid=157875", "title": "Gallia Narbonensis", "text": "Gallia Narbonensis\n\nGallia Narbonensis, česky Galie Narbonská, byla římská provincie ležící na území dnešní Provence a Languedocu v jižní Francii. Původně byla známa jako Gallia Transalpina (Zaalpská Galie). Římané toto teritorium nazývali \"Provincia Nostra\" („naše provincie“) nebo jednoduše \"Provincia\" („provincie“). Z tohoto označení je odvozen moderní název části tohoto francouzského kraje – Provence.\n\nProvincie se rozprostírala na území podél Středozemního moře mezi Alpami (latinsky \"Alpes Montes\") a Pyrenejemi (\"Pyrenaei Montes\"), táhnoucí se na severozápad k hornímu toku řeky Garonny (\"Garunna\") k pohoří Cévenny (\"Cebena Montes\") a na sever údolím řeky Rhôny (\"Rhodanus\") až k Ženevskému jezeru (\"Lacus Lemanus\").\n\nNarbonensis sousedila přímo s Itálií. Kontrola této provincie tudíž Římanům poskytovala řadu výhod. Zajišťovala jim pozemní spojení s Iberským poloostrovem a vytvářela nárazník proti útokům galských kmenů z dosud svobodné Galie. Dále Římanům umožňovala ovládat lukrativní obchodní stezky v údolí řeky Rhôny, kudy proudilo zboží a suroviny z Galie do \"Massilie\" (dnešní Marseille), obchodního střediska na pobřeží Středozemního moře.\n\nV roce 125 př. n. l. byl konzul Marcus Fulvius Flaccus senátem pověřen chránit římského spojence, Massilii, před útoky sousedních galských kmenů. Flaccus využil tohoto příkazu k tomu, aby dobyl velké části jižní Galie a v roce 123 př. n. l. se triumfálně vrátil do Říma.\n\nO dva roky později byla zřízena provincie Zaalpská Galie (\"Gallia Transalpina\") v protikladu k Předalpské Galii (\"Gallia Cisalpina\", dnešní severní Itálie). Později byla přejmenována na Galii Narbonskou.\n\nV době Caesarových výbojů na severu (galské války v letech 58 až 50 př. n. l.) byla Narbonensis již více než půlstoletí vystavena působení romanizace. Zdejší galské kmeny se prakticky rozplynuly v rámci římské správní organizace. V zemi bylo založeno mnoho římských kolonií, které ještě urychlily proces přijímání římské civilizace. Kdysi barbarské území přijalo italské způsoby zcela za své, takže v roce 70 n. l. mohl Plinius starší napsat, že Narbonensis se podobá spíše Itálii než provincii (\"„Italia verius quam provincia“\").\n\nHlavním městem bylo zpočátku \"Aquae Sextiae\" (v současnosti Aix-en-Provence), později se jím stala v roce 118 př. n. l. založená kolonie \"Narbo Martius\" (Narbonne).\nV době vlády Diocletiana byla provincie zmenšena o svoji severní část, která obdržela název \"Viennensis\". V důsledku dalších správních reforem byla brzy poté rozdělena na dvě části (\"Narbonensis Prima\" – území západně od Rhôny, resp. \"Narbonensis Secunda\" – východně od Rhôny). Společně s provinciemi \"Aquitania Prima\", \"Aquitania Secunda\", \"Novempopulana\" a \"Alpes Maritimae\" vytvářela diecézi, jež získala název \"Septem Provinciarum\" („sedm provincií“). Mezi nejdůležitější města Galie Narbonské náležela kromě výše uvedených také \"Arelate\" (Arles), \"Nemausus\" (Nîmes), \"Tolosa\" (Toulouse) a \"Vienna\" (Vienne).\n\n"}
{"id": "157879", "url": "https://cs.wikipedia.org/wiki?curid=157879", "title": "Věra Jourová", "text": "Věra Jourová\n\nVěra Jourová (* 18. srpna 1964 Třebíč) je česká politička, podnikatelka a právnička, v letech 2014 až 2019 komisařka pro spravedlnost, ochranu spotřebitelů a otázky rovnosti pohlaví v Junckerově evropské komisi a od prosince 2019 místopředsedkyně pro hodnoty a transparentnost v komisi Ursuly von der Leyenové.\n\nNa jaře 2019 ji časopis Time zařadil mezi 100 nejvlivnějších lidí světa. Důvodem byl její podíl na zákonech, jež určují pravidla ochrany osobních dat lidí na internetu. Od ledna do října 2014 zastávala v Sobotkově vládě post ministryně pro místní rozvoj. Dříve na tomto resortu působila v roli náměstkyně.\n\nV roce 1991 nastoupila na místo zástupkyně ředitele Městského kulturního střediska (MKS) v Třebíči. Do roku 1994 zde pracovala na integraci všech kulturních zařízení pod jediný subjekt. Poté začala pracovat jako tajemnice městského úřadu v Třebíči, kde se začala zabývat rozvojem židovské čtvrti, která byla v roce 2003 zapsána na seznam UNESCO.\n\nRoku 2000 nastoupila do konzultační firmy DHV ČR, kde pracovala na projektech z oblasti lidských zdrojů, regionálního rozvoje, hospodářské politiky a fondů EU. V letech 2001–2003 pracovala jako vedoucí odboru regionálního rozvoje Krajského úřadu kraje Vysočina. Po odchodu z krajského úřadu pracovala jako náměstkyně pro místní rozvoj na ministerstvu pro místní rozvoj. Podle Jiřího Paroubka byla z funkce odvolána po opakovaných stížnostech tehdejšího ministra Radka Martínka.\n\nOd 13. října 2006 do 16. 11. 2006 byla ve vyšetřovací vazbě kvůli kauze Budišov. Korupce Věry Jourové se neprokázala a stíhání v létě 2008 skončilo konstatováním, že se skutek nestal. Obvodní soud přiznal Jourové 3,6 milionu korun jako náhradu majetkové újmy, o dalších požadavcích Ústavní soud rozhodl, že jsou promlčené. Podle investigativního novináře ČRo Janka Kroupy, který se kauze několik let věnoval a na kauzu upozornil, je výsledek soudu brilantní práce advokátů a absolutní břídilství policie.\n\nV roce 1991 promovala na Filozofické fakultě Univerzity Karlovy, kde získala magisterský titul v oboru Teorie kultury. V akademickém roce 2011/2012 absolvovala obor právo na Právnické fakultě Univerzity Karlovy.\n\nJe rozvedená, má dvě děti – Adama (1985) a Markétu (1989).\n\nV letech 2003–2006 byla členkou ČSSD.\n\nV roce 2009 kandidovala do Evropského parlamentu za Evropskou demokratickou stranu (EDS). V parlamentních volbách 2010 kandidovala jako členka EDS na 4. místě středočeské kandidátky KDU-ČSL.\n\nVe volbách do Poslanecké sněmovny PČR v roce 2013 kandidovala v Kraji Vysočina jako lídryně hnutí ANO 2011 a byla zvolena. V lednu 2014 se stala kandidátkou hnutí ANO 2011 na post ministryně pro místní rozvoj ve vládě Bohuslava Sobotky. Dne 29. ledna 2014 byla do této funkce jmenována. Dne 3. října téhož roku podala demisi s vyhlídkou na post eurokomisařky. Dne 13. října 2014 ze stejného důvodu rezignovala na post 1. místopředsedkyně hnutí ANO 2011.\n\nNa začátku července 2014 se stala kandidátkou hnutí ANO 2011 na post české eurokomisařky (předchozím kandidátem byl Pavel Telička). Ve výběru českého zástupce uspěla, když ji 21. července 2014 vládní koaliční rada nominovala na post eurokomisařky do vznikající Junckerovy komise.\n\nZvolený předseda Evropské komise Jean-Claude Juncker 10. září 2014 oznámil, že Jourová získá nově konstituované portfolio spravedlnosti, spotřebitelské politiky a rovnosti pohlaví. Tato zpráva vyvolala u českých politiků vlnu negace, protože politička usilovala o ekonomický post. Dne 7. října téhož roku byla její kandidatura po tzv. grilování, a následném odevzdání doplňujících odpovědí europoslancům, schválena europarlamentem. Komisařkou se stala v listopadu 2014.\n\nOrganizace pro kontrolu lobbingu v Evropské unii Corporate Europe Observatory upozornila na úzkou vazbu Jourové na Andreje Babiše, který ovládá podstatnou část českého potravinářského a chemického průmyslu i médií a jehož firmy obdržely značné množství evropských grantů a zemědělských dotací. Dále organizace upozornila na konflikt zájmů, poněvadž Jourová nejprve pracovala ve veřejné správě v oblasti evropských fondů a poté v letech 2006 a 2013 spoluvlastnila firmu Primavera Consulting, která ve stejné oblasti podnikala.\n\nVěra Jourová byla kritizována generálním ředitelem skupiny Volkswagen Matthiasem Müllerem za svojí snahu o odškodnění evropských zákazníků po aféře dieselgate.<ref name=\"zpravy.aktualne.cz/ekonomika/zkrotte-si-jourovou-sef-volkswagenu-si-stezoval-na-ceskou-eu/r~45240d9c241211e7bc55002590604f2e\"></ref>\n\nDne 26. srpna 2019 schválila druhá vláda Andreje Babiše její nominaci na post eurokomisařky i pro období 2019 až 2024. Na začátku září 2019 oznámila budoucí předsedkyně Evropské komise Ursula von der Leyenová, že Jourová bude místopředsedkyní Evropské komise a bude zodpovědná za kontrolu dodržování hodnot Evropské unie a za transparentnost. Funkce se ujala dne 1. prosince 2019.\n\n"}
{"id": "157880", "url": "https://cs.wikipedia.org/wiki?curid=157880", "title": "Adolf Erik Ehrnrooth", "text": "Adolf Erik Ehrnrooth\n\nAdolf Erik Ehrnrooth (9. února 1905 - 26. února 2004) byl finský generál, rytíř Mannerheimova kříže a vrcholný představitel a mluvčí veteránů zimní a pokračovací války. V roce 2004 skončil v anketě Největší Finové na 4. místě za maršálem Mannerheimem a prezidenty Rytim a Kekkonenem.\n"}
{"id": "157882", "url": "https://cs.wikipedia.org/wiki?curid=157882", "title": "Tetřeví hora", "text": "Tetřeví hora\n\nTetřeví hora (německy \"Schwarzberg\"), je spočinek hory Sušina na východním okraji pohoří Králický Sněžník. Nadmořská výška dosahuje 1251 m. Hřeben od Tetřeví hory směrem k jihovýchodu nadále klesá k dalšímu spočinku s názvem Velká Šindelná. Celý hřeben leží v Olomouckém kraji.\n\nOblast Tetřeví hory pokrývají rozlehlé holiny, které pomalu zarůstají mlazinami. Potenciálně se jedná o horské smrčiny. V nižších polhách jsou pak potenciální přirozenou vegetací horské bučiny, které však byly většinou nahrazeny kulturními smrčinami.\n\nOblast vrcholu hory leží v NPR Králický Sněžník a EVL Králický Sněžník, ale leží mimo Ptačí oblast Králický Sněžník.\n\nNa hřebeni Tetřeví hory se nachází několik bunkrů řopíků.\n"}
{"id": "157883", "url": "https://cs.wikipedia.org/wiki?curid=157883", "title": "Životice", "text": "Životice\n\nNázev Životice má více sídel:\n\nSlovo Životice se objevuje také v názvech obcí:\n\nSlovo Životice se objevuje také v názvech katastrálních území:\n"}
{"id": "157886", "url": "https://cs.wikipedia.org/wiki?curid=157886", "title": "Henri Lebesgue", "text": "Henri Lebesgue\n\nHenri Léon Lebesgue (28. června 1875, Beauvais – 26. července 1941, Paříž) byl francouzský matematik. Zabýval se matematickou analýzou, vybudoval moderní teorii míry a integrálu. Důležitých výsledků dosáhl také v topologii, teorii potenciálu, variačním počtu, teorii množin a teorii dimenze. V závěru svého života se zabýval také pedagogikou a historií. Ačkoli jeho práce v teorii integrálu byla radikálním zobecněním dřívějšího pojetí, Lebesgue tvrdil, že matematika by se měla zabývat konkrétními „praktickými“ úlohami:\n\"Redukována na obecné teorie by matematika byla jen krásnou formou bez obsahu. Zemřela by pak velmi rychle.\"\n\nLebesgueův otec zemřel na tuberkulózu ještě v době, kdy byl jeho syn malé dítě. Lebesgue sám trpěl po celý svůj život chatrným zdravím. V roce 1903 se oženil se sestrou svého spolužáka Louisou-Margueritou Vallet a měl s ní syna Jacqua a dceru Suzanne. Roku 1916 se s ní však rozvedl.\n\nHenri Lebesgue získal základní a střední vzdělání v Beauvais a poté odešel studovat dále do Paříže. Studoval postupně na \"Lycée Saint-Louis\", \"Lycée Louis-le-Grand\" a \"École normale supérieure\". Na poslední zmiňovanou školu nastoupil roku 1894 a dokončil ji o tři roky později. Další dva roky studoval samostatně zejména Bairovy články o nespojitých funkcích, což mělo velký vliv na jeho pozdější práci na zobecnění pojmu integrálu právě na nespojité funkce. Od roku 1899 do 1902 byl profesorem na \"Lycée Centrale\" v Nancy. Roku 1901 formuloval, vycházeje z myšlenek Emila Borela a Camilla Jordana, teorii míry a ještě téhož roku podal definici Lebesgueova integrálu zobecňujícího integrál Riemannův i na (některé) nespojité funkce. Tento čin znamenal naprostou revoluci v integrálním počtu. Roku 1902 získal Lebesgue doktorát za práci \"Intégrale, longueur, aire\" (\"Integrál, délka, plocha\"), která sestávala právě z výsledků uveřejněných o rok dříve.\nRoku 1906 získal místo na univerzitě v Poitiers a následujícího roku se tam stal profesorem.\nOd roku 1910 učil na Sorbonně, kde se roku 1918 stal profesorem. Roku 1921 získal místo profesora na \"Collège de France\" a zde zůstal až do své smrti roku 1941. Během těchto dvaceti let však učil i na jiných univerzitách, zejména pak na \"École supérieure de physique et de chimie industrielles de la ville de Paris\" a \"École normale supérieure\" v Sèvres.\n\n\n\n"}
{"id": "157894", "url": "https://cs.wikipedia.org/wiki?curid=157894", "title": "Arnultovice", "text": "Arnultovice\n\nNázev Arnultovice má více sídel:\n"}
{"id": "157900", "url": "https://cs.wikipedia.org/wiki?curid=157900", "title": "Tramvajová doprava v Samaře", "text": "Tramvajová doprava v Samaře\n\nTramvajová doprava je v Samaře zastoupena místní tramvajovou sítí, která se řadí k těm větším; srovnatelná je například s brněnskou sítí. Spolu s metrem, trolejbusy a městskými autobusy tvoří místní městskou hromadnou dopravu.\n\nTramvajová doprava v Samaře existovala již před rokem 1915, kdy elektrické vozy nahradily koňku. V období mezi světovými válkami dopravu zajišťovaly vozy belgické a sovětské výroby, a to jak sólově, tak i v soupravách dvou či tří vozů (například jako v Drážďanech dnes). Též existovaly i linky nákladní tramvajové dopravy. Spolu s rozvojem panelových sídlišť byly budovány nové tramvajové tratě. V 50. a 60. letech byly dodávány československé tramvaje nejprve typů Tatra T2 (43 ks v třídveřovém provedení; prostřední dveře však byly postupně rušeny přímo v místních dílnách), později Tatra T3. První uvedený typ byl vzhledem k nedostatku náhradních dílů vyřazován již na počátku 70. let, druhý jezdí dodnes.\n\nV souvislosti s budováním metra byl v 80. letech zrušen s ním souběžný úsek z \"třídy Pobědy\" na \"Gagarinskou třídu\". Následně vznikl úsek s metrem paralelně vedoucí, avšak v určitém odstupu od něj (na \"třídě Antonova - Ovsejenko\", \"Garažnaja\" a \"Vrubelja\"). V dnešní době však má většina stanic metra umožněný přestup na tramvajovou dopravu; u povrchových vestibulů vznikly významné uzly tramvají.\n\nV roce 2006 jezdilo na 27 linkách celkem 379 tramvajových vozů, zpřahovaných často též do dvouvozových souprav. Nátěr městský je většinou červenobílý, nebo červenožlutý; mnoho tramvají je též reklamních. Jednotlivé typy jsou zastoupeny takto:\n\n\nVšechny tyto tramvaje jsou deponovány v celkem třech vozovnách:\n\n\nVzhledem k špatnému stavu tramvajových tratí je cestovní rychlost relativně nízká; výjimkou jsou úseky rychlodrážního charakteru na okraji města, kde se jezdí až okolo 60 a 70 km/h. V posledních dobách se tratě rekonstruují; takže se zvyšuje kultura cestování a snižuje se hlučnost.\n\nVozy jsou vybaveny průvodčími; ty prodávají jízdenky různých druhů. Děti a důchodci cestují zdarma.\n\n"}
{"id": "157901", "url": "https://cs.wikipedia.org/wiki?curid=157901", "title": "Weber (jednotka)", "text": "Weber (jednotka)\n\nWeber (značka Wb) je odvozená jednotka soustavy SI udávající magnetický tok.\n\n1 Wb = 1 m·kg·s·A (v základních jednotkách soustavy SI, jinak také 1 V·s nebo 1 T·m)\n\nV soustavě CGS existovala pro popis magnetického toku jednotka maxwell (značka Mx), jejíž hodnota byla výrazně nižší.\n\n1 Wb = 10 Mx\n"}
{"id": "157904", "url": "https://cs.wikipedia.org/wiki?curid=157904", "title": "Soustava CGS", "text": "Soustava CGS\n\nSoustava CGS (systém CGS, z centimetr-gram-sekunda, též absolutní systém (soustava) jednotek) představuje starší systém jednotek, používaný v letech 1874-1889. Pro různé obory existovaly různé modifikace této soustavy. Systém CGS byl v roce 1889 nahrazen soustavou MKS (metr-kilogram-sekunda), která byla roku 1960 nahrazena soustavou SI. Dnes se běžně nepoužívá; výhodné zůstává jeho použití v teoretické fyzice.\n\n\n"}
{"id": "157909", "url": "https://cs.wikipedia.org/wiki?curid=157909", "title": "Oineus", "text": "Oineus\n\nOineus ( , ) byl podle řecké mytologie král města Kalydón (u dnešního Mesolongi) v jižní Aetolii-Akarnanii, na severním břehu u západního konce Korintského zálivu, syn a nástupce krále Porthaóna.\n\nKrál Oineus více než svými činy proslul přes své potomky. S manželkou Althaiou, dcerou aitólskeko krále Thestia, zplodil dceru Déianeiru, která se později stala druhou manželkou hrdiny Hérakla, a syna Meleagra, organizátora lovu na kalydónského divočáka (podle jiných verzí i syny Toxea, Thyrea, Klymena a dcery Gorgé a Perimédy). S druhou manželkou Periboiou měl syna Týdea, který byl jedním z vůdců vojenské výpravy „sedmi proti Thébám“ a později se stal otcem hrdiny Dioméda.\n\nPodle některých antických autorů Oinea ve vyšším věku sesadil z trůnu Agrios a uvěznil ho. Později ho osvobodil a pomstil vnuk Diomédes, který Agria a jeho syny zabil a Oinea opět dosadil na trůn. Podle jiných Oineus odešel s Diomedem do Argu, kde se dožil vysokého věku. Když zemřel, pojmenovali po něm nově založené město Oinoiu. \n\nJeden jeho čin, lépe řečeno opomenutí, ovlivnil osudy mnoha lidí. Stalo se, že král měl jednoho roku mimořádně dobrou úrodu hroznů, ale při obětech bohům zapomněl obětovat bohyni Artemis. Ta byla těžce uražená a poslala do kraje obrovského kance, který pustošil krajinu a ohrožoval všechno živé. Král Oineus poslal posly do všech stran a zval nejstatečnější bojovníky. A přihlásili se mnozí, mezi nimi: \n\nÚčastníci lovu nejprve devět dní hodovali a už tam začaly rozmíšky – někteří z lovců nechtěli bojovat společně s ženou. Do Atalanty se zároveň zamiloval sám královský syn Meleagros (i když byl tou dobou ženatý s Kleopatrou), problémy dělali i dva kentauři Hylaios a Aiakos, kteří se společně pokusili Atalantu znásilnit, ona je však srazila šípy. Další spory začaly hned poté, co vyplašili kance. Rozzuřený kanec rozpáral Ankaia, rozrušený Péleus zabil Eurytióna oštěpem, který měl zabít kance. První zásah měla Atalanta, po delším boji zasadil konečnou ránu Meleagros. \n\nA spory pokračovaly dál, protože Meleagros daroval kančí kůži Atalantě za první zásah, což rozhořčilo Meleagrovy strýce, kteří si dělali na kůži nárok v případě, že ji nechce on sám. Meleagra to tak rozběsnilo, že je v hněvu oba zabil. Když přinesli mrtvá těla do domu a královna Althaia uviděla, že vlastní syn zabil její bratry, vhodila na oheň poleno, které při narození Meleagra donesly jeho sudičky a určily, že bude žít tak dlouho, dokud poleno nedohoří. A v tomto okamžiku pocítil Meleagros oheň v útrobách a za chvíli zemřel. Jeho matka i manželka se prý oběsily.\n\n"}
{"id": "157910", "url": "https://cs.wikipedia.org/wiki?curid=157910", "title": "Hydroxyurea", "text": "Hydroxyurea\n\nHydroxyurea (hydroxymočovina, též hydroxykarbamid), je analog močoviny blokující tvorbu a opravu DNA tím, že blokuje enzym ribonukleotid reduktázu. Má letální účinky v S fázi buněčného cyklu. Používá se někdy jako léčivo.\n\nJe to cytostatikum používané v léčbě některých krevních onemocnění, při nichž dochází k přemnožení jistých krevních buněk či jejich prekurzorů.\n\nHydroxyurea dále je součástí některých antiretrovirálních směsí namířených proti viru HIV). Ve výzkumu se využívá jako inhibitor replikace DNA.\n\nVedlejším efektem bývají průjmy, nevolnost, nebo bolesti břicha. Při dlouhodobém užívání nebo ve vyšších dávkách může vést k výskytu aft v ústní dutině, k makrocytóze a zřídka i k chudokrevnosti. Vzácně může dojít k alergii a kožním vyrážkám. Hydroxyurea nenarušuje plodnost, nicméně nemocné ženy by se měly během léčby vyhnout otěhotnění, protože tento lék může poškodit plod.\n"}
{"id": "157911", "url": "https://cs.wikipedia.org/wiki?curid=157911", "title": "Kerkópové", "text": "Kerkópové\n\nKerkópové (latinsky \"Cercopes\") byl v řecké mytologii maloasijský národ. \n\nV některých bájích jsou uváděni jako dva bratři jménem Olos a Eurybalos, někdy jako Dillos a Triballos. Jako jejich rodiče bývají uváděni Theia a Ókeanos. Vyskytovali se obvykle v Euboii nebo v Thermopylách.\n\nTito lesní tvorové se prý pokusili oklamat Dia a ten je proměnil v kameny, podle jiných verzí v trpaslíky nebo v opice. \n\nKerkópové nebyli zlé bytosti, spíš zlomyslní, dotěrní a drzí skřítkové. Když se setkali s hrdinou Héraklem, ve spánku mu ukradli zbraně. Když se chystal je potrestat, pitvořili se tak dlouho, že se na ně nakonec nemohl zlobit a jejich odvahu vzal s úsměvem. \n\n"}
{"id": "157914", "url": "https://cs.wikipedia.org/wiki?curid=157914", "title": "Láomedón", "text": "Láomedón\n\nLáomedón ( , latinsky \"Laomedon\") byl v řecké mytologii předposlední trojský král, syn zakladatele Tróje Íla a jeho manželky Eurydiky.\n\nByl to proradný muž. Slíbil odměnu bohu Apollónovi a bohu moří Poseidónovi za to, že mu pomohli z Diova příkazu postavit trojské hradby. Když bylo hotovo, odměnu jim upřel. Bohové seslali na město trest: Poseidón mořskou obludu, která požírala lidi, Apollón pak zemi potrestal morem. Město se mohlo vykoupit jedině tím, že mořské obludě obětuje královu dceru Hésioné.\n\nV té době přišel do města hrdina Héraklés, který byl ochoten zachránit královskou dceru, po jejím otci však za to žádal, aby mu vydal vzácné koně, které králův děd dostal od samotného Dia. Láomedón to bez meškání slíbil, když však obluda byla zabita a dcera volná, svůj slib opět nesplnil.\n\nHéraklés přísahal pomstu. Když po nějaké době skončila jeho služba u mykénského krále Eurysthea, vrátil se se šesti loďmi k Tróji, dobyl město a zabil Láomedonta i všechny jeho děti kromě Hésioné a Podarka, kteří už padli do zajetí.\n\nPodarkés byl později nazýván Priamos, to znamená „Vykoupený“, se potom stal Láomedontovým následovníkem na trojském trůnu. Vládl až do dne, kdy slavnou Tróju zničili Achájci.\n\n"}
{"id": "157935", "url": "https://cs.wikipedia.org/wiki?curid=157935", "title": "Historie velkých objevů", "text": "Historie velkých objevů\n\nHistorie velkých objevů (\"Histoire générale des grands voyages et des grands voyageurs\") je šestisvazkový geografický a historický spis francouzského spisovatele Julesa Verna, zabývající se dějinami zeměpisných objevů. Po Podivuhodných cestách to byl druhý dlouhodobý kontrakt mezi Vernem a jeho nakladatelem Hetzelem uzavřený roku 1864.\n\nPráci na projektu zahájil Jules Verne nejprve sám a výsledkem jeho úsilí byla jednosvazková kniha \"Découverte de la Terre\" (Objevování Země), která vyšla roku 1870 a popisovala nejstarší objevné cesty počínaje Hannonem (toho kolem roku 505 př. n. l. vyslalo Kartágo kolonizovat části území na západním břehu Afriky) a konče cestami Kryštofa Kolumba do Ameriky v letech 1492 (datum objevení Ameriky) až 1504.\n\nPo vydání této knihy požádal Verne o pomoc Gabriela Marcela (1843 – 1909), knihovníka ve Francouzské Národní knihovně (Bibliotheque Nationale) v Paříži. Důvodem žádosti bylo především to, že Verne uměl mluvit a číst pouze francouzsky, zatímco velké množství informací, které potřeboval ve své práci použít, bylo dostupné pouze v cizích jazycích, které Marcel velmi dobře ovládal. Výsledkem spolupráce těchto dvou mužů bylo v letech 1878 až 1880 vydání třídílného spisu \"Histoire générale des grands voyages et des grands voyageurs (Historie velkých objevů)\" v šesti svazcích (každý díl měl dvě části) s ilustracemi Léona Benetta a Paula-Dominiqua Philippoteauxe. Jednotlivé díly měly tyto názvy:\n\nDlouho si mohli čeští čtenáři přečíst z tohoto rozsáhlého Vernova spisu pouze ukázky, z nichž nejucelenější bylo vydání kapitoly \"Kryštof Columbus\" v pražském nakladatelství Jan Otto roku 1905 v překladu V. J. Procházky (znovu ještě roku 1927 a 1929 a také roku 1992 v nakladatelství Amlyn).\n\nCelé dílo vyšlo teprve v letech 1996 až 2003 v brněnském nakladatelství Návrat s původními ilustracemi rozdělené do šesti dílů, z nichž každý odpovídá příslušné části francouzského vydání:\n\nNázvy jednotlivých dílů spisu jsou uváděny podle českého vydání v brněnském nakladatelství Návrat z let 1996 až 2003.\nSvazek je nejprve věnován nejstarším starověkým cestovatelům (již jmenovanému Hannonovi z Kartága, cestám řeckých historiků Hérodota a Strabóna nebo výbojům římského vojevůdce Caesara do Británie a Galie) a pak cestovatelům prvních deseti století našeho letopočtu (například řeckému spisovateli Pausaniovi nebo čínskému mnichovi Fa-Hianovi a dalším). Dále se ve svazku popisuje rozmach cestovatelského hnutí v 10. až 13. století, zejména na severu v Evropy, kdy se Skandinávci dostali až na Island a do Grónska. Poté Verne věnoval samostatné kapitoly čtyřem nejvýznamnějším středověkým cestovatelům, kterými podle jeho mínění byli:\nPoslední kapitola svazku pak popisuje objevení námořní cesty do Indie, kterou inicioval portugalský mořeplavec Bartolomeo Dias (v letech 1487-1488 obeplul mys Dobré naděje na jižním cípu Afriky) a kterou definitivně objevil jeho krajan Vasco da Gama o deset let později.\nPrvní kapitola je věnována dobývání (conquistě) Ameriky a osobnostem jako byli italský mořeplavec Amerigo Vespuci, po kterém byl roku 1538 pojmenován celý americký kontinent, a španělští conquistadoři Vasco Núñez de Balboa (roku 1513 jako první Evropan spatřil po přechodu Panamské šíje Tichý oceán), Hernando Cortés (roku 1521 dobyl říši Aztéků) a Francisco Pizarro (roku 1536 dobyl říši Inků). Následuje popis první cesty kolem světa, kterou v letech 1519 až 1522 vykonal portugalský mořeplavec Fernao de Magalhaes, popis prvních polárních výprav a snahy Nizozemce Willema Barentse najít cestu do Severního ledového oceánu kolem Nové země. Další části svazku jsou věnovány iniciátorům anglických pirátských akcí proti Španělsku v 16. století ( sir Francis Drake a sir Walter Raleigh), době pirátství v 17. století (William Dampier), misionářským cestám do Afriky, Indie, Indočíny a Japonska a nizozemskou expanzi do Indonésie (Abel Tasman, první Evropan, který obeplul Austrálii).\n\nÚvod svazku je věnován rozvoji kartografie a astronomie v 18. století, je v něm popsáno dobrodružství skotského námořníka Alexandra Selkirka, podle kterého napsal Daniel Defoe svou knihu Robinson Crusoe, a charakterizovány britské výzkumné plavby v první polovině 18. století. Zbytek svazku je věnován třem cestám slavného britského mořeplavce Jamese Cooka v letech 1768 až 1779.\n\nPrvní polovina svazku se zabývá francouzskými mořeplavci 18. století, především pak zmizelou výpravou kapitána Lapérouseho z roku 1785 do Tichomoří, druhá polovina je věnována jednak dánskému mořeplavci v ruských službách Vitus Jonassenu Beringovi, který v roce 1728 proplul průlivem mezi Asií a Severní Amerikou a zjistil, že spolu nesouvisejí, jednak badatelským cestám do Afriky, Asie a Jižní Ameriky (například expedici německého přírodovědce Humboldta).\n\nSvazek se zabývá kolonizací Afriky, Indie, Indočíny a Indonésie, vědeckými výzkumy v Orientu, Střední a Jižní Americe a průzkumnou výpravou německého přírodovědce Humboldta na Sibiř a do oblasti Kaspického moře.\nPrvní kapitola svazku je věnována rozvoji mořeplavectví v především v Rusku a výpravě Ivana Fjodoroviče Kruzensterna, který v letech 1802 až 1806 podnikl cestu kolem světa. Další část je věnována francouzským mořeplavcům 19. století a objevení místa ztroskotání Lapérousovy výpravy na ostrově Vanikoro kapitánem Dumontem d´Urvillem roku 1828. Závěr svazku je věnován polárním výpravám do Antarktidy i do oblasti Severního pólu.\n"}
{"id": "157947", "url": "https://cs.wikipedia.org/wiki?curid=157947", "title": "Galové", "text": "Galové\n\nGalové byli příslušníci keltských kmenů obývajících Galii, území zhruba zahrnující dnešní Francii, Belgii, Švýcarska a severní Itálie, kteří hovořili galským jazykem. Z hlediska archeologických nálezů jsou Galové spojeni s laténskou kulturou, jež dominovala západní a střední Evropě od 5. až do 1. století př. n. l. Na počátku 3. století př. n. l. podnikla část Galů invazi na Balkán a do Řecka. Poté se přeplavili do Anatolie, kde se usadili jako Galatové. V padesátých letech 1. století př. n. l. Galové podlehli Juliu Caesarovi, jemuž neúspěšně vzdorovali v galských válkách. Během následné římské nadvlády byli pozvolna asimilováni, čímž vznikla galorománská kultura. V důsledku romanizace byla galština v průběhu dalších staletí nahrazena vulgární latinou, z níž se postupně vyvinula francouzština.\n\nGalská společnost se dělila do třech tříd. Nejnižší postavení zaujímal prostý lid, zatímco privilegovaná pozice náležela druidům a válečnické šlechtě. Příslušníci první třídy tvořili bezprávnou a utlačovanou masu, přičemž mnozí z nich se nechávali najímat do služeb mocných jedinců z řad šlechty. Počet válečníků a sloužících byl hlavním kritériem při určování významu jednotlivých šlechticů. Pokud šlechtic nedokázal ochránit zájmy svých stoupenců, mohl snadno pozbýt jejich důvěru. Před Caesarovou invazí docházelo často ke střetům mezi ambiciózními vůdci těchto vojenských družin. Galové nacházeli obživu výhradně v zemědělství a žili v drobných rolnických usedlostech nebo vesnicích. Až do příchodu Římanů nestavěli města a v případě nebezpečí se uchylovali do hrazených pevností, nazývaných oppida (singulár oppidum), jež byly budovány na vhodných kopcích. Okolo oppid býval vyhlouben příkop a také byla obehnána dřevěnou palisádou či kamennou hradbou.\n\nZákladní organizační jednotkou společnosti byl rod nebo klan (\"cenedl\"). Několik těchto klanů tvořilo kmen, v jehož čele stála rada starších a náčelník. I když kmeny představovaly stabilní politické útvary, Galie jako celek setrvávala ve stavu permanentní vnitřní roztříštěnosti, neboť povědomí vlastní etnické spřízněnosti bylo mezi jejími obyvateli velice nízké. Některým mocným náčelníkům se občas podařilo zajistit si oddanost předáků několika kmenů, přesto se Galové nedokázali nikdy plně sjednotit (s výjimkou krátké etapy na samém sklonku galské nezávislosti), byli pouze jakýmsi etnickým společenstvím. I samotné vymezení Galie jako celistvého kulturního prostoru lze připsat spíše Římanům a Řekům, kteří tohoto pojmu užívali k označení území obývaného galskými kmeny. Nejednotnost Galů byla rozhodujícím faktorem, jenž nahrál podrobení jejich území cizinci.\n\nNěkdy mezi léty 120 až 60 př. n. l. se mnoho regionů v centrální Galii začalo politicky organizovat v určité předstátní útvary, nepochybně v důsledku působení římské přítomnosti. V každé z těchto \"civitates\" (jak je nazval Caesar) se každoročně volil nejvyšší představitel. Aeduové užívali pro jedince obdařeného tímto postavením titul \"vergobret\". Ten měl podobnou pozici jako náčelník, avšak musel se podřizovat rozhodnutím rady. Římští a řečtí autoři udávají, že těchto civitates (v podstatě kmenových svazů) bylo v Galii šestnáct. Civitates se dále členily v menší jednotky, tkz. \"pagi\", jejichž centrem byla oppida. Řada z těchto pevností se proměnila v obchodní střediska, která začala prosperovat díky rozvíjejícímu se obchodu s Římany v Narbonensis. Mnohé galské civitates započaly rovněž s ražbou vlastních mincí.\n\nGalské náboženství bylo polyteistické. Vyznačovalo se však i určitými prvky animismu, který připisoval lidské vlastnosti jezerům, vodním tokům, pramenům a posvátným hájům, v nichž Galové vykonávali své náboženské obřady. S výjimkou několika málo obzvláště významných míst Galové nestavěli žádné chrámy ani svatyně. Neobvyklé nebylo ani uctívání zvířat. Nejposvátnějším galským zvířetem byl kanec, kterého lze nalézt jako symbol na mnoha galských vojenských standartách a plnil tak podobnou funkci jako orel u Římanů.\n\nGalové nedisponovali tak propracovaným systémem božstev, jaký měli Řekové nebo Římané, avšak existovali bohové, jež uctíval každý Gal, včetně kmenových či domácích bůžků. Jednotliví bohové byli víceméně převzati z primitivních božstev indoevropského původu. V dobách Caesarova příchodu prokazovali Galové největší úctu Toutatisovi („bůh kmene“), galskému ekvivalentu Merkura. Nejvyšší bůh galského náboženství se v latině nazýval Dis Pater („nebeský otec“), jenž byl ztotožňován s římským Jovem, případně Plutem. Kromě nich uctívali Galové další božstva, jako byla bohyně koní a úrody Epona, bůh války Esus, bůh světla Lugh, bůh hromu Taranis, bůh života a smrti Cernunnos a řada jiných bohů. V době římské nadvlády byla keltská božstva ztotožněna s římskými bohy, takže postrádáme úplnou představu o jejich charakteru a vlastnostech. Symbolickým či přímo magickým znakem keltského resp. galského náboženství byla číslice tři. Galští bohové proto často vystupovali v triádách (například Toutatis-Teutates, Taranis, Esus).\n\nSpecifický rys galského náboženství reprezentovali kněží zvaní druidové (\"druides\"). O jejich původu panují značné nejasnosti. Jisté je, že druidové pečlivě střežili tajemství svých rituálů a v galské společnosti jim náleželo význačné postavení. Druidové dohlíželi na řádné provádění náboženských úkonů a poskytovali vzdělání synům galské šlechty. Rovněž směli uplatňovat jistou formu vyloučení či exkomunikace jednotlivců ze shromáždění věřících, což se ve starověké Galii rovnalo prakticky vyobcování ze společnosti. Dále si nárokovali právo rozhodovat o otázkách války a míru, čímž si zajišťovali i určitý politický vliv. Druidové věřili, že duše člověka nikdy nezemře, přičemž duch muže, jenž padl ve válce, přejde do jiného těla.\n\nGalština je termín označující keltský jazyk, kterým mluvili obyvatelé Galie. Julius Caesar se ve svém díle Zápisky o válce galské zmiňuje o galštině jako o jednom ze tří jazyků užívaných galskou populací. Kromě galštiny se v Galii hovořilo ještě akvitánštinou, jež byla příbuzná s dnešní baskičtinou, a germánskými jazyky. Galština patřila společně s keltiberštinou, lepontštinou a galatštinou mezi tzv. pevninské keltské jazyky. Lepontština je často považována za dialekt galštiny. Během římské nadvlády byla galština postupně nahrazena vulgární latinou, pročež následně zcela vymizela.\n\nPo završení podrobení Galie začlenili Římané většinu galských kmenů do civitates, jejichž prostřednictvím je zapojili do své provinciální administrativy. Toto uspořádání bylo později převzato ranou církví, jejíž geografické členění tudíž kopírovalo správní rozdělení pozdně římské Galie. V podobě diecézí francouzských biskupů přetrvaly civitates až do začátku Velké francouzské revoluce.\n\n\n"}
{"id": "157955", "url": "https://cs.wikipedia.org/wiki?curid=157955", "title": "Anna Moravská", "text": "Anna Moravská\n\nAnna Moravská (zem. 1405), dcera Jana Jindřicha, mladšího bratra Karla IV., a Markéty Opavské, byla pravděpodobně manželka Petra ze Šternberka. Manželství zůstalo, stejně jako v případě mnoha Anniných příbuzných, bezdětné.\n"}
{"id": "157957", "url": "https://cs.wikipedia.org/wiki?curid=157957", "title": "Kateřina Lucemburská", "text": "Kateřina Lucemburská\n\nKateřina Lucemburská (1342 – 26. dubna 1395, Praha) byla česká princezna, rakouská, štýrská, korutanská a kraňská vévodkyně, tyrolská hraběnka a braniborská markraběnka.\n\nKateřina se narodila jako druhá dcera Karla IV. a jeho první manželky Blanky z Valois. Její matka zemřela v roce 1348 a Kateřinina starší sestra Markéta se vdala za uherského krále Ludvíka, ale zemřela už v roce 1349.\n\nV jedenácti letech byla Kateřina provdána za pozdějšího rakouského vévodu Rudolfa IV. V roce 1365 ovdověla a necelý rok poté 19. března 1366 se v Praze konala dvojitá svatba, při níž se Kateřina stala ženou braniborského markraběte, kurfiřta Oty V. Bavorského, a její nevlastní sestra Alžběta si vzala Rudolfova bratra Albrechta III.\n\nKateřina i po svatbě nadále žila na pražském dvoře. Manželství šťastné nebylo a Ota svůj čas trávil s lehkými ženami. V roce 1379, ve věku 37 let, ovdověla bezdětná Kateřina podruhé.\n\nPoté žila v Rakousku na hradě Perchtoldsdorf, který se stal útočištěm ovdovělých rakouských kněžen. Zemřela o 16 let později. Byla pohřbena v kostele sv. Jakuba v minoritském klášteře na Starém městě a ve vídeňském sv. Štěpánovi je její kenotaf.\n"}
{"id": "157960", "url": "https://cs.wikipedia.org/wiki?curid=157960", "title": "Alžběta Moravská", "text": "Alžběta Moravská\n\nAlžběta Moravská ( \"Elisabeth von Mähren\", 1353-1356 – 20. listopadu 1400) byla míšeňská markraběnka z dynastie Lucemburků.\n\nAlžběta se narodila jako druhá dcera ze šesti dětí moravského markraběte Jana Jindřicha a jeho druhé manželky Markéty Opavské. 1. března roku 1358 byla zasnoubena s Vilémem I., nejmladším synem již zesnulého míšeňského markraběte Fridricha. Vilém s přízviskem \"Jednooký\", byl častým hostem na pražském dvoře a politicky motivované manželství mělo zakončit neshody mezi Wettiny a císařem Karlem IV. na území Vogtlandu. Svatba se uskutečnila v roce 1366 a podle smlouvy uzavřené v roce 1367 měl nevěstin strýc Karel IV. vyplatit věno ve výši 6000 kop pražských grošů.\n\nOd roku 1391 Alžběta a její manžel vládli v Braniborsku jménem jejího bratra, moravského markraběte Jošta. Ten, potřebný peněz, jim 8. září roku 1393 zastavil za 12 000 zlatých města a hrady Treuenbrietzen, Bielitz, Mittelwalde, Trebin i Saarmünde v Braniborsku.\n\nAlžběta zemřela koncem roku 1400 a byla pohřbena v míšeňské katedrále, společně s Vilémem je zobrazena ve \"Spalatinově kronice\" ze 16. století. Stejně jako u mnoha Alžbětiných příbuzných zůstalo manželství bezdětné. Po její smrti se Vilém oženil znovu, ale ani on se potomků nedočkal.\n\n\n"}
{"id": "157963", "url": "https://cs.wikipedia.org/wiki?curid=157963", "title": "Markytánka", "text": "Markytánka\n\nSlovo markytánka pocházející z německého \"die Marktfrau\" označuje civilní osobu prodávající v žoldnéřských armádách zboží, obvykle potraviny, ale i předměty denní potřeby – buď nastálo, anebo příležitostně.\n\nMužská varianta slova, tedy markytán, pochází z německého \"der Marktmann\" - trhovec.\n\n\n"}
{"id": "157966", "url": "https://cs.wikipedia.org/wiki?curid=157966", "title": "Castrum", "text": "Castrum\n\nCastrum (mn. č. \"castra\") označuje římský vojenský tábor, ve kterém sídlila celá legie, tj. 5 000 – 6 000 mužů. Sloužil k ochraně vojska. Byl obehnaný příkopem a valem z vykopané zeminy, případně zdí. Tábory se dělily na pochodové (budované během tažení před každou nocí), přechodné (určené pro delší pobyt vojáků na nepřátelském území např. během zimy) a pevné (stálé základny útvarů např. v \"Limes Romanus\"). Pevný tábor pro jednu legii zabíral plochu zhruba 20 ha. Tábor určený pro menší jednotky (kohorta, ala, auxilia) býval označován jako \"castellum.\"\n\nŘímské vojenské tábory byly stavěny podle stejného schématu – čtyřhranné se dvěma hlavními cestami \"via principalis\" (3) a \"via praetoria\" (2), které se protínaly v pravém úhlu.\nNa konci silnice se nacházely vstupní brány:\n\nV místě křížení obou hlavních cest (nazývalo se locus gromae – podle vyměřovacího zařízení groma) se nacházelo forum, místo pro shromažďování a \"principia\" (1) – budova štábu. Trochu stranou bylo umístěné \"praetorium\", obytná budova velitele. Mezi valem a ubikacemi vojska se nacházel volný prostor, který fungoval jako ochrana ubytovacích prostor před ostřelováním a druhá funkce byla dopravní plocha (\"via sagularis\").\n\nU větších táborů se šesti branami byla postavena další spojnice mezi těmito branami s názvem \"via quintana\". Všechny ostatní cesty se nazývaly \"viae vicinariae\".\n\nMimo provincie, které patřily Římu, a na nepřátelském území, byl každý večer stavěn přechodný tábor. Ten byl vždy pravoúhlý se zaoblenými rohy. Nejdříve byl tábor vyměřen, pak byl vyhlouben 1 m hluboký příkop a hlína byla navršena na vnitřní stranu. Na vrcholku tohoto 60 cm valu bylo připevněno Pilum murale, které s sebou vezla každá jednotka, a svázáno lany. Tím vznikla palisáda vysoká ca 100 až 120 cm. Vnější strana valu byla podle možností zakryta kostkami trávníku.\n\nÚdaje o velikosti jsou průměrné, skutečné hodnoty závisely na složení půdy a síle mužstva. Čím větší byl tábor, tím méně opevňovací práce bylo na legionáře; při budování dvojitého legionářského tábora musel každý voják vykopat 25 cm výkopu a valu, u tábora pro kohortu se kopalo již 1,20 m. Opevnění nestavěl každý voják, část stavěla opevnění a druhá část stavěla vybavení tábora (stany, budovy).\n\nStálý tábor byl postaven pro dlouhodobé používání a proto se při jeho stavbě použilo ve větším množství kamene a kladl se větší důraz na reprezentativnost budovy štábu\n\nBudova štábu byla principiálně ve všech legionářských táborech stavěna z kamene, vedle štábu s místnostmi pro písaře (\"tabularia\") a služebními místnostmi velitele se nacházela místnost pro uložení standardy legie (\"aedes\") a zbrojnice (\"armamentaria\"). Ve sklepě byla skladována pokladna legie. Obě hlavní cesty tábora se zde křížily a \"Via Praetoria\" vedla přímo ke vstupu do budovy. Ve velké hale (\"basilica\") se při špatném počasí prováděly nástupy a cvičení. Bočně od úřední budovy se nacházela ubytovací budova velitele a štábu.\n\nPraetorium bylo většinou vybaveno veškerým luxusem městského domu římské horní vrstvy - z té se velitelé rekrutovali. Dodávky luxusního zboží z blízkého okolí i z celé říše umožňovaly život jako v Římě.\n\nV ubikacích se dodržovalo organizační dělení legie. Každá skupina (\"contubernium\") měla místnost pro spaní, ve které bylo topeniště a předsíň pro výstroj. Před těmito dvěma místnostmi bývalo podloubí. Deset místností Centurie bylo seřazeno v řadě. V čele se nacházela místnost centuriona a dalších velitelů.\n\nVe stálém legionářském táboře se nacházely vedle výše jmenovaných budov stáje, lazaret (Valetudinarium), lázně, latriny, dílny a sklady. Ve skladech byly potraviny uskladněny po dobu až 2 let. Tyto sklady byly velmi dobře zpracovány. obilné zásobníky (Horreum) byly postaveny na sloupech a byly tak od spodu větrány přes průchozí kanály ve střeše. Skladované zboží tak zůstalo suché a nekazilo se.\n\nVedle dílen, zpracovávajících kovy, se nacházely také stavbařské provozy na území tábora nebo vně hradeb tábora, protože legiím příslušely různé stavební práce na jimi kontrolovaném území. Z tohoto důvodu jsou označené razítkem legie i cihly, které nebyly použity ve stavbách s vojenským účelem.\n\nV okolí stálého tábora rychle vznikala osada (Vicus) ve které žil civilní podpůrný personál legie, řemeslníci, obchodníci, hostinští a manželky s rodinami oficiálně svobodných legionářů.\nTato osada tvořila společně s vlastním táborem základní kámen romanizace dané provincie. Romanizace byla v okolí vojenských táborů a hranic silnější, než v zázemí.\n\nMimo tábor se nacházely hřbitovy.\n\nZ osad \"vici\" a vojenských táborů vznikala sídliště s vlastní civilní správou, která se stávala hospodářskými a politickými centry určitých oblastí. Takto vzniklo mnoho významných měst v Porýní (Kolín nad Rýnem, Trevír)\n"}
{"id": "157968", "url": "https://cs.wikipedia.org/wiki?curid=157968", "title": "Markéta Lucemburská (1373–1410)", "text": "Markéta Lucemburská (1373–1410)\n\nMarkéta Lucemburská (29. května 1373 – 4. června 1410) byla manželkou norimberského purkrabího Jana III. z Hohenzollernu a dcerou císaře Karla IV. a Alžběty Pomořanské.\n\nJméno Markéta získala nejmladší dcera císařského páru na památku Karlovy babičky z otcovy strany. Díky otcově smyslu pro splétání důmyslných politických dohod byla Markéta ještě před svým narozením již roku 1368 zaslíbena rovněž nenarozenému synovi norimberského purkrabího Fridricha, oddaného zastánce Karlovy politiky. Karel IV. chtěl plánovaným sňatkem dosáhnout utužení věrnosti příslušníků rodu Hohenzollernů, o niž se snažil již plánovanými a poté zrušenými sňatky synů Václava a Zikmunda. Roku 1374 v Chebu původní dohodu otcové obou dětí obnovili. Sňatek se měl konat roku 1385, až nevěsta dosáhne předepsaného věku dvanácti let, ale uskutečnil se o dva roky později.\nJediná dcera Markéty a Jana Alžběta se narodila na přelomu let 1391/1392. Markéta zemřela v necelých čtyřiceti letech roku 1410 v Uhrách, pravděpodobně na návštěvě u bratra Zikmunda a je pohřbena v Budíně.\n"}
{"id": "157970", "url": "https://cs.wikipedia.org/wiki?curid=157970", "title": "Velká Šindelná", "text": "Velká Šindelná\n\nVelká Šindelná (německy \"Schindelberg\"), je spočinek hory Sušina na východním okraji pohoří Králický Sněžník. Je součástí hřebene, který klesá od Sušiny přes další spočinek Tetřeví horu k jiho-jihovýchodu. Nadmořská výška Velké Šindelné je 1195 m. Hřeben od Velké Šindelné na jih až jihovýchod nadále klesá. Celá hora leží v Olomouckém kraji, část je zalesněna, ale místy jsou rozsáhlé imisní holiny, které postupně zarůstají mlazinami.\n\nZe svahů Velké Šindelné odtéká voda do přítoků Prudkého potoka a Chrastického potoka, což jsou přítoky řeky Krupé, která se vlévá do Moravy u Hanušovic.\n\nOblast Velké Šindelné leží mimo NPR Králický Sněžník (leží pouze v ochranném pásmu), mimo EVL Králický Sněžník i mimo Ptačí oblast Králický Sněžník.\n"}
{"id": "157973", "url": "https://cs.wikipedia.org/wiki?curid=157973", "title": "Alžběta Norimberská", "text": "Alžběta Norimberská\n\nAlžběta Norimberská (1391/2–1429) byla dcerou Jana III. Hohenzollernského a Markéty Lucemburské. 22. listopadu 1412 byla provdána za Eberharda Würtemberského (+ 1417).\nByla vnučkou Karla IV..\n"}
{"id": "157976", "url": "https://cs.wikipedia.org/wiki?curid=157976", "title": "Alžběta Würtemberská", "text": "Alžběta Würtemberská\n\nAlžběta Würtemberská (asi 1412–1476), dcera Eberharda III. Würtemberského a Alžběty Norimberské, provdána za hraběte Jana IV. z Werdenbergu a Heiligenbergu( 1414–1460).Z toho manželství se narodily dcera Alžběta Werdenberg (1450–1488), syn Jiří II.(I.),(???–1500) a dcera Agnes Werdenberg-Heiligebberg (1434–1467)\n"}
{"id": "157981", "url": "https://cs.wikipedia.org/wiki?curid=157981", "title": "Horní Lužice", "text": "Horní Lužice\n\nHorní Lužice (hornolužicky \"Hornja Łužica\", německy \"Oberlausitz\", dolnolužicky \"Górna Łužyca\", polsky \"Łużyce Górne\") je historické území, rozdělené od roku 1945 mezi Německo (většina území) a Polsko (menší část). Většina německé části je od roku 1990 součástí spolkové země Svobodný stát Sasko, malá část je součástí spolkové země Braniborsko. Téměř celá polská část je součástí Dolnoslezského vojvodství, malá část náleží též k vojvodství Lubušskému.\n\nCentrem Horní Lužice je město Budyšín, největším městem je však Görlitz (Zhořelec), v polské části je důležitým střediskem město Zgorzelec. Do 15. století byla oblast známá jako Milsko, protože ji obýval slovanský kmen Milčanů. Dolní Lužice se nazývala Lužice, protože ji obýval kmen Lužičanů. Později bylo jméno Lužice přejato pro obě části a dochází k rozlišování na Horní a Dolní Lužici.\n\nHorní Lužice sousedí na západě s vlastním Saskem, na jihu s Čechami, na východě se Slezskem, na severu s Dolní Lužicí.\n\nV německé části Horní Lužice žije přibližně 640 000 obyvatel. Většinu tvoří Němci, asi 20 000 obyvatel jsou Lužičtí Srbové, kteří hovoří hornolužickou srbštinou. Polskou část Horní Lužice obývají od roku 1945 Poláci, kteří odsud vyhnali Němce i Lužické Srby.\n\nOd roku 1329 do roku 1635, kdy byla saskému kurfiřtovi dána do dědičné zástavy (jako tzv. česká léna), byla Horní Lužice součástí Zemí Koruny české. Od tohoto roku byla jejich součásti již pouze formální (de iure); fakticky přešly pod Saské kurfiřtství.\n\n"}
{"id": "157987", "url": "https://cs.wikipedia.org/wiki?curid=157987", "title": "Milwaukee Bucks", "text": "Milwaukee Bucks\n\nMilwaukee Bucks („Jeleni“ z Milwaukee) je basketbalový tým hrající severoamerickou ligu National Basketball Association. Patří do Centrální divize Východní konference NBA.\nByl založen roku 1968. Majitelem byl v letech 1985 až 2014 senátor Herb Kohl.\n\nZa svou historii dokázali Bucks dvakrát vyhrát play-off své konference (v letech 1971 a 1974), z toho jednou následně i finále celé NBA - v roce 1971.\nKromě toho mají na kontě celkem třináct titulů za vítězství ve své divizi.\n\nBucks byli prvním klubem NBA, který nastoupil proti sovětským basketbalistům. V říjnu 1987 na domácí půdě v UW–Milwaukee Panther Arena v rámci takzvaného McDonald's Championship porazili sovětskou reprezentaci 127:100.\n\nKlub je rekordmanem ve všech severoamerických profesionálních sportech, když dokázal získat titul už ve třetí sezóně po vstupu do ligy.\n\n!Celkem || 1983 || 1905 || 51,0 || ||\n!Play-off || 106 || 122 || 46,5 || colspan=2 | 1 vítězství\n\n\n"}
{"id": "157989", "url": "https://cs.wikipedia.org/wiki?curid=157989", "title": "Atlanta Hawks", "text": "Atlanta Hawks\n\nAtlanta Hawks jsou basketbalový tým hrající severoamerickou ligu National Basketball Association. Patří do Jihovýchodní divize Východní konference NBA.\n\nTým byl založen roku 1946 a za svou existenci vystřídal několik působišť (a názvů):\n\nZa svou historii dokázali Hawks celkem čtyřikrát vyhrát play-off své konference, z toho jednou následně i finále celé NBA:\n\n!colspan=\"6\"| Tri-Cities Blackhawks\n!Celkem || 2650 || 2656 || 49,9 || ||\n!Play-off || 152 || 206 || 42,5 || colspan=2 | 1 vítězství\n"}
{"id": "157994", "url": "https://cs.wikipedia.org/wiki?curid=157994", "title": "Charlotte Hornets (2014)", "text": "Charlotte Hornets (2014)\n\nCharlotte Hornets jsou basketbalový tým se sídlem v Charlotte v Severní Karolíně hrající severoamerickou ligu National Basketball Association. Patří do Jihovýchodní divize Východní konference NBA.\n\nTým byl založen roku 2004 jako Charlotte Bobcats, v roce 2014 došlo k přejmenování na současný název - jde o snahu navázat na původní Charlotte Hornets, kteří hráli NBA v Charlotte v letech 1988 - 2002, než se přestěhovali do New Orleans.\n\nZa krátkou historii nedosáhli Bobcats/Hornets v NBA žádného výraznějšího úspěchu.\n\n!Celkem || 326 || 560 || 36,8 || ||\n!Play-off || 0 || 8 || 0,0 || ||\n"}
{"id": "157995", "url": "https://cs.wikipedia.org/wiki?curid=157995", "title": "Klášter Moldovița", "text": "Klášter Moldovița\n\nKlášter Moldovița (čti Moldovica) založil roku 1532 vojvoda Petru Rareș. Nachází se v obci Vatra Moldoviței v župě Suceava. Malby na stěnách kostela jsou nejlépe zachované malby v Bukovině. Společně s dalšími kostely v Moldávii je zdejší kostel chráněn jako kulturní dědictví světového dědictví UNESCO.\n\nPrvní zmínka o klášteru pochází z roku 1402. Nejednalo se však o tento klášter, ale o původní klášter, který na opačném břehu řeky Moldovița založil Alexandru cel Bun (Alexandr Dobrý). Je pravděpodobné, že tento klášter zanikl při zemětřesení na počátku 16. století. Nový klášter založil zmíněný Petru Rareș, jeho kostel byl zasvěcen Zvěstování Panně Marii. To potvrzuje pamětní zápis na jižní fasádě.\n\nKostel má půdorys kříže se třemi apsidami. Nad středem kostela se tyčí výrazná lucerna se čtyřmi okny. Nad pohřební komorou se nachází skrytá pokladnice. Mohutná předsíň (exonarthex) s velkými vstupními a okenními otvory je nejpozoruhodnější částí kostela. Byla vystavěna podle vzoru kostela v Humoru.\n\nKostel byl vymalován roku 1537. Podle různých stylů je zřejmé, že se na výzdobě podílelo více moldavských umělců. Roku 1607 nechal biskup Efrem z Rădăuți obehnat klášter zdí se třemi věžemi a vystavět dvoupodlažní budovu, pokladnici kláštera. Nyní je v této budově umístěno klášterní muzeum, kde jsou k vidění bohoslužebné předměty, výšivky, ikony, liturgické knihy a archeologické nálezy. Také je zde umístěno kostelní sedadlo Petra Rareșe.\n\n"}
{"id": "157996", "url": "https://cs.wikipedia.org/wiki?curid=157996", "title": "Miami Heat", "text": "Miami Heat\n\nMiami Heat jsou basketbalový tým hrající severoamerickou ligu NBA. Patří do Jihovýchodní divize Východní konference NBA. Sídlí ve městě Miami na Floridě.\nTým byl založen roku 1988.\n\nZa svou historii dokázal tento tým třikrát zvítězit ve finále NBA – v letech 2006, 2012 a 2013.\n"}
{"id": "157997", "url": "https://cs.wikipedia.org/wiki?curid=157997", "title": "Columbus (Ohio)", "text": "Columbus (Ohio)\n\nColumbus je hlavní a největší město Ohia, státu USA. Bylo založeno v roce 1812 na soutoku řek Scioto a Olentangy. Hlavním městem Ohia je od roku 1816.\n\nPodle sčítání obyvatel v roce 2000 měl Columbus 711 470 obyvatel, byl největším městem státu a 15. největším městem v USA. V roce 2005 vzrostl počet obyvatel na 730 657 s přilehlou metropolitní oblastí na 1 708 625 lidí.\n\nPodle sčítání lidu z roku 2010 zde žilo 787 033 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 5,6% populace.\n\nVe městě působí hokejový klub Columbus Blue Jackets a fotbalový klub Columbus Crew SC.\n\nZ města Columbus pochází hudební skupiny Twenty One Pilots a Beartooth.\n\nColumbus má 10 partnerských měst. Prvním se stal v roce 1955 italský Janov.\n\n"}
{"id": "157998", "url": "https://cs.wikipedia.org/wiki?curid=157998", "title": "Cleveland", "text": "Cleveland\n\nCleveland je druhé největší město státu Ohio ve Spojených státech amerických. Leží na jižním břehu jezera Erie, cca 100 km západně od hranic Pensylvánie. Bylo založeno v roce 1796 nedaleko ústí řeky Cuyahoga a stalo se průmyslovým centrem. V roce 2000 mělo město 478 403 obyvatel, celá metropolitní oblast 2 945 831. Město se stalo na přelomu 19. a 20. století jedním z nejdůležitějších center slovenské obce v USA. V roce 1915 zde byla podepsána tzv. Clevelandská dohoda.\n\nCleveland je domovem baseballového týmu Cleveland Indians, týmu amerického fotbalu Cleveland Browns, hokejového klubu Lake Erie Monsters a basketbalového týmu NBA Cleveland Cavaliers.\n\nCleveland je i důležitým kulturním centrem. Cleveland Orchestra patří mezi nejproslavenější symfonické orchestry USA. Turisticky důležitá je pro Cleveland také Rockenrollová dvorana slávy (\"Rock-and-roll Hall of Fame\").\n\nPodle sčítání lidu z roku 2010 zde žilo 396 815 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 10,0% populace.\n\nMěstskou hromadnou dopravu obstarává Cleveland Regional Rapid Transit Authority ve formě autobusů, jedné linky metra a dvou linek rychlodrážní tramvaje.\n\n\n"}
{"id": "157999", "url": "https://cs.wikipedia.org/wiki?curid=157999", "title": "Orlando Magic", "text": "Orlando Magic\n\nOrlando Magic je basketbalový tým hrající severoamerickou ligu National Basketball Association. Patří do Jihovýchodní divize Východní konference NBA. Sídlí ve městě Orlando na Floridě.\nTým byl založen roku 1989.\n\nZa svou historii dokázali Magic dvakrát vyhrát play-off své konference (v roce 1995 a 2009), v následném finále celé NBA ale v obou případech prohráli (0:4 Houston Rockets, 1:4 Los Angeles Lakers).\n\n!Celkem || 1062 || 1104 || 49,0 || ||\n!Play-off || 57 || 66 || 46,3 || ||\n"}
{"id": "158000", "url": "https://cs.wikipedia.org/wiki?curid=158000", "title": "Thunderball", "text": "Thunderball\n\nThunderball je v pořadí čtvrtý film o Jamesi Bondovi z roku 1965, adaptace devátého románu spisovatele Iana Fleminga o této postavě z roku 1961.\n\nKniha Thunderball se stala objektem polemik mezi fanoušky Jamese Bonda, jelikož byla založena na scénáři k filmu. Thunderball měla původně být první filmová bondovka v roce 1962, ale později dali producenti přednost Dr. No kvůli právním sporům s Kevinem McClorym. Povolaní scenáristé si ale příliš nedokázali poradit s vykrystalizováním příběhu, a tak Fleming z materiálu udělal devátou knihu série. Albert R. Broccoli a Harry Saltzman se rozhodli v roce 1964 tuto knihu zfilmovat. Jako u většiny bondovek je v titulcích uvedeno 'Ian Fleming's Thunderball', přestože jako scenáristé jsou uvedeni Maibaum a Hopkins (a také je uvedeno, že psali dle původního scénáře Jacka Whittinghama a příběhu Kevina McCloryho, Jacka Whittinghama a Iana Fleminga).\n\nThunderball se vlastně v kinech objevil dvakrát. V roce 1983 McClory produkoval neoficiální remake (tj. mimo EON Productions) s názvem Nikdy neříkej nikdy.\n\nOrganizace SPECTRE unese britský letoun s dvěma atomovými bombami, které odpálí, pokud nedostanou diamanty v hodnotě 100 milionů dolarů. Letoun přistane na Bahamách, Bond má ale co do činění s nebezpečným Emiliem Largem.\n\n\nAlbum produkoval United Artists Records v roce 1965. Hudbu složil a dirigoval John Barry, úvodní píseň nazpíval Tom Jones.\n\n"}
{"id": "158001", "url": "https://cs.wikipedia.org/wiki?curid=158001", "title": "Židé ve Frýdku-Místku", "text": "Židé ve Frýdku-Místku\n\nŽidovská komunita ve Frýdku-Místku existovala zřejmě od 17. století a zanikla v důsledku holocaustu. Dnes po ní zbylo jen málo památek, zejména frýdecký židovský hřbitov. Frýdecká synagoga byla v 1. polovině 20. stol. zbourána.\n\nPrvní zmínky o pobytu židů na Frýdecko-Místecku pocházejí z poslední čtvrtiny 16. století, listina z roku 1584 se dokonce zmiňuje o tom, že k místecké faře přináleželi židé \"„od starodávna“\". Během 17. století byly jednotlivým židům ve frýdlantsko-místecké části Hukvaldského panství a ve Frýdeckém panství pronajímány vinopalny a vybírání mýtného. Ještě počátkem 18. století však v této oblasti žilo pouze několik málo židovských rodin, z nichž nejvýznamnější byla rodina Löwů a Munků. V průběhu 18. století migraci židů brzdil \"translokační reskript\" a \"familiantský zákon\", které roku 1726 vydal císař Karel VI., takže v 60. letech 18. století žila na Frýdecku a Místecku dohromady jen necelá desítka židovských rodin. Kromě toho touto oblastí procházeli také židovští obchodníci.\n\nZměnu ve vývoji židovské populace na Frýdecku a Místecku přineslo až připojení Haliče k habsburské monarchii roku 1772. Za účelem ekonomické integrace nově připojeného území byla roku 1784 vybudována císařská silnice, která vedla z Moravy, procházela Místkem a Frýdkem a pak pokračovala dále přes těšínské Slezsko do Haliče, což výrazně usnadnilo pohyb haličských obchodníků, z nichž podstatná část byla židovského vyznání.\n\nZa panství rodu Pražmů z Bílkova roku 1708 do města přišel Moses Munk, kterého následovaly některé další rodiny díky rušení „censů“ a uvolňování svobody pohybu a usazování osob.\n\nV 19. století se ve Frýdku i v Místku nacházela vcelku početná židovská komunita, která podléhala rabinátu v Těšíně. Vlastní samosprávy, rabinátu, synagogy a školy se frýdečtí Židé dočkali až ve druhé polovině 19. století. Nejvýznamnějšími rodinami v obou městech se staly rodiny textilních magnátů, jejichž činnost se výrazně zapsala i do dnešní podoby města, kde dodnes nacházíme řadu dochovaných průmyslových budov.\n\nŽivot frýdecké komunity ukončili nacisté. Šoa přežilo jen několik Židů, kteří dnes žijí buď v Izraeli nebo ve frýdecko-místeckém regionu, avšak se změněnou identitou.\n\n\nHospodářská krize frýdecké a místecké textilky postihla významně. První obětí krize se stala hned na počátku třicátých let továrna bratří Neumannů, rovněž textilka Munkova. V důsledku hospodářské tísně spáchal textilník Adolf Lemberger dokonce sebevraždu.\n\n"}
{"id": "158002", "url": "https://cs.wikipedia.org/wiki?curid=158002", "title": "Washington Wizards", "text": "Washington Wizards\n\nWashington Wizards je basketbalový tým hrající severoamerickou ligu National Basketball Association Patří do Jihovýchodní divize Východní konference NBA. Tým si vybral jako šestku v draftu 2011 Jana Veselého z České republiky, v roce 2016 Tomáše Satoranského též z České republiky a mimo jiné si vybral v draftu 2007 Nicka Younga\n\nTým byl založen roku 1961 a za svou existenci vystřídal několik působišť (a názvů):\n\nZa svou historii dokázali Wizards celkem čtyřikrát vyhrát play-off své konference, z toho jednou následně i finále celé NBA:\n\n!Celkem || 2004 || 2447 || 45.0 || ||\n!Play-off || 89 || 124 || 41.8 || colspan=2| 1 vítězství\n"}
{"id": "158009", "url": "https://cs.wikipedia.org/wiki?curid=158009", "title": "Dallas Mavericks", "text": "Dallas Mavericks\n\nDallas Mavericks je basketbalový tým hrající severoamerickou ligu National Basketball Association Patří do Jihozápadní divize Západní konference NBA.\nTým byl založen roku 1980.\n\nZa svou historii dokázali Mavericks jednou vyhrát Finále NBA (v roce 2011), kdy porazili Miami Heat 4:2.\n\n!Celkem || 1482 || 1422 || 51,0 || ||\n!Play-off || 89 || 101 || 46,8 || colspan=2|1 vítězství\n"}
{"id": "158010", "url": "https://cs.wikipedia.org/wiki?curid=158010", "title": "Houston Rockets", "text": "Houston Rockets\n\nHouston Rockets je basketbalový tým hrající severoamerickou ligu National Basketball Association. Patří do Jihozápadní divize Západní konference NBA.\n\nTým byl založen roku 1967 pod názvem San Diego Rockets, v roce 1970 se přestěhoval do Houstonu a od té doby nese svůj dnešní název.\n\nZa svou historii dokázali Rockets celkem čtyřikrát vyhrát play-off své konference, z toho dvakrát následně i finále celé NBA:\n\n!colspan=\"6\" style=\"background-color:#2176ea; color:#fe4202;\"|San Diego Rockets\n!colspan=\"6\" style=\"background-color:#c5001e; color:#ffffff;\"|Houston Rockets\n!Celkem || 2052 || 1918 || 51,7 || colspan=2 |\n!Play-off || 126 || 133 || 48,6 || colspan=2 |2 vítězství\n"}
{"id": "158012", "url": "https://cs.wikipedia.org/wiki?curid=158012", "title": "Memphis Grizzlies", "text": "Memphis Grizzlies\n\nMemphis Grizzlies je basketbalový tým hrající severoamerickou ligu National Basketball Association. Patří do Jihozápadní divize Západní konference NBA. Tým byl založen roku 1995 pod názvem Vancouver Grizzlies, od stěhování v roce 2001 nosí svůj současný název.\n\nZa svou krátkou historii nedosáhli Grizzlies v NBA žádného výraznějšího úspěchu (jako divizního nebo konferenčního titulu, popřípadě titulu vítěze NBA).\n\n!colspan=\"6\" style=\"background-color:#14cec7; color:#f71212;\"|Vancouver Grizzlies \n!colspan=\"6\" style=\"background-color:#182d59; color:#7197c7;\"|Memphis Grizzlies\n!Celkem ||| 694 || 980 || 41,5 || colspan=\"2\" |\n!Play-off ||| 24 || 42 || 36,4 || colspan=\"2\" |\n"}
{"id": "158015", "url": "https://cs.wikipedia.org/wiki?curid=158015", "title": "Vodní zdroj Želivka", "text": "Vodní zdroj Želivka\n\nVodní zdroj Želivka je nejvýznamnější zdroj pitné vody pro Prahu a okolí. Pitná voda se získává úpravou povrchové vody akumulované ve vodárenské nádrži Švihov.\nO výstavbě přehrady na Želivce se uvažovalo již na samém začátku 40. let 20. století, hlavním cílem původně mělo být nadlepšení průtoků Vltavy a Labe (spolu s dalšími uvažovanými nádržemi na Vltavě a Berounce). Po roce 1945 se uskutečnily další geologické průzkumy a to v profilech Švihov, Borovsko, Vojslavice, Koberovice a na \"Trnávce\", tehdy se již uvažovalo i o možnosti zásobování pitnou vodou. V roce 1953 Ředitelství vodních toků zpracovalo první studie pro profil Švihov a alternativně pro profil Borovsko.\n\nMezitím celková spotřeba vody v Praze výrazně narůstala, a to jak přírůstky obyvatelstva, tak zejména nárůstem spotřeby na obyvatele. Možnosti získat další pitnou vodu z podzemních zdrojů byly již téměř vyčerpány a povrchové vody ve středočeské oblasti byly na počátku 60. let 20. století již tak znečištěny, že úprava této vody na pitnou byla velmi problematická z hlediska technického, ekonomického i zdravotního.\n\nV roce 1962 bylo zpracováno (podle předchozích studií) 6 variant přehradních profilů a různé možnosti dopravy vody do Prahy: potrubí, tunel s volnou hladinou a tlakový tunel. Již tehdy se (vzhledem k rozsahu díla) počítalo s výstavbou na etapy. Po zhodnocení variant bylo usnesením vlády z 18. září 1963 schváleno \"„využití Želivky jako zdroje pitné vody ... se základní koncepcí výstavby jediné nádrže u Švihova a s přívodem vody do Prahy podzemní štolou\".\" Současně bylo rozhodnuto (pro zajištění zvýšené potřeby vody do doby dokončení alespoň 1. etapy výstavby na Želivce) rekonstruovat a rozšířit vodárnu v Káraném umělou infiltrací vody z řeky Jizery a navýšit tak její kapacitu o 900 litrů za sekundu.\n\nInvestiční úkol \"„Zásobení hlavního města Praha a Středočeské oblasti pitnou vodou ze Želivky\"\", byl schválen ministrem 17. července 1964. Projekt navrhl již v 1. etapě vybudovat na konečnou kapacitu štolový přivaděč od Želivky do Jesenice u Prahy, zatímco ostatní části projektu (vodní dílo, úpravna vody v bezprostřední blízkosti, hlavní vodojem u Jesenice a \"hlavní rozvodný řad z Jesenice přes Prahu\") se měly budovat po etapách s navyšováním kapacity až na úplné využití řeky Želivky. Současně bylo stanoveno, že z vodního díla budou zásobovány nejen Praha, ale též mnoho obcí ve středočeské oblasti (a rovněž některé obce v okresech Havlíčkův Brod a Pelhřimov), pro které nelze zajistit vodu hospodárně jiným způsobem (počet připojených obcí se postupně zvyšoval s rozšiřováním díla).\n\nZdroj je využíván od roku 1972 (dokončení 1. etapy), kdy byla po 7 letech dokončena vodní nádrž Švihov. Poté v souladu s investičním úkolem pokračovalo rozšiřování všech zbylých částí díla a roku 1987 byla více než dvojnásobně zvýšena jeho kapacita.\n\nDvěma odběrnými věžemi se odebírá povrchová voda z nádrže a je vedena do úpravny, umístěné pod hrází. V úpravně se provádí koagulace síranem hlinitým, následně se voda upravuje na rychlofiltrech. Podle aktuálního složení se také příslušně chemicky upravuje. Doúprava probíhá ozonizací, vápenným hydrátem a plynným chlórem. Průměrné množství odebrané vody v současné době činí 3100 l.s, maximální výkon úpravny je až 6900 l.s.\n\nZ úpravny u vodní nádrže Švihov voda odtéká gravitačně štolovým přivaděčem Tunel Želivka o průměru 2,6 m, který je dlouhý 52 km (a je tak jedním z nejdelších tunelů světa) a končí v Jesenici. Odtamtud pokračují vodovodní řady, které rozvádějí vodu po Praze a okolí (Berounsko, Kladensko, Roztoky u Prahy a další). Na štolový přivaděč je napojen Benešov a okolní obce. Celý vodovodní systém se označuje jako středočeská vodárenská soustava.\n\n\n"}
{"id": "158019", "url": "https://cs.wikipedia.org/wiki?curid=158019", "title": "Švagr", "text": "Švagr\n\nŠvagr, hovorově a familiérně „švára“, se používá k označení mužů ve vztazích, máme-li konkrétního člověka, mezi jeho partnerem v manželství a jeho sourozenci, tj. konkrétně:\nDle některých zdrojů též ale i:\n\nZ hlediska práva, formálně švagrem nemůže být například muž v registrovaném partnerství, protože institut švagrovství vzniká jen na základě uzavření manželství.\n\nSlovo pochází ze základu \"svak\"-, příbuzný, viz např. slovenské svák, sváko. Manželův bratr se v minulosti označoval deveř,\nmanželčin bratr se jmenoval šir. Ženským protějškem švagra je švagrová.\n\n\n"}
{"id": "158020", "url": "https://cs.wikipedia.org/wiki?curid=158020", "title": "Henri Donnedieu de Vabres", "text": "Henri Donnedieu de Vabres\n\nHenri Donnedieu de Vabres (8. července 1880, Nîmes – 14. února 1952, Paříž) byl francouzský profesor práva a soudce během Norimberského procesu.\n\nPřed začátkem Norimberského procesu působil Henri Donnedieu de Vabres jako profesor trestního práva na Pařížské univerzitě.\n\nV Norimberku byl hlavním francouzským soudcem. Jako soudce odmítal obviněné odsuzovat za spiknutí za účelem vedení války. Nesouhlasil také s odsouzením generála Alfreda Jodla a jeho stanovisko bylo později citováno německým denacifikačním soudem, který Jodla 28. února 1953 plně rehabilitoval.\n\nPro odsouzené k smrti, zejména vojáky, považoval za vhodnější zastřelení popravčí četou než oběšení.\n"}
{"id": "158021", "url": "https://cs.wikipedia.org/wiki?curid=158021", "title": "Švagrová", "text": "Švagrová\n\nŠvagrová se používá k označení následujících osob ve vztazích mezi partnerem v manželství a sourozenci:\n\n\nŠvagrovou naopak nemůže být žena v registrovaném partnerství, protože institut švagrovství vzniká jen na základě uzavření manželství.\n\nManželova či manželčina sestra se v minulosti označovala zelva.\n\nMužským protějškem švagrové je švagr.\n\n\n"}
{"id": "158026", "url": "https://cs.wikipedia.org/wiki?curid=158026", "title": "Košický vládní program", "text": "Košický vládní program\n\nJako Košický vládní program je označován programový dokument, který po příchodu na československé území schválila tehdejší vláda 5. dubna 1945 na zasedání v Košicích. Dokument určoval zásady budoucí politiky a byl označován za \"program národní a demokratické revoluce\". Posunul orientaci Československa dále směrem k SSSR a „právně“ ukotvil závislost na SSSR. Deklaroval tvrzení o kolektivní vině pravicových stran, německého a maďarského obyvatelstva za rozbití Československa a spolupráci s nacistickým režimem. Návrh textu byl připraven zástupci KSČ.\n\nV závěrečné etapě 2. světové války proběhla jednání mezi prezidentem Edvardem Benešem a moskevským vedením KSČ v čele s Klementem Gottwaldem, jehož výsledkem byla dohoda o vytvoření domácí vlády Národní fronty Čechů a Slováků. Uvádělo se, že vláda schválila tzv. \"Košický vládní program\" po příjezdu na československé území, dne 5. dubna 1945 v Košicích. Ve skutečnosti byl vládní program podepsán již 29. března v Moskvě. Strany londýnského exilu přijely na jednání nedostatečně připraveny. Vedle komunistů předložili návrh pouze sociální demokraté, ten odmítl předsedající jednání sociální demokrat Zdeněk Fierlinger (pozdější člen KSČ a podle některých možný agent NKVD) a byl projednáván pouze návrh komunistů, připravovaný Klementem Gottwaldem od konce roku 1944.\n\nV ekonomické části zdůrazňoval vládní program několik hlavních úkolů – urychleně obnovit národní hospodářství zpustošené během války, položit základy nové sociální politiky „ve prospěch všech vrstev pracujícího lidu“ a bezodkladně zajistit a pod národní správu převést majetek zrádců (dokument hovořil o majetku „Němců, Maďarů, zrádců a kolaborantů“ s výjimkou německých a maďarských antifašistů). Na zkonfiskované půdě se měla uskutečnit pozemková reforma. Vláda prohlásila, že „požene s veškerou rozhodností před soud zrádce z řad bankovních, průmyslových a zemědělských magnátů“ a že je třeba „postavit celý peněžní a úvěrový systém, klíčové podniky průmyslové, pojišťovnictví, přírodní a energetické zdroje pod všeobecné státní vedení“.\n\nPožadavek znárodnění nebyl vládním programem výslovně uveden, ale všeobecně se s ním počítalo. O jeho rozsahu mělo být rozhodnuto až po osvobození celého státu. Šlo o požadavek tak populární mezi obyvatelstvem, že proti němu téměř nikdo otevřeně nevystoupil. Např. i nesocialisticky orientovaná \"Demokratická strana\" na Slovensku, která se stavěla za soukromé vlastnictví, zároveň deklarovala potřebu zestátnit podniky určitých kategorií, jestliže tím lépe poslouží sociálním potřebám a veřejným zájmům. Výhrady nesocialistických stran se při projednávání znárodňovacích dekretů týkaly v podstatě jen rozsahu znárodnění, rychlosti postupu, úlohy družstevnictví a některých organizačních a procedurálních otázek.\n\nMajetek nepřátel a zrádců podléhal národní správě, kterou vykonávali buď jednotlivci (řemeslné dílny, obchody, zemědělské usedlosti), nebo kolektivní orgány (větší podniky).\n\nNárodní správy se zřizovaly i v akciových společnostech, v jejichž vedení zasedali občané nepřátelských států nebo zrádci. Protože tomu tak bylo ve většině velkých podniků, byly již několik měsíců před vydáním znárodňovacích dekretů radikálně oslabeny pozice velkoburžoazie a rozbity monopolní organizace. Jen v průmyslu podléhalo koncem srpna 1945 národní správě 9045 závodů s 923 000 zaměstnanci. Ne všechny národní správy však měly represivní charakter. Vznikaly také tam, kde byl chod podniků ohrožen nepřítomností majitelů před jejich návratem z emigrace, z koncentračních táborů apod.\n\nVelká část majetku pod národní správou byla v říjnu 1945 zkonfiskována (vyvlastněna bez náhrady ve prospěch státu). Půda zrádců byla vyvlastněna již v červnu 1945. S konfiskovaným majetkem bylo možno naložit dvojím způsobem – znárodnit nebo zprivatizovat ho. Postupně krystalizovalo řešení, které předpokládalo, že z konfiskované majetkové podstaty přejdou do soukromého vlastnictví nových nabyvatelů (popř. do družstevního sektoru) drobné a střední zemědělské, řemeslné a obchodní závody; velké podniky měly být znárodněny. Toto rozhodnutí odpovídalo celkové ekonomické koncepci probíhající revoluce, která v dané etapě vývoje počítala s vícesektorovou strukturou ekonomiky – koexistencí veřejného sektoru, malovýroby a limitovaného soukromokapitalistického podnikání.\n\nV polovině roku 1945 se ústředním bodem revolučního pohybu stalo hnutí za znárodnění velkého kapitalistického vlastnictví v nezemědělské sféře. Tento požadavek prosazovaly zejména KSČ, sociální demokraté a Revoluční odborové hnutí (odborové organizace vytvořily na rozdíl od předmnichovské republiky jednotnou organizaci). Znárodnění mělo rovněž vymanit československé hospodářství ze závislosti na zahraničním kapitálu. Řešilo též problém sanace velkého průmyslu a bank, jimž hrozil následkem hospodářské politiky nacistů bankrot (obrovské nedobytné pohledávky v Německu aj.).\n\nZnárodnění se uskutečnilo na základě čtyř dekretů prezidenta ČSR ze dne 24. října 1945 (v té době ještě nebylo ustanoveno Národní shromáždění, takže nemohly být vydávány zákony). Vyhlášeno bylo na manifestaci na \"Václavském náměstí\" dne 28. října. Prvním dekretem byl zestátněn klíčový a velký průmysl, dalšími dekrety potravinářský průmysl, akciové banky a pojišťovny. Již dříve byl znárodněn filmový průmysl včetně dovozu, vývozu a distribuce filmů.\n\nV průmyslu se znárodnění vztahovalo na všechny podniky v klíčových oborech a jinde na velké podniky s více než 150–500 zaměstnanci. V několika oborech byla hranice pro znárodnění stanovena podle kapacity výrobního zařízení. Plně znárodněny byly zejména doly, samostatné elektrárny, plynárny, hutě, válcovny, zbrojovky, cementárny, celulózky a důležité obory chemického průmyslu.\n\nCelkem bylo v průmyslu znárodněno více než 3000 podniků (technických jednotek), tj. 67 % celkového počtu průmyslových podniků, v nichž v březnu 1947 pracovalo 61 % zaměstnanců průmyslu. Výrobní kapacita znárodněných podniků představovala téměř dvě třetiny československého průmyslu. Skutečný podíl veřejného sektoru v průmyslu byl ještě vyšší (podíl komunálních a družstevních podniků, podniky, které byly již dříve ve vlastnictví státu). Definitivně však zatím nebylo rozhodnuto o té části průmyslových konfiskátů pod národní správou, jejichž velikost nedosahovala hranice stanovené pro znárodnění. Jejich reprivatizací by byl posílen kapitalistický sektor, kde pracovalo 15% zaměstnanců průmyslu. V roce 1947 rozhodla vláda, že zbývající průmyslové konfiskáty mají být přednostně včleňovány do národních podniků nebo předávány do správy obcí.\n\nVelký hospodářský dosah mělo znárodnění bank a pojišťoven. Postátňovaly se všechny akciové banky a soukromé pojišťovny, takže v peněžnictví zůstaly neznárodněné jen družstevní a veřejnoprávní ústavy lidového peněžnictví. Po likvidaci německých a maďarských ústavů působilo v peněžnictví 14 bank – národních podniků, z toho 8 v českých zemích a 6 na Slovensku.\n\nNárok na náhradu za znárodněný majetek měli ti bývalí vlastníci, kteří nepatřili do kategorie nepřátel a zrádců. Náhrad se naprostá většina vlastníků nikdy nedočkala. U mnoha těchto osob však náhrada nepřipadala v úvahu, protože některé znárodněné majetky byly z doby války tak zadlužené, že je stát musel naopak sanovat. Všeobecně se počítalo s tím, že náhrady bude možno platit až v delším období v závislosti na hospodářských výsledcích znárodněného sektoru; jinak hrozil rozvrat měny nebo by došlo k formálnímu převodu peněžních částek ve vázané vklady (týden po vyhlášení znárodňovacích dekretů se uskutečnila měnová reforma). V praxi se náhrady vyplácely v hotovosti formou zálohy jen omezenému počtu bývalých vlastníků nebo jejich dědicům, např. starým a nemocným osobám, nezletilým pozůstalým nebo osobám pronásledovaným fašismem.\n\nNáhrady za znárodněný zahraniční kapitál byly přiznány občanům z vítězných a neutrálních zemí. Jejich objem a způsob splácení byly řešeny mezistátními dohodami. Podle první podepsané dohody se Švýcarskem se náhrady vyplácely z části výnosu československého exportu do Švýcarska, což stimulovalo švýcarské dovozce do té míry, že se Švýcarsko stalo před únorem 1948 vůbec největším československým obchodním partnerem. Zahraniční obchod se Švýcarskem končil vysokými aktivy, která byla po odpočtu náhrad využívána k nákupu zboží v jiných státech.\n\nPrůmyslové podniky, banky a pojišťovny znárodněné v říjnu 1945 se v dalších měsících slučovaly ve větší celky a přetvářely v národní podniky. V průmyslu vzniklo do konce roku 1947 z 3348 závodů (technických jednotek) podléhajících znárodnění 321 národních podniků. Na jeden národní podnik připadalo v resortu ministerstva průmyslu koncem roku 1946 téměř 3500 pracovníků a v resortu ministerstva výživy o rok později přibližně 250 pracovníků.\n\nNárodní podniky měly postavení samostatných právnických osob a řídilo je představenstvo v čele s ředitelem. Stát je vybavil kmenovým jměním a rezervním fondem. Na státní rozpočet nebyly napojeny přímo, nýbrž přes účet na ministerstvu financí, na němž se shromažďovaly zisky podniků i dotace státu na investice, případně na úhradu bilančních ztrát. Bylo tedy zřejmé, jaké jsou hospodářské výsledky jednotlivých podniků. Závody byly jen místními jednotkami národních podniků bez právní a hospodářské samostatnosti. Ve vnitropodnikové organizaci a způsobu řízení byly uplatněny některé rysy převzaté z nejpokročilejších kapitalistických podniků podléhajících znárodnění, zejména Baťových závodů, firmy Škoda a Československé zbrojovky v Brně.\n\nV prvních poválečných letech měli značný vliv na řízení a činnost národních podniků dělníci a další zaměstnanci prostřednictvím závodních rad, odborových organizací a přímého zastoupení v představenstvech národních podniků. Rozsáhlou pravomoc závodních rad garantoval dekret, který vstoupil v platnost zároveň se znárodňovacími dekrety. Ředitelé národních podniků mohli být jmenováni až po předběžném schválení Ústřední rady odborů. Z členů představenstev národních podniků volili jednu třetinu zaměstnanci z vlastních řad a dvě třetiny jmenovaly nadřízené orgány po dohodě s Ústřední radou odborů.\n\nTehdejší koncepce národních podniků měla proti praxi po roce 1948 řadu předností. Zaměstnanci byli zainteresovaní na činnosti svých podniků a neprojevoval se u nich pozdější pocit odcizení. Hospodaření národních podniků probíhalo na bázi obchodního podnikání a z podniků byly známé výsledky jejich hospodaření, objem zisku i případných ztrát a dotací.\n\nPo volbách roku 1946 obsahoval nový vládní program formulaci, že vláda pokládá znárodňovací akci ve výrobě za ukončenou. Tím měla být vytvořena stabilní perspektiva pro soukromé podnikání v průmyslu a zároveň bylo naznačeno, že je možno rozšířit znárodnění na sféru oběhu – na zahraniční obchod, velkoobchod a na největší obchodní domy.\n\n\n"}
{"id": "158027", "url": "https://cs.wikipedia.org/wiki?curid=158027", "title": "Cesty na divadle", "text": "Cesty na divadle\n\nCesty na divadle (\"Les Voyages au théâtre\") je kniha francouzského spisovatele Julesa Verna z roku 1881, obsahující tři divadelní hry, které Verne napsal společně s francouzským dramatikem Adolphem D'Ennerym (1811 - 1889), a které jsou založené na románech z jeho cyklu Podivuhodné cesty. Svazek vyšel s ilustracemi Léona Benetta, Henriho Meyera, Édouarda Rioua a Julese Férata.\n\nKniha obsahuje tyto divadelní hry:\n\n\n"}
{"id": "158028", "url": "https://cs.wikipedia.org/wiki?curid=158028", "title": "Carl Sagan", "text": "Carl Sagan\n\nCarl Edward Sagan (9. listopadu 1934 Brooklyn – 20. prosince 1996 Seattle) byl americký astronom, spisovatel, astrofyzik a popularizátor astronomie, astrofyziky a dalších přírodních věd. Během svého života napsal více než 600 vědeckých prací a článků a byl autorem, spoluautorem nebo editorem více než 20 knih. Byl zastáncem skeptického nadhledu a podporoval projekt hledání mimozemské inteligence s ozančením SETI.\n\nProslul díky popularizačním knihám a oceněnou televizní sérii \"\" z roku 1980, kde se angažoval jako scenárista a průvodce. K této sérii vyšla stejnojmenná kniha. Napsal také knihu \"Kontakt\", na jejímž základě byl v roce 1997 natočen stejnojmenný film.\n\nNarodil se v newyorském Brooklynu do ruské židovské rodiny. Otec Sam Sagan, ruský imigrant, byl pracovníkem oděvního závodu a matka Rachel Molly Gruberová ženou v domácnosti. Byl pojmenován na počest Racheliny biologické matky, Chaiy Clary, slovy Sagana „matky, kterou nikdy nepoznala“. V roce 1951 dokončil Rahway High School v Rahway ve státě New Jersey. Poté studoval na Chicagské univerzitě, kde byl členem Ryersonova astronomického spolku a kde obdržel dva bakalářské a jeden magisterský diplom (1954, 1955 a 1956), posléze i doktorát (Ph.D., 1960) v astronomii a astrofyzice. Během studií docházel do laboratoře genetika H. J. Mullera. V období 1960–1962 získal prestižní Millerovo stipendium na Kalifornské univerzitě v Berkeley. V období 1962–1968 pracoval na observatoři Smithsonova institutu v Cambridge.\n\nPřednášel a věnoval se výzkumu na Harvardově univerzitě až do roku 1968, kdy přesídlil na Cornellovu univerzitu v New Yorku. Tam byl jmenován profesorem v roce 1971 a zde též řídil Laboratoř planetárního výzkumu a působil v období 1972–1981 jako hostující ředitel Centra vesmírného výzkumu a fyziky radiových vln.\n\nJiž od počátku pracoval v americkém kosmickém programu. Od 50. let 20. století byl poradcem v NASA, jedním z jeho úkolů bylo instruovat astronauty programu Apollo před odletem na Měsíc. Podílel se na sestavování experimentů pro robotické mise, které prozkoumávaly Sluneční soustavu. Navrhl umístit univerzální, pevně zakódované poselství na sondy cestující mimo sluneční soustavu tak, aby mu případné mimozemské bytosti porozuměly. Navrhl pozlacenou plaketu na sondě Pioneer 10, která byla vypuštěna v roce 1972. Stejná plaketa byla umístěna na sondu Pioneer 11, která byla vypuštěna o rok později. Daleko modernější poselství, na jehož zrodu a realizaci se podílel, byla Zlatá deska Voyageru nacházející se na sondách Voyager vypuštěných v roce 1977. Často zpochybňoval rozhodnutí financovat vývoj raketoplánu a kosmické stanice na úkor dalších robotických misí.\n\nVyučoval kritické myšlení na Cornellové univerzitě až do své smrti v roce 1996, kdy dostal zápal plic několik týdnů poté, co se dozvěděl, že u něj nastala remise myelodysplastického syndromu.\n\nJeho výsledky měly zásadní význam při objevu vysokých teplot na povrchu planety Venuše. V 60. letech 20. století panovala nejistota ohledně podmínek na povrchu této planety. Svoji domněnku nastínil ve zprávě, jež se později stala součástí knihy \"Planets\" nakladatelství Time-Life. Jeho domněnkou bylo, že na Venuši je sucho a horko, což bylo v kontrastu s tehdejší představou o Venuši jako rajské zahradě. Analyzoval rádiové záření Venuše a došel k závěru, že na povrchu panuje teplota 500 °C. Jako navštěvující vědec v NASA JPL (divize NASA zabývající se vývojem sond a letounů amerického kosmického programu) se podílel na prvních misích k Venuši v rámci programu Mariner, konkrétně pak na návrhu a řízení projektu. Mariner 2 v roce 1962 potvrdil jeho závěry o podmínkách na povrchu Venuše.\n\nByl jedním z prvních, kteří vyslovili hypotézu o výskytu tekutých oceánů na povrchu Saturnova měsíce Titanu a podzemních oceánů vody na Jupiterově měsíci Europě. Pro Europu by to znamenalo, že je potenciálně obyvatelnou. Oceán na Europě byl později nepřímo potvrzen sondou Galileo. Napomohl také rozluštit záhadu rudého závoje v atmosféře Titanu. Poukázal na to, že jde o neustávající déšť komplexních organických molekul, jež dopadá na povrch tohoto měsíce.\n\nDalší příspěvky se týkaly atmosféry Venuše a Jupiteru a ročních období planety Mars. Popsal atmosféru Venuše jako extrémně horkou s atmosférickým tlakem stoupajícím směrem k povrchu planety. Globální oteplování považoval za eskalující hrozbu způsobenou člověkem a přirovnal ho k vývoji Venuše, která se v průběhu své existence proměnila ve žhavou planetu díky silnému skleníkovému efektu. Spolu s Edwinem Ernestem Salpeterem z Cornellovy univerzity spekulovali o možné existenci života v mracích Jupiteru, jehož atmosféra je bohatá na organické sloučeniny. Studoval barevné odlišnosti na povrchu Marsu a usoudil, že jde o pohyb prachu způsobený prachovými bouřemi, nikoliv sezónními změnami nebo změnami vegetace, jak se ostatní domnívali.\n\nPředevším je však znám svým zkoumáním možností pro mimozemský život, kdy mimo jiné demonstroval přeměnu základních chemikálií v aminokyseliny ozářením.\n\nV roce 1994 se stal nositelem Řádu za popularizaci vědy (Public Welfare Medal), nejvyšší ocenění Americké akademie věd za „významný přínos v aplikaci a popularizaci vědy“.\n\nOplýval vynikajícími vyjadřovacími schopnostmi umožňujícími mnohým lépe porozumět vesmíru. Zároveň zdůrazňoval hodnotu lidské rasy a relativní nicotu Země vůči celému vesmíru. V roce 1977 uvedl sérii přednášek \"The Planets\" v rámci cyklu Christmas Lectures na britské Královské instituci v Londýně. Uváděl americký televizní seriál \"\", jehož byl spoluautorem a spoluproducentem. Tento třináctidílný cyklus byl založen na britské dokumentární sérii \"The Ascent of Man\" s Jacobem Bronowskim.\n\nByl zastáncem hledání mimozemského života. Pobízel vědeckou komunitu k naslouchání rádiovým signálům, které by mohly pocházet od inteligentních forem života. Dosáhl toho, že v roce 1982 americký vědecký časopis \"Science\" otiskl petici na podporu projektu SETI, pod kterou se podepsalo 70 vědců včetně sedmi nositelů Nobelovy ceny. To způsobilo převrat v respektovanosti tohoto kontroverzního odvětví. Sagan také pomáhal Franku Drakeovi sepsat Arecibské poselství, vyslané ve formě rádiové zprávy obřím radioteleskopem observatoře Arecibo 16. listopadu 1974 za účelem informování mimozemšťanů o existenci Země.\n\nPo dvanáct let byl vědeckým ředitelem časopisu \"Icarus\" zabývajícího se planetárním výzkumem. Byl jedním ze zakladatelů Planetary Society, celosvětově největšího spolku pro lidi se zájmem o vesmír (více než 100 000 členů z více než 149 zemí světa) a členem správní rady Institutu SETI, což je nevládní organizace zabývající se výzkumem a hledáním mimozemského života. Mimoto byl Sagan předsedou divize planetárního výzkumu Americké astronomické společnosti, prezidentem divize planetologie svazu American Geophysical Union a předsedou astronomické divize Americké asociace pro rozvoj vědy.\n\nV průběhu studené války se podílel na šíření osvěty o možných dopadech jaderné války v návaznosti na matematický model, který poukázal na vychýlení křehké rovnováhy života na Zemi, pokud by došlo k jaderného konfliktu. Tento model posloužil jako základ tzv. zprávy \"TTAPS\", jejíž byl spoluautorem („S“ ve zkratce TTAPS). Také se podílel na knize \"A Path Where No Man Thought: Nuclear Winter and the End of the Arms Race\", která se podrobně věnuje tématu nukleární zimy.\n\nSeriál \"Cosmos\" se zaobíral mnoha tématy, jako například vznik života a naše místo ve vesmíru. Poprvé ho odvysílala v roce 1980 americká veřejnoprávní televize PBS a rok nato získal 3 ceny Emmy a cenu Peabody Award. Od té doby ho zhlédlo přes 500 milionu lidí z více než 60 zemí světa, čímž se zapsal jako historicky nejsledovanější pořad televize PBS.\n\nPopularizoval vědu také prostřednictvím knih. Napsal knihu \"Cosmos\", kde se vrací k některým z témat seriálu \"Cesta do neznáma\", a která se stala nejprodávanější vědeckou knihou vydanou v angličtině; knihu \"Draci z ráje: Úvahy o vývoji lidské inteligence\", která dostala Pulitzerovu cenu; a knihu \"Broca's Brain: Reflections on the Romance of Science\". Sagan také napsal úspěšný sci-fi román \"Kontakt\", jehož filmové adaptace oceněné cenou Hugo s Jodie Fosterovou v hlavní roli se Sagan nedožil.\n\nV lednu 1991 vyslovil domněnku, že kouř z ropných vrtů zapálených v Kuvajtu během války v Perském zálivu se dostane „tak vysoko, že může dojít k narušení zemědělství v celé jižní Asii…“ Později v knize \"The Demon-Haunted World\" přiznal, že se mýlil: „v poledne bylo naprostá tma, teploty v Perském zálivu klesly na 4–6 °C, nicméně do stratosféry se tolik kouře nedostalo a Asie zůstala ušetřena.“ Jedna studie z roku 2007 zmínila výpočetní modely ropných požárů v Kuvajtu ukazující, že zatímco kouř z izolovaných požárů do stratosféry vystoupat nemůže, kouř z rozlehlých lesních požárů nebo hořících měst v případě jaderného útoku by do statosféry vystoupal.\n\nV pozdějších letech Sagan zastával systematické hledání vesmírných těles, které by se mohly srazit se Zemí. Když padl návrh na vytvoření silných jaderných bomb, jimiž by se dalo blížící se vesmírné těleso odvrátit, Sagan uvedl pojem \"dilema deflexe\": získáme-li schopnost odvrátit asteroid od Země, získáme rovněž schopnost nasměrovat asteroid k Zemi — nejdokonalejší zbraň hromadného ničení.\n\nDíky seriálu \"Cosmos\" a vystoupení v talk show \"The Tonight Show Starring Johnny Carson\" začal být Sagan spojován s výrazem „miliony milionů“, z anglického „bilions and billions“ (doslova „miliardy a miliardy“). Sagan poznamenal, že v seriálu \"Cosmos\" výraz přesně v této podobě nikdy nepoužil.\n\nČasté užívání slova \"billions\", se specifickou výslovností a přízvukem na „b“ (za účelem zdůraznění rozdílu mezi miliony – millions a miliardami – billions) bylo terčem vtipů komiků Johnnyho Carsona, Gary Kroegera, Mika Myerse, Bronsona Pinchota, Penna Jilletta, Harryho Shearera a dalších. Frank Zappa zakomponoval slavnou frázi do textu písničky „Be In My Video“. Sagan tyto narážky bral s humorem, a jeho poslední kniha, kterou nazval „Miliony milionů“, obsahuje humorně laděnou pasáž věnovanou této frázi, kde Sagan zmiňuje, že Carson je sám amatérským astronomem a jeho karikatura v sobě nese vědecké prvky.\n\nZpůsob, jakým Sagan popisoval vesmírná měřítka, vstoupil do povědomí veřejnosti, kde vzbuzoval úžas nad obrovitostí všeho prostoru a času. Příkladem je fráze „celkový počet hvězd ve vesmíru je větší než počet zrnek písku na všech plážích planety Země“. Tuto známou frázi si obecenstvo vykládalo nesprávně — autor chtěl ukázat, že svět se nachází ve „zlomovém bodě“, tak jak bylo řečeno v osmé části seriálu \"\":\n\nVe Vesmíru je bezpočet světů, stejně jako je bezpočet zrníček písku na všech plážích na Zemi. Každý z těch světů je stejně skutečný jako ten náš. Na každém z nich dochází k řetězci událostí, příhod, náhod, které ovlivňují jeho budoucnost. Bezpočet světů, nesčetné okamžiky, nezměrnost vesmíru a času. A my na naší malé planetě, v tomto okamžiku a právě zde, čelíme kritickému zlomu v historii. To, co s naším světem v tomto okamžiku podnikneme, se bude dál šířit stoletími a zásadním způsobem ovlivní osud našich potomků. Je v naší moci zničit naší civilizaci a možná i náš druh.\n\nNa jeho poctu byla zavedena humorná jednotka \"sagan\", jejíž hodnota vychází z anglického originálu \"billions and billions\", doslova „miliardy a miliardy“. Nejmenší takto označitelně číslo je dvě a dvě miliardy, čili minimální velikost saganu je čtyři miliardy. V Mléčné dráze je celkem 50 až 100 saganů hvězd (200 000 000 000 až 400 000 000 000).\n\nSagan věřil, že Drakeova rovnice po dosazení rozumných hodnot poukazuje na vznik velkého množství mimozemských civilizací, ale absence důkazů existence takových civilizací (tak jak vyjadřuje Fermiho paradox) naznačuje, že technologické civilizace mají tendenci relativně rychlé sebezáhuby. To podnítilo Saganův zájem o identifikaci a publikování způsobů, jakými by lidstvo mohlo zničit samo sebe, věříc, že takový osud se lidstvu vyhne a že se nakonec staneme vesmírnými cestovateli. Saganovy obavy týkající se destrukce lidské civilizace tzv. jaderným holokaustem byly vyjádřeny v památné scéně závěrečné části seriálu \"\". V té době Sagan na protest proti válce ve Vietnamu opustil pozici vědeckého poradce amerického vojenského letectva a dobrovolně se vzdal oprávnění k přístupu k tajným informacím nejvyšší úrovně (tzv. \"top-secret security clearance\"). Po sňatku se svou třetí ženou (spisovatelkou Ann Druyanovou) v červnu 1981 se Sagan začal více angažovat v politice, především jako oponent závodů v jaderném zbrojení za prezidenta Reagana.\n\nV březnu 1983 Reagan oznámil Strategickou obrannou iniciativu — projekt o hodnotě několika miliard dolarů s cílem bylo vytvořit systém protiraketové obrany proti jaderným zbraním, který záhy dostal přezdívku „hvězdné války“ podle slavné sci-fi. Sagan se vyjadřoval proti tomuto projektu, který byl podle jeho názoru na požadované úrovni technicky nerealizovatelný a nesrovnatelně dražší než nepřátelská protiopatření jako například návnady. Také namítal, že realizace tohoto projektu by narušila rovnováhu jaderných mocností USA a Sovětského svazu, což by znemožnilo postup k úplnému jadernému odzbrojení.\n\nKdyž Reaganova vláda odmítla ruské moratorium na jaderné zkoušky vyhlášené Michailem Gorbačovem, které počalo dnem 6. srpna 1985 — 40. výročí svržení jaderných bomb na Hirošimu a Nagasaki — zvedla se v USA vlna protestů mírových aktivistů a odpůrců jaderných zbraní. Během těchto protestů konajících se na území vojenského prostoru Nevada Test Site od velikonoční neděle roku 1986 až do roku 1987 byly zatčeny stovky lidí včetně Sagana, zatčeného při dvou příležitostech, když se snažil přelézt oplocení vojenského prostoru.\n\nSagan byl třikrát ženatý: v roce 1957 si vzal přírodovědkyni Lynn Margulisovou, matku Doriona Sagana a Jeremyho Sagana; v roce 1968 umělkyni Lindu Salzmanovou, matku Nicka Sagana; a v roce 1981 spisovatelku Ann Druyanovou, matku Alexandry Rachel Saganové a Samuela Democrita Sagana. V manželství s Druyanovou zůstal až do své smrti v roce 1996.\n\nIsaac Asimov popsal Sagana jako jednoho ze dvou lidí, se kterými se v životě setkal, jejichž intelekt předčil jeho vlastní. Tou druhou osobou byl informatik a odborník na umělou inteligenci Marvin Minsky.\n\nSagan často psal o náboženství a o vztahu mezi náboženstvím a vědou zastávaje skeptický postoj vůči konvenčnímu pojetí humanoidního Boha. Například:\n\nNěkteří lidé si myslí, že Bůh je bílý muž abnormálního vzrůstu s bílým plnovousem, který sedí na trůnu v oblacích a zachraňuje padající vrabce. Jiní — například Baruch Spinoza a Albert Einstein — považovali Boha za součet všech fyzikálních zákonů, jež popisují vesmír. Není mi znám žádný přesvědčivý důkaz existence antropomorfních patriarchů řídících lidský osud z nebeských výšin, ale popírat fyzikální zákony by bylo bláznovství.\n\nSagan však sám sebe za ateistu nepovažoval: „Ateista musí vědět podstatně víc než já.“ Na dotaz ohledně víry odpověděl v roce 1996: „já jsem agnostik.“ Sagan zastával názor, že teorii Boha jako Stvořitele vesmíru je obtížné dokázat nebo vyvrátit a že jediné, co by ji ohrozilo, by byl objev nekonečně starého vesmíru.\n\nAnn Druyanová v roce 2006 sepsala ve formě knihy Saganův příspěvek do \"Giffordových přednášek\" ve skotském Glasgow z roku 1985. Knihu nazvala \"Druhy vědecké zkušenosti: osobní pohled na hledání Boha a vesmírné inteligence\", a Sagan se v ní zaobírá názory na božství ve světě řízeném přírodními zákony.\n\nSagan byl rovněž považován za myslitele a skeptika; jeden z jeho nejslavnějších výroků pochází z pořadu \"Cosmos\": „odvážná tvrzení žádají odvážná fakta“. Zde Sagan čerpal z výroku Marcella Truzzi, jednoho ze zakladatelů Committee for the Scientific Investigation of Claims of the Paranormal, nevládní skeptické organizace: „odvážná tvrzení žádají odvážný důkaz“. Původní myšlenka pochází od Pierre-Simone Laplace (1749-1827), francouzského matematika a astronoma, který řekl „síla důkazu neobvyklého tvrzení musí být úměrná podivnosti tohoto tvrzení“\n\nSaganovi bývá občas připisována víra v reinkarnaci, nicméně v ní nevěřil, pouze uznával, že k ní existují alespoň nějaké (i když dle jeho slov pochybné) důkazy (pravděpodobně výzkumy Iana Stevensona) a zasluhuje si tedy minimálně důkladný výzkum, protože by mohlo jít o realitu. Tento názor se objevil v knize The Demon-Haunted World.\n\nV pozdějších letech se Sagan ve svém díle věnuje skeptickému a naturalistickému pohledu na svět. V knize \"The Demon-Haunted World\" předkládá nástroje pro testování a odhalování chybných či falešných hypotéz a zastává se kritického myšlení a vědecké metody. Sbírka \"Miliony milionů\" vydaná posmrtně v roce 1997 obsahuje Saganovy eseje na různá témata, například jeho názor na potrat, a jeho portrét jako skeptika, agnostika a volnomyšlenkáře, sepsaný vdovou Ann Druyanovou.\n\nSagan upozorňoval na lidský sklon k antropocentrismu. Na Cornellské univerzitě byl poradcem studentské organizace pro etické zacházení se zvířaty (Cornell Students for the Ethical Treatment of Animals). V seriálu a knize \"Cosmos\" Sagan uvedl: „Pokud na Marsu existuje život, pak věřím tomu, že bychom ho žádným způsobem neměli rušit. Pak patří Mars Marťanům, i kdyby to byli jen mikrobi.“\n\nSagan byl uživatelem a zastáncem marihuany. Pod pseudonymem „Pan X“ napsal o kouření kanabis esej pro knihu \"Marihuana Reconsidered\". Tato esej popisuje, jak kouření marihuany poskytlo Saganovi tvůrčí inspiraci a prohloubilo jeho smyslové i intelektuální zážitky. Saganův přítel Lester Grinspoon tuto informaci po Saganově smrti odhalil Saganovu biografovi, Keay Davidsonovi. Vydání biografie \"Carl Sagan: A Life\" v roce 1999 tak odhalilo tento aspekt Saganova života veřejnosti.\n\nProgramátoři firmy Apple dali v roce 1994 počítači Power Macintosh 7100 přezdívku „Carl Sagan“ v naději, že Apple vydělá „miliony milionů“ z tržeb PowerMacu 7100. Přestože šlo pouze o interní označení, Sagan se obával, že by mohlo být zneužito jako oficiální vyjádření podpory, a napsal Applu dopis s žádostí o ukončení užívání jeho jména. Apple mu vyhověl a programátoři v pomstě změnili interní název na „BHA“, z anglického „Butt-Head Astronomer“ — „natvrdlý astronom“. Sagan zažaloval Apple pro difamaci (urážku na cti) u amerického federálního soudu. Soud rozhodl ve prospěch Applu a dále uvedl v obiter dictum, že osoba vědomá kontextu by pochopila, že Apple zamýšlel „pomstu ve zjevně humorném a satirickém stylu“, a že „jen velmi obtížně lze usoudit, že by obžalovaný zamýšlel kritizovat reputaci nebo kompetenci osoby žalobce jako astronoma. Použití výrazu 'natvrdlý' nelze chápat jako vážné napadení vědecké expertizy.“ Sagan podal novou žalobu za původní užití jeho jména, ale opět prohrál. Proti tomuto rozhodnutí se odvolal. V listopadu 1995 došlo k mimosoudnímu vyrovnání a oddělení obchodních známek a patentů firmy Apple (Office of Trademark and Patents) vydalo prohlášení na usmíření: „Apple měl vždy k doktoru Saganovi respekt. Apple nikdy nechtěl úmyslně způsobit doktoru Saganovi nebo jeho rodině potíže či starosti.“\n\nSagan se zajímal o UFO alespoň od roku 1964, kdy měl na toto téma několik hovorů s Jacquesem Vallee. Zůstával skeptický k neobvyklým vysvětlením fenoménu UFO, ale byl toho názoru, že věda by měla UFO studovat už jenom proto, že svědectví spatření neidentifikovaných objektů se setkávají s velkým zájmem veřejnosti.\n\nStuart Appelle uvedl, že Sagan „často psal o tom, co sám považoval za logické a empirické nedostatky v hlášeních o spatření či únosu UFO. Sagan odmítal vysvětlení UFO jako setkání s mimozemskými civilizacemi, ale věřil, že vyšetřování jednotlivých případů svědectví je pedagogicky i empiricky prospěšné, a tudíž UFO je fenomén vhodný studia.“\n\nV roce 1966 se Sagan stal členem komise sestavené za účelem přezkoumání projektu Blue Book (Modrá kniha) amerického letectva, jehož účelem bylo vyšetřování hlášení UFO. Komise shledala Blue Book nedostatečně vědeckým a doporučila nový projekt pod akademickou záštitou, který by fenomén UFO podrobil přísnějšímu vědeckému zkoumání. Výsledkem byla nová komise nazvaná Condon Committee (1966-1968) vedená fyzikem Edwardem Condonem, která došla k závěru, že ať už jsou pozorované objekty UFO cokoliv, jejich aktivita nevykazuje znaky ohrožení národní bezpečnosti.\n\nRon Westrum napsal, že „vrcholem Saganova působení v oblasti UFO bylo sympozium Americké asociace pro rozvoj vědy (AAAS) v roce 1969. Účastníci představili široké spektrum názorů na dané téma, mezi nimi zastánci James McDonald a J. Allen Hynek spolu s astronomy a skeptiky Williamem Hartmannem a Donaldem Menzelem. Obě strany byly zastoupeny ve vyváženém poměru. Sympozium se konalo navzdory výhradám Edwarda Condona právě díky Saganovi.“ Spolu s fyzikem Thorntonem Pagem Sagan zpracoval přednášky a debaty z tohoto sympozia; zápisky byly vydány v roce 1972 pod názvem \"UFOs: A Scientific Debate\". Fenoménu UFO se Sagan věnoval ve svých knihách (a v jedné epizodě seriálu \"Cosmos\") a přisuzoval mu náboženský podtext.\n\nSvůj názor na mezihvězdný let vyjádřil v seriálu \"Cosmos\". V jedné ze svých posledních prací Sagan zmínil, že pravděpodobnost návštěvy Země mimozemskou vesmírnou lodí je nicotná. Stejně tak se zabýval myšlenkou, že obavy ze studené války byly jednou z příčin klamání veřejnosti ohledně UFO: „některé zprávy, analýzy a rozáhlé složky ohledně UFO byly skryty před veřejností, která platí všechny účty … Je na čase aby tyto dokumenty byly odtajněny a zpřístupněny veřejnosti.“ Varoval před unáhlenými závěry ohledně utajovaných dokumentů a zdůrazňoval, že neexistuje podstatný důkaz, že by mimozemšťané navštěvovali Zemi v současnosti nebo minulosti.\n\nPo dlouhém a náročném boji s myelodysplasií, při kterém dostal tři transplantace kostní dřeně, Sagan zemřel 20. prosince 1996 ve věku 62 let na zápal plic v centru pro výzkum rakoviny Fred Hutchinson Cancer Research Center v Seattlu ve státě Washington. Je pochovaný na hřbitově Lakeview Cemetery v Ithaca ve státě New York.\n\nFilm \"Kontakt\" na motivy Saganova stejnojmenného románu byl dokončen po Saganově smrti a obsahuje věnování „Carlovi“.\n\nV roce 1997 byla otevřena stezka Sagan Planet Walk v Ithace ve státě New York. Jde o model sluneční soustavy v měřítku určeném k procházení, který sahá do vzdálenosti 1,2 km z centra města až k místnímu interaktivnímu muzeu. Tato expozice byla vytvořena na památku Carla Sagana, který v Ithaca žil a učil na místní Cornellově univerzitě. Profesor Sagan byl zakládajícím členem rady tohoto muzea.\n\nMísto přistání planetární sondy Mars Pathfinder bylo 5. července 1997 přejmenováno na \"Carl Sagan Memorial Station\" (\"Pamětní stanoviště\").\n\nSaganův syn Nick Sagan napsal několik epizod k seriálu \"\". V části nazvané \"Terra Prime\" lze v krátkém záběru spatřit vozítko Sojourner poblíž fiktivní pamětní desky na Carl Sagan Memorial Station. Deska nese Saganův citát: „Ať jste na Marsu z jakéhokoliv důvodu, moc mě těší, že tu jste; rád bych tu byl s vámi.“ Saganův student Steve Squyres byl vedoucím týmu, který zajistil úspěšné přistání vozítek Spirit a Opportunity na Marsu v roce 2004.\n\nNa Saganovu počest byl pojmenován asteroid 2709 Sagan.\n\n9. listopadu 2001, kdy by Sagan slavil 67. narozeniny, otevřelo výzkumné středisko NASA Ames Research Center centrum pro výzkum kosmického života, \"Carl Sagan Center for the Study of Life in the Cosmos\". „Carl byl výjimečný vizionář a nyní máme možnost zachovat jeho dědictví a rozvíjet ho ve výzkumné a vzdělávací laboratoři jednadvacátého století, která je zavázána rozšiřovat naše poznání vesmíru a podporovat kosmický průzkum,“ prohlásil tehdejší ředitel NASA Daniel Goldin. Otevření tohoto centra 22. října 2006 se účastnila i Ann Druyanová.\n\nPo Saganovi byla pojmenována alespoň tři ocenění:\n\nMedaile Carl Sagan Medal byla v roce 2006 udělena astrobiologovi Davidu Grinspoonovi, synovi Saganova přítele Lestera Grinspoona.\n\nAmerický hudebník Benn Jordan, známý též pod pseudonymem Flashbulb (Žárovka), vydal v roce 2008 album na poctu Carlu Saganovi nazvané \"Pale Blue Dot: A Tribute to Carl Sagan\".\n\nK Saganovým 75. narozeninám, 7. listopadu 2009, se konala akce nazvaná „Den Carla Sagana“.\n\nV únoru 2015 finská symphonic metalová kapela Nightwish složila píseň Sagan. Tato píseň bude vydána jako bonusová a nebude obsažena na novém albu. Píseň je napsaná textařem a klávesistou kapely Tuomasem Holopainenem a je to píseň k poctě života a pozdního díla Carla Sagana\n\n\n\n\n"}
{"id": "158030", "url": "https://cs.wikipedia.org/wiki?curid=158030", "title": "Němý film", "text": "Němý film\n\nVýrazem němý film se označují filmy, které neměly žádnou synchronizovanou zvukovou stopu, byly „němé“, tedy zejména bez mluvených dialogů, byly ale i bez doprovodných ruchů, postrádaly filmovou hudbu či filmový zpěv. Němé filmy se natáčely více než 30 let, avšak myšlenka na kombinaci filmu se zaznamenaným zvukem je stará jako samotná kinematografie. Technické podmínky ovšem toto umožnily až v pozdních 20. letech 20. století.\n\nJako předělový snímek mezi němou a zvukovou érou kinematografie se tradičně označuje film \"Jazzový zpěvák\", který měl premiéru v roce 1927 a zaznamenal značný finanční úspěch. Většina filmu byla natočena jako němá, obsahuje pouze několik málo mluvených a zpívaných pasáží, čímž se obecně vyznačují i následující nejranější zvukové filmy. Během dekády se potom celosvětově přestalo s výrobou němých filmů jako hlavního kinematografického produktu.\n\nProtože němé filmy neměly synchronní zvuk, kterým by se zaznamenalo mluvené slovo, funkci slovního doprovodu filmu plnily mezititulky, které byly různého druhu. Klasickými mezititulky byly ty, které obstarávaly úvod do děje, dialogy postav, či vyprávění klíčových částí příběhu. Často se také používalo diegetických nápisů a textů, například dopisů. Mezititulky měly často grafickou podobu, která vizuálně doplňovala či komentovala děj filmu.\n\nNěmý film ve skutečnosti nebyl nikdy \"němý\", jelikož promítání němých filmů téměř vždy doprovázela hudba. Hudba byla již od počátku rozpoznána jako nepostradatelná, spoluvytvářející atmosféru v sále a poskytující divákům emocionální podněty při sledování filmu. Kina v malých městech a předměstská kina měla tradičně pianistu, případně se používal k ozvučení gramofon. V polovině 10. let začala velká městská kina využívat dokonce celé orchestry s živými hudebníky.\n\nRepertoár pro rané němé filmy byl jednak improvizovaný a jednak sestávající z klasické hudby. Když začaly být běžné dlouhé filmy, tak býval hudební doprovod určený a vybraný předem. V roce 1915 napsal skladatel Joseph Carl Breil původní hudbu k filmu D. W. Griffitha \"Zrození národa\" a následně začalo být relativně běžné, že pro ty největší filmové trháky byla doprovodná hudba originální. Nicméně originální hudba byla pro film psána již dříve, například v roce 1908 od Camille Saint-Saënsa ke klasickému filmu \"d´Art\" Zavraždění vévody Guiese, či skladatele Michaila Ippolitov-Ivanova k prvnímu ruskému filmu \"Stěnka Razin\" z téhož roku.\n\nBěhem vrcholného období němé éry byl filmový průmysl největším zdrojem zaměstnanosti pro instrumentální muzikanty, hlavně pro pianisty, rozšíření zvukového filmu potom znamenalo, že mnoho těchto muzikantů přišlo o práci. Období zavádění zvuku do kinematografie se navíc časově krylo s Velkou hospodářskou krizí na počátku 30. let.\n\nV některých zemích se přinášel zvuk do filmu i jinými způsoby než instrumentální hudbou. Rané zpívající filmy v Brazílii například využívaly zpěváky, kteří zpívali za plátnem. V Japonsku měly filmy nejen živou hudbu, ale také benši, umělecké vypravěče, kteří poskytovali komentáře k filmům, případně obstarávaly dialogy postav. Benši se stali ústředním elementem japonského filmu a jejich popularita byla jednou z příčin, proč se němý film v Japonsku udržel až do 30. let.\n\nS tím, jak se němé filmy nově restaurují a dostávají se opětovně do distribuce, tak se často i hudební doprovod vytváří nový. Přičemž existují skladatelé, kteří se specializují na psaní hudby pro němé filmy, jako jsou například Carl Davis nebo Robert Israel, stejně tak existují hudební skupiny, specializující se na ozvučování němých filmů, jsou to například Alloy Orchestra nebo Silent Orchestra.\n\nSpecifický typ herectví v němém filmu, zvláště toho raného, kdy herci zdůrazňovali řeč těla a výrazy tváře, sloužil tomu, aby diváci lépe chápali to, co postava pociťovala či konala na plátně. V některých případech byl tento způsob herectví zvykem herců přešlých z divadla. Převládající přítomnost divadelních herců ve filmu byla mimo jiné příčinou k výroku amerického režiséra Marshalla Neilana z roku 1917: \"„Čím dříve herci přešlí z divadla odejdou, tím lépe pro film.“\"\n\nSpecifické médium filmu však začalo postupně ovlivňovat herecký styl, který se stal střídmějším a zaměřeným spíše na jemné nuance ve výrazu tváře. Herečky jako Mary Pickford či Greta Garbo ve většině jejich hereckých kreací měli zdrženlivý herecký styl a více přirozené herectví.\n\nV polovině 20. let bylo již mnoho herců adaptováno na tento umírněnější herecký styl, přesto se diváci mohli s přehnaně afektovaným a nepřirozeným herectvím setkávat dále. Avantgardní hnutí ve 20. letech často počítaly i se specifickým typem herectví. Například německý Expresionismus vyžadoval přehnaný, expresionistický herecký styl hraní, jak můžeme vidět například ve filmu Metropolis z roku 1927.\n\nCelá éra němého filmu se potýkala s prudce hořlavou nitrocelulózovou podložkou filmového pásu. Promítací stroje byly opatřeny uzavřenými bubny pro cívky filmových kopií, aby se zabránilo přístupu vzduchu a rozšíření požáru. Vzplanutí filmu v promítací kabině v té době nebylo žádnou výjimkou, zpočátku často docházelo k požárům. Voda nitrocelulózu neuhasila, u každého promítacího stroje byly umístěny nádoby s pískem, na udušení ohně. Nejrozšířenějším formátem němé éry byl klasický 35 mm film.\n\nPředtím, než došlo ke standardizaci projekční rychlosti na 24 okének za sekundu (frames per second - fps) pro zvukový film mezi roky 1926 a 1930, byly němé filmy natáčeny různou rychlostí mezi 12 a 26 fps. Běžná projekční rychlost němého filmu činila potom 16 fps, která postačovala pro vyvolání iluze pohybu na plátně. Důvodem pro zvýšení projekční rychlosti v pozdních 20. letech bylo nejenom zvýšení kvality iluze pohybu, ale hlavně nutnost zvýšit rychlost posunu filmu na zvukovém snímači. Při rychlosti 16 fps nebyl dosažen požadovaný akustický kmitočet a kvalita zvuku.\n\nBez pečlivého promítání v jejich zamýšlené rychlosti mohou být němé filmy nepřirozeně rychlé. Nicméně, některé filmy či pouze jednotlivé scény byly záměrně natáčeny nižší rychlostí, aby při promítání byla akce rychlejší - obzvláště se tak dělo u komedií a akčních filmů. Klasickým příkladem tohoto \"zrychlovacího\" jevu jsou například Chaplinovy grotesky z 10. let.\n\nProtože natáčení přímo na barevný materiál ještě nebylo možné, filmy v němé éře byly často postprodukčně obarvovány. Zvláště v rané éře němého filmu, v období kinematografie atrakcí, byly filmy často ručně kolorovány, aby byly pro diváky atraktivnější. Pozdější dlouhometrážní filmy byly zase virážovány, čímž se zvýrazňovala určitá nálada či reprezentovala určitá část dne. Často se lze také setkat se sépiově zbarvenými němými filmy.\n\nUplatňování barvy v němém filmu můžeme vidět například v díle D. W. Griffitha, ten projevoval stálý zájem o systematické využití barev ve svých filmech. Například v jeho epickém snímku \"Zrození národa\" z roku 1915 použil často barev, například modrou nebo výrazně červenou, pro posílení klíčových scén, jako např. „hořící Atlanta“ nebo klimaxová jízda Ku-klux-klanu na konci filmu. Griffith později vynalezl systém obarvování, který umožňoval, aby se barevná světla blýskala v určité části obrazu, čímž posiloval barevný efekt ve svých filmech.\n\nMnoho němých filmů je nenávratně ztraceno, může za to skutečnost, že nitrátový filmový materiál, používaný v němé éře, byl velmi hořlavý a náchylný k poškození. Navíc, mnoho filmů bylo potom, co prošlo filmovou distribucí v kinech, záměrně ničeno, protože mělo velmi malou ekonomickou hodnotu, což se změnilo až s příchodem televize a domácího videa.\n\nOdhaduje se, že okolo 75% všech němých filmů je ztraceno. Přestože většinu ztracených němých filmů již nikdo nikdy neuvidí, některé jsou v průběhu let nacházeny ve filmových archivech nebo soukromých sbírkách a následně restaurovány a znovu uváděny do distribuce, takže i současná generace filmových diváků může nově objevovat staré němé filmy.\n\n\n"}
{"id": "158031", "url": "https://cs.wikipedia.org/wiki?curid=158031", "title": "Kostel Zvěstování Panny Marie Na trávníčku", "text": "Kostel Zvěstování Panny Marie Na trávníčku\n\nKostel Zvěstování Panny Marie Na trávníčku (též \"Na slupi\"), respektive pravoslavný chrám Zvěstování Přesvaté Bohorodice, je nevelká gotická stavba zbudovanou při klášteře servitů (řádu služebníků Mariiných). Nachází se pod Vyšehradem v údolí pražského potoka Botiče, na Novém Městě pražském. Kostel je zasvěcen Zvěstování Panny Marie a spolu s klášterem je památkou od roku 1958. Byl založen Karlem IV. 24.3. 1360 a postaven mezi lety 1360 a 1375. Jeho současný vzhled je převážně v novogotickém slohu. Od roku 1995 v jej využívá pravoslavná církev.\n\nNejstarší označení pro tento kostel a celý klášter je „in viridi“, „na zeleném“. Později bylo toto pojmenování pozměněno na „na trávníčku“, pravděpodobně podle zelených luk v údolí botičského potoka, na nichž byl klášter založen. Ve středověku se klášter i kostel označují, podle přilehlého potoka, jednoduše jako „Botič“.\n\nPojmenování „Na Slupi“ pochází ze staročeského \"slup\" (sloup), protože klenba kostela spočívá na jediném sloupu - pilíři. Podle jiného výkladu dnešní obvyklé pojmenování má původ v 16. století a je odvozeno od slupů – nádrží na ryby, které byly v nedalekém Botiči umístěny.\n\nOd roku 1995 je kostel v užívání pravoslavné církve, která jej pojmenovala jako pravoslavný chrám Zvěstování přesvaté Bohorodice (\"Храм Благовещения Пресвятой Богородицы\").\n\nŘád servitů, neboli řád služebníků Panny Marie, vznikl ve 13. století a jejich cílem byla bezmezná úcta k Panně Marii. Podle tradice se v roce 1233, na den Nanebevzetí Panny Marie, odehrálo zjevení, které oslovilo sedm Florenťanů. Ti se podle tradice vzdali svých dosavadních životů a uchýlili se na samotu do Monte Senario, kde založili velký klášter. V Praze se servité objevují poprvé v roce 1360. Servité byli řazeni k řádům žebravým.\n\nLegenda praví, že Karel IV. klášter založil poté, co po své nemoci přislíbil před obrazem ve florentském klášteře servitů, že i u nás založí klášter tohoto řádu, jako dík za své uzdravení. Dalším možným podnětem k založení tohoto kláštera mohla být pro Karla IV. snaha o posílení upadajícího náboženského života Čech a zejména Prahy druhé poloviny 14. století.\n\nKarel IV. požádal v roce 1359 papeže Inocence VI. o povolení založit v Praze nový klášter servitů a bylo mu vyhověno. Klášter byl založen v roce 1360 a bezprostředně poté se rozběhla i stavba kostela. Podle Beneše z Weitmile byl kostel zřízen u starší kaple Panny Marie.\n\nV husitském období v roce 1420 byl klášter Pražany vyloupen a zřejmě i vypálen.\nBratři z kláštera byli v té době již pravděpodobně ve vyhnanství. Klášter Na Slupi se ocitl mezi oběma válčícími stranami a 15. září 1420 Pražané dokonce postavili dva velké praky do blízkosti kněžiště klášterního kostela. Obě zbraně byly obránci zničeny. Následně Pražané prolomili jižní zeď, aby mohli umístit velké dělo přímo do lodi klášterního kostela a mířit tak přímo na obleženou královskou posádku na Vyšehradě. Z těchto důvodů musela být loď v období pozdní gotiky (odhaduje se mezi lety 1436–1480) nově zaklenuta.\n\nServité se do kláštera vrátili pravděpodobně krátce po skončení husitských válek, což je patrné z doloženého finančního daru klášteru z roku 1439.\n\nOprava kostela se ovšem uskutečnila až po roce 1480, financována převážně z finančních příspěvků nejrůznějších donátorů. Novoměstský měšťan Mikuláš Replík daroval kostelu zvon, který byl ovšem ze zvonice odebrán farníky z kostela sv. Vojtěcha, kteří ho přenesli do svého kostela. I přes četné donace byl klášter velmi chudý a v 80. letech 15. století byl mnichy pravděpodobně úplně opuštěn a péče o něj připadla do královské správy.\n\nV roce 1498 zaplatili mniši od sv. Vojtěcha kostelu Na Slupi nový zvon. Kostel byl v té době zastupován Šváby z Chvatlin, Duchkem a Mikulášem. Jejich erb můžeme nalézt na svorníku klenby lodi uvnitř kostela. Podmínky v klášteře byly i nadále nuzné, budova byla polozřícená a v roce 1554 napsal poslední převor a v té době jediný řeholník kláštera, Ondřej Bergmann, karlovskému opatu dopis, ve kterém svěřuje sebe i kostel do jeho ochrany. Opat augustiniánského řádu Bergmannovi vyhověl.\n\nO dalším osudu budov a kláštera víme jen tolik, že kostel Na Slupi byl i na dále pod správou kostela na Karlově, v době Matyáše se hovoří dokonce o jeho darování správě karlovského kostela. Servité měli ovšem u vídeňského dvora značný vliv, kterého po bitvě Na Bílé Hoře využili k získání prostředků pro obnovu kláštera v Praze a jeho navrácení řádu, což se splnilo roku 1626. Ve zpustlém klášteře se usídlili tři mniši a byl podřízen novému a většímu servitskému klášteru při kostele sv. Michala na Starém Městě. Význam kostela Na Slupi byl až do zrušení řádu druhořadý.\n\nNeklidná doba kolem roku 1648 znemožňovala větší stavební práce na klášteře a podniknuty byly pouze nejnutnější opravy. O opravě bylo rozhodnuto až po návštěvě generálního převora řádu, realizována byla o dalších několik let později, v 60. letech 17. století. V roce 1710 bydlelo v klášteře 17 řeholníků. Stavba budov kláštera byla dokončena roku 1726. Na začátku 18. století byl servitský řád u nás na vrcholu svého rozvoje, klášteru přibývalo příznivců i donátorů. V roce 1707 klášter dokonce koupil nedaleký nadační Dlouhoveský dům s kaplí, který poté prodal na zřízení kláštera Alžbětinek.\n\nV roce 1732 proběhla úprava interiéru kostela, při které byl zřízen nový hlavní oltář, oltářní stupně, přepážka a mramorová podlaha.\n\nV roce 1757 při bombardování během sedmileté války byl klášter značně poškozen. V následujícím období osvícenství panovala všeobecná nevole k evropskému řeholnictví. V josefínské době, roku 1783, byl novoměstský a staroměstský servitský klášter sloučen a sedm bratří žijících v té době Na Slupi bylo převedeno ke sv. Michalu.\n\n23. června 1786 byl servitský řád v Praze zrušen a slupský kostel byl roku 1783 odsvěcen a zesvětštěn. Z kláštera se stala dělostřelecká kasárna, v letech 1785–1792 a 1822–1850 vojenský výchovný ústav, v mezidobí dokonce ubytovna.\n\nRoku 1856 byl klášter rozšířen a přestavěn, aby sem mohl být přesunut kateřinský ústav choromyslných. Tím se opět dostalo pozornosti i samotnému kostelu, který byl roku 1856 znovu vysvěcen.\n\nČetnými nutnými regotizujícími opravami, které probíhaly v letech 1858–1863\n(jiný zdroj uvádí 1856-58), byl pověřen architekt a historik umění Bernhard Grueber (1806–1882). Jednopatrovou budovu bývalého kláštera známe dodnes v této novogotické podobě silně ovlivněné Grueberovou puristickou restaurací. Klášterní budovy byly opět přestavěny v roce 1910 a v současné době se v nich nachází kožní klinika Univerzity Karlovy. Rovněž velká část dnešního vzhledu kostela může být připsána Grueberovi, a to včetně momentálního vnitřního vybavení kostela opět v novogotickém stylu. Za Gruebera byla do kostela vestavěna také kruchta a nízká střecha kněžiště byla zvýšena do gotizující podoby. Grueber narhl také nové vnitřní vybavení, jako např. oltářní přepážku, dveře, oltáře, kazatelnu, svícny a monstrance.\n\nPoslední podstatná úprava vzhledu kostela pochází z let 1914–1916, kdy byly vnější omítky otlučeny a pohledově vystřídány režným zdivem pod vedením stav. Františka Schlaffera.\n\nBěhem 18. století byl kostel naplněn barokním zařízením a v roce 1732 dostal nový oltář. Po zrušení řádu servitů v Praze a odsvěcení kostela byl jeho umělecký inventář roznesen. Klášter alžbětinek dostal část obrazů a soch, z nichž čtyři můžeme dodnes spatřit v jejich kostele, v klášteře potom např. kopii florentského obrazu Zvěstování Panny Marie. O osudu obrazů z oltářů a píšťal z varhan není známo nic.\n\nVšechno současné vnitřní zařízení kostela pochází z doby architekta Bernarda Gruebera a je převážně v pseudogotickém stylu. Na hlavním oltáři visí obraz Zvěstování Panny Marie z roku 1857 od Leopolda Kupelwiesera. V kostele jsou i dva boční oltáře po stranách vítězného oblouku, oltář sv. Anny na straně jižní a oltář sv. Josefa na straně severní. Z Grueberovy dílny pochází také varhany a kropenka.\n\nV kostele se nachází několik náhrobků. Náhrobek za oltářem nese jméno Jana Petra Deyma ze Střítěže, kromě toho v choru je do země zapuštěna deska kryjící hrobku servitů. V lodi se nachází také náhrobní kámen apelačního barona Schönebecka. Pod kruchtou se nachází na severní stěně náhrobek Magdaleny Premerové a na stěně jižní náhrobek Marie Jakobíny Schadnerové.\n\nOrientace kostela je tradiční, oltář je orientován na východ. Hlavní loď kostela nemá zcela dominující postavení a chybí zde i snaha o mohutnost a silnou vertikalizaci, typická pro dřívější období gotiky. Původní části kostela pocházejí z období karolinské gotiky a jsou ukázkou mnohotvárnosti a typové pestrosti novoměstské církevní architektury té doby.\n\nŠtít lodi značně převyšuje nižší střechu presbytáře. Západní průčelí je poměrně strohé, jeho střední třetinu zaujímá hranolová čtyřboká věž. Téměř celou severní stranu klášterního kostela zakrývají budovy bývalého kláštera.\n\nKostel sestává ze tří částí: kněžiště, jedné lodi a věže. Kněžiště sestává z jednoho mírně podélného klenebního pole a pětibokého závěru. Půdorysem lodi je téměř přesný čtverec, stejně jako půdorysem věže stojící v ose západního průčelí kostela.\n\nMezi opěráky jsou prolomena štíhlá lomená okna s novými kružbami, v závěru je okno jednoduché, severní okno je zazděno a v jižní stěně chorového pole je okno dvoudílné s novými plaménkovými kružbami. Původní prostě zkosené ostění oken se zachovalo pouze v závěru, jinak jsou hrubě zakryta omítkou. Šikmé okenní parapety přecházejí do jednoduché podokenní římsy, která obíhá celou stavbu spolu s jednoduše zkoseným soklem.\n\nV západní polovině lodi jsou na severu i na jihu přímo pod oknem prolomeny zcela obnovené portály, uzavřené oslím hřbetem s kyticí a fiálami po stranách. Současná podoba obou portálů vznikla až pod vedením architekta Gruebera.\n\nRozměry lodě jsou 9,5 x 9,65 x 12m. Kruchta (chór) je v pseudogotickém stylu a podél ní obíhá výrazná, zcela obnovená podokenní římsa. Z římsy vybíhají oblé klenební přípory a pod ni jsou zasazeny konsoly pocházející z moderní doby. Přípory mají kalichovité hlavice a jsou pokryty vytesanými vinnými a kapustovými listy. Na příporách v lodi můžeme navíc najít ještě listy lipové. Zachovány jsou přípory uprostřed obou podélných stěn a v západních rozích.\n\nSvorník v závěru nese štítek s reliéfem českého lva. Na svornících ve východní části spatřujeme rodová znamení a kolčí štítek zobrazující ruku se dvěma rozevřenými prsty. Na jihovýchodním žebru můžeme také nalézt zhruba v polovině štítek s kamenickým znamením. Na svornících v části západní můžeme nalézt stylizovanou růžici a znak zobrazující bránu mezi dvěma věžemi s cimbuřím, na kterém stojí beránek což je výše zmíněný znak vladycké rodiny Švábů z Chvatlin. Čelní oblouky mají žlábkovou profilaci.\n\nUnikátní je zde ústřední síňový prostor. Je sklenut na jediný středový útlý válcový pilíř podpírající klenbu. Má válcový sokl, jednoduchou patku a drobný prstenec v horní části. Klenební žebra jsou na pilíř připojena přes drobné krakorce. Hlavní dvoulodí je téměř je čtvercového půdorysu. Obě západní čtvercová pole mají prostou křížovou žebrovou klenbu. Zaklenutí východní části bylo vyřešeno obkročným systémem trojdílných polí, jejichž patky se vyhýbají vrcholu vítězného oblouku.\n\nNa severní straně závěru se nachází vchod do sakristie, který je v pseudogotickém slohu. Sakristie je obdélníková a je zaklenuta jednoduchou valenou klenbou. Presbytář je klenut tradičně jedním polem obdélné křížové žebrové klenby v přední části a šestipaprsčitou klenbou v závěru. V kněžišti jsou jednoduchá hruškovitá žebra. V jihozápadním rohu presbytáře můžeme nalézt pseudogotickou kazatelnu.\n\nV západní části kostela se nachází balkonová oratoř, rovněž v pseudogotickém stylu, od architekta Gruebera. Je přístupná z prvního patra širokou arkádou. V západní stěně je prolomen vchod do věže, skrze kterou stoupá nové vřetenové schodiště. Žebra lodi jsou dvojitě vyžlabená, pásy oddělující východní a západní část jsou hruškovité.\n\nPod oratoří se nachází novogotický portál vedoucí do kapličky Panny Marie Bolestné. Kaplička pochází opět z &nbesp;Grueberovy doby.\n\nZevní uspořádání lodi je podobné jako u chóru, na volných rozích jsou postaveny opěráky, které člení i zeď.\n\nV průčelí kostela se nachází štíhlá věž vysoká 38 metrů. Věž má v dolní části tvar čtyřbokého hranolu a je dvakrát přepásána římsou, poprvé ve výšce podokenní římsy lodi a podruhé v úrovni korunní římsy lodi. Věž pokračuje dalším zúženým hranolovitým patrem s lomeným oknem. Tato část věže má tři nestejně vysoká patra. Nad druhou římsou následuje užší, osmiboká část se dvěma lomenými okénky ve dvou nestejně vysokých patrech. Síla zdiva věže činí přibližně 80 cm. Barokní cibulovitá střecha byla za Gruebera nahrazena jehlancovitou, která je na věži dodnes.\n\nTato věž má mezi všemi pražskými věžemi největším odklon od svislice, který činí 63 cm směrem do ulice Na Slupi.\n\nOba štíty lodi mají panelování z restaurace v 19. století.\n\nZ gotického kláštera se nic nedochovalo a současný vzhled budov bývalého kláštera je určen úpravami z 19. století.\n\n\n\n"}
{"id": "158033", "url": "https://cs.wikipedia.org/wiki?curid=158033", "title": "Cozy Powell", "text": "Cozy Powell\n\nColin Flooks, známý jako Cozy Powell (29. prosince 1947, Cirencester, Anglie – 5. dubna 1998) byl britský rockový bubeník.\nSvou hudební kariéru začal ve skupině The Sorcerers v roce 1965. V roce 1971 vstoupil do Jeff Beck Group se kterou nahrál dvě alba, potom hrál sólově a založil skupinu Bedlam. V roku 1973 se jeho sólový singl \"Dance With The Devil\" umístil na třetím místě v britském žebříčku hitů. V následujícím roce se Cozy proslavil, když hrál živě v televizi a zdolal rekord jako nejrychleji hrající bubeník. Účinkoval i v televizním programu BBC pro děti s názvem \"Record Breakers\".\n\nV roce 1976 se stal členem skupiny Rainbow Ritchieho Blackmorea. Z jeho účinkování ve skupině je nejpamátnější 16. srpen 1980, kdy se Rainbow proslavili na historicky prvním koncertu Monsters of Rock v Castle Donington v Anglii. Následovala úspěšná LP \"Down to Earth\" ze které pochází singly \"Since You`ve Been Gone\" a \"All Night Long\".\n\nSe zpěvákem Grahamem Bonnetem krátce na to opustil Rainbow, aby začali práce na novém projektu Bonnet & the Hooligans. Jejich společným nejvýznamnějším singlem byl \"Night Games\" (1981).\nPowell vystupoval s mnohými známými skupinami - Michael Schenker Group od 1981 do 1982, Whitesnake 1982-1984, potom s Keithem Emersonem a Gregem Lakem v roce 1986 a nakonec se skupinou Black Sabbath v letech 1989-1991 a 1993-1995.\n\nSpolu s Neilem Murrayem (bývalým členem Cozy Powell`s Hammer, Whitesnake a Black Sabbath) se stal členem Brian May Bandu a účinkoval na albech \"Back To The Light\" a \"Another World\". Na jaře 1998 měli naplánované společné turné.\n\nCozy Powell zemřel 5. května 1998, na následky dopravní nehody na dálnici M4 u Bristolu, kdy řídil svoje auto Saab 9000 v nepříznivém počasí. Před nehodou nahrával v studiu se skupinou Fleetwood Mac.\n\nÚčinkoval jako bubeník na nejméně 66 albech. Měl velký vliv na hru mnohých rockových bubeníků a jeho předčasný odchod je velkou ztrátou pro rockovou muziku.\n\nV říjnu 2005 se na trhu objevilo nové album s Cozy Powellem. Tony Martin, bývalý zpěvák Black Sabbath, vydal studiové album \"Scream\", na kterém použil nahrávku s Powellem, která pocházela z roku 1992. Oba muzikanti tehdy byli ve skupině Hammer a Cozy mu ji dal na „další použití“. Existuje ještě dalších 19 Powellových instrumentálních nahrávek, které můžou být v budoucnu použity.\n\n\n"}
{"id": "158034", "url": "https://cs.wikipedia.org/wiki?curid=158034", "title": "Husa", "text": "Husa\n\nHusa (\"Anser\") je rod vrubozobých ptáků z čeledi kachnovitých. Někdy jsou společně s labutěmi, berneškami a husičkami řazeni do podčeledě husy (\"Anserinae\").\n\nSlovo „husa“ má základ v praindoevropském kmeni *\"ghans-\". V germánských jazycích v staré angličtině vzniklo \"gōs\", plurál \"gēs\" a \"gandra\" (v dnešní angličtině \"goose\", \"geese\" a \"gander\"), v němčině \"Gans\", \"Gänse\" a \"Ganter\", v staré severštině \"gās\". Stejný základ má také litevské \"žąsìs\" (historicky žansis), irské \"gé\" (ze staroirského \"géiss\"), latinské \"anser\", řecké \"chēn\", albánské \"gatë\" (\"volavka\"), sanskrt \"haṃsa\", polské \"gęś\" (historicky \"genš\"), ruské \"гусь\" (\"gus\") a perské \"ghāz\".\n\n\nJako husy jsou v češtině označováni i zástupci rodu \"Cereopsis\" (jediný druh husa kuří \"Cereopsis novaehollandiae\"), \"Chen\" (bílé husy) a někdy i husice rodu \"Chloephaga\".\n\nŽiví se pouze rostlinnou potravou.\n\n"}
{"id": "158035", "url": "https://cs.wikipedia.org/wiki?curid=158035", "title": "New Orleans Pelicans", "text": "New Orleans Pelicans\n\nNew Orleans Pelicans je basketbalový tým hrající severoamerickou ligu National Basketball Association. Patří do Jihozápadní divize Západní konference NBA.\n\nTým byl založen roku 2002 kvůli stěhování klubu z Charlotte do New Orleans, pod jménem New Orleans Hornets. Kvůli hurikánu Katrina byl klub na sezonu 2005-06 a část sezony 2006-07 přestěhován do města Oklahoma City. Klub získal svůj současný název v lednu 2013 a začal ho oficiálně používat od začátku sezony 2013-14.\n\nZa svou historii nedosáhli Pelicans v NBA žádného zásadního úspěchu (jako například titulu v divizi nebo v konferenci, titulu vítěze NBA).\n\n!Celkem || 528 || 604 || 46,6 || ||\n!Play-off || 8 || 20 || 28,6 || ||\n"}
{"id": "158036", "url": "https://cs.wikipedia.org/wiki?curid=158036", "title": "Charlotte Hornets", "text": "Charlotte Hornets\n\nCharlotte Hornets může být:\n\n"}
{"id": "158043", "url": "https://cs.wikipedia.org/wiki?curid=158043", "title": "Bombardování čínského velvyslanectví v Bělehradě", "text": "Bombardování čínského velvyslanectví v Bělehradě\n\nDne 7. května 1999 došlo během bombardování Jugoslávie ze strany NATO k zasažení čínské ambasády v Bělehradě, při kterém zahynuli tři čínští novináři. Americké letouny F-117 vypálily rakety okolo půlnoci středoevropského času. Cílem byla budova v Novém Bělehradě, v bloku 11A s adresou \"Bulevar Umetnosti 2\". \n\nBombardování si vyžádalo 3 mrtvé a 20 zraněných.\n\nAmbasáda byla zasažena celkem třemi raketam. První dvě zasáhly přízemí, resp. 1. patro jižní fasády budovy, třetí zasáhla západní stranu ambasády. Kromě hlavní budovy byly poškozeny i hospodářské objekty v areálu ambasády a některé sousedící objekty bloku 11A, např. budova společnosti Energoprojekt a nedaleké kancelářské budovy. \n\nSpojené státy americké a NATO se za tento útok Číně později omluvili s tím, že od CIA obdržely neaktuální mapy. Toto zdůvodnění však odmítl britský deník \"The Observer\" a také dánský \"Politiken\", podle kterých bylo bombardování ambasády záměrné, jelikož se NATO domnívalo, že budova je využívána jako radiostanice jugoslávské armády. V amerických zdrojích byl objekt označován za skladiště jugoslávských úřadů, kde se měly nacházet zbraně. Za vhodný útok byl objekt vybrán v březnu 1999; podle dostupných map (vydaných v letech 1989, 1996 a 1997) Američanům nic nenaznačovalo, že se na místě nachází sídlo diplomatické mise. Přestože si Američané byli vědomi, že v roce 1996 začala ambasáda ČLR sídlit na nové adrese, neuvedli do databáze adresu nového objektu. \n\nNásledující den na žádost čínské strany zasedala Rada bezpečnosti OSN. Čínský představitel v New Yorku útok odsoudil jako porušení suverenity Číny a útok na mezinárodní vztahy. Čínští političtí představitelé útok odsoudili jako válečný zločin. Čínská státní televize označila útok jako barbarský akt a hrubé porušení čínské státní suverenity. \n\nÚtok na čínskou ambasádu a smrt tří novinářů vyvolaly v Pekingu demonstrace proti NATO a po zbytek roku 1999 celkové zhoršení americko-čínských vztahů. V Pekingu protestovalo sto tisíc lidí. Protesty proti USA se konaly také i v dalších městech, např. v Kodani, Singapuru, Islamabádu, či Tel Avivu. Spojené státy se rozhodly vyplatit odškodnění ve výši 4,5 milionů tehdejších USD.\n"}
{"id": "158044", "url": "https://cs.wikipedia.org/wiki?curid=158044", "title": "San Antonio Spurs", "text": "San Antonio Spurs\n\nSan Antonio Spurs je basketbalový tým hrající severoamerickou ligu National Basketball Association. Patří do Jihozápadní divize Západní konference NBA.\n\nTým byl založen roku 1967 pod názvem Dallas Chaparrals a několikrát změnil název i působiště:\n\nTým hraje NBA od sloučení s American Basketball Association, kde původně působil, tj. od roku 1976.\n\nZa své působení v NBA Spurs celkem šestkrát vyhráli play-off své konference a následně pět ze šesti těchto účasti ve finále NBA dokázali pak proměnit v titul vítěze celé soutěže:\n\nKromě toho získali Spurs dvacet titulů vítěze divize, z toho poslední v roce 2014.\n"}
{"id": "158048", "url": "https://cs.wikipedia.org/wiki?curid=158048", "title": "Denver Nuggets", "text": "Denver Nuggets\n\nDenver Nuggets je basketbalový tým hrající severoamerickou ligu National Basketball Association. Patří do Severozápadní divize Západní konference NBA.\nTým byl založen roku 1967 pod názvem Denver Rockets, v roce 1974 se přejmenoval na dnešní Denver Nuggets. Pod tímto názvem vstoupil v roce 1976 do NBA v rámci sloučení s American Basketball Association, které se před tím účastnil.\n\nZa svou historii v NBA dokázali Nuggets celkem pětkrát vyhrát titul ve své divizi, ani jednou se jim však nepodařilo připojit konferenční titul.\n\n!colspan=\"6\" align=center | ABA\n!ABA ||413 || 331 || 55,4 || ||\n!ABA play-off || 27 || 37 || 42,1 || ||\n!colspan=\"6\" aling=center | NBA\n!NBA || 1563 || 1669 || 48,4 || ||\n!NBA play-off || 61 || 101 || 37,7 || ||\n!Celkem || 1976 || 2000 || 49,7 || ||\n!Play-off || 88 || 112 || 44,0 || ||\n"}
{"id": "158050", "url": "https://cs.wikipedia.org/wiki?curid=158050", "title": "Minnesota Timberwolves", "text": "Minnesota Timberwolves\n\nMinnesota Timberwolves je basketbalový tým z Minneapolis hrající severoamerickou ligu National Basketball Association. Patří do Severozápadní divize Západní konference NBA.\nTým byl založen roku 1989.\n\nZa svou historii dokázali Timberwolves jednou vyhrát titul ve své divizi (v roce 2004), nezískali žádný konferenční titul ani titul za vítězství v celé NBA.\n\n!Celkem || 847 || 1319 || 39,1 || ||\n!Play-off || 17 || 30 || 36,2 || ||\n"}
{"id": "158052", "url": "https://cs.wikipedia.org/wiki?curid=158052", "title": "Portland Trail Blazers", "text": "Portland Trail Blazers\n\nPortland Trail Blazers je basketbalový tým hrající severoamerickou ligu National Basketball Association. Patří do Severozápadní divize Západní konference NBA.\nTým byl založen roku 1970.\n\nZa svou historii dokázali Trail Blazers celkem třikrát vyhrát play-off své konference, z toho jednou následně i finále celé NBA:\n\n!Celkem || 1991 || 1733 || 53,5 || ||\n!Play-off || 103 || 125 || 45,2 || colspan=2 | 1 vítězství\n"}
{"id": "158053", "url": "https://cs.wikipedia.org/wiki?curid=158053", "title": "Prstencová mlhovina", "text": "Prstencová mlhovina\n\nPrstencová mlhovina (také Messier 57, M57 nebo NGC 6720) je planetární mlhovina v souhvězdí Lyry. Je to jedna z nejznámějších mlhovin. Její prstencový vzhled je způsoben tím, že je směrem k Zemi natočena jedním pólem. Při pozorování z její roviny rovníku by měla vzhled podobný mlhovině Činka (M27).\n\nNa snímku z Hubbleova vesmírného dalekohledu různé barvy ukazují rozdílné teploty plynu vyvrhovaného dožívající hvězdou, od modrého horkého plynu v blízkosti ústředního bílého trpaslíka až po červený chladný plyn v okrajových oblastech.\n\nM57 je v souhvězdí Lyry vidět jižně od velmi jasné hvězdy Vegy, která tvoří severovýchodní vrchol asterismu známého pod názvem letní trojúhelník. Leží přibližně ve 40 % vzdálenosti od hvězdy Sheliak (β Lyrae) ke hvězdě Sulafat (γ Lyrae).\n\nV triedrech 10x50 a malých dalekohledech o průměru 50 mm mlhovina vypadá jako slabá mlhavá hvězdička.\nVětší triedr 20x80 může pomoci obtížně rozeznat její kruhový tvar. Pomocí malého dalekohledu se dá za vhodných podmínek snadno nalézt a ukáže se v něm jako malý kotouček. V dalekohledech kolem 100 mm průměru může být rozeznán její prstencový tvar a oválný vzhled. Větší dalekohledy odhalí několik tmavších míst na východním a západním okraji prstence i slabší mlhu uvnitř disku.\n\nNejvhodnější období k jejímu pozorování na severní polokouli připadá na léto, přesněji od června do října, ale v oblastech severního mírného podnebného pásu je viditelná po většinu nocí během roku. Na jižní polokouli může být její pozorování obtížné, zvláště jižně od mírného podnebného pásu, ale patří zde mezi typické objekty jižní zimy.\n\nMlhovinu objevil Charles Messier 31. ledna 1779 během pozorování komety a o pár dní později ji pozoroval i Antoine Darquier de Pellepoix. Kvůli matoucí Messierově zmínce o Darquierovi byl až do roku 2017 považován za objevitele této mlhoviny Darquier, ale Giovanni Maria Caglieris a Donald Olson toto prvenství vrátili Messierovi. Darquier mlhovinu popsal takto: \"„velká jako Jupiter a vzhledem připomíná vybledlou planetu.“\" Tento popis Messier přidal i do svého katalogu a je možné, že se jím inspiroval William Herschel, objevitel planety Uran, když tento druh mlhovin pojmenoval jako \"planetární mlhoviny\".\nMessier i Herschel se domnívali, že je tento objekt tvořen spoustou slabých hvězd, které svými dalekohledy nejsou schopni rozeznat.\n\nV roce 1800 objevil hrabě Friedrich von Hahn slabou hvězdu uprostřed mlhoviny. Později v roce 1864 zkoumal William Huggins spektrální vlastnosti mnoha mlhovin a u některých, mezi nimi u M57, objevil zvláštní jasné spektrální čáry, jaké vyzařuje horký fluoreskující plyn. Z toho Huggins usoudil, že většina planetárních mlhovin není tvořena mnoha nerozlišitelnými hvězdami, jak se dříve předpokládalo, ale že jsou to ve skutečnosti mlhavé objekty.\n\nPlanetární mlhoviny vznikají, když hvězda malé nebo střední hmotnosti, jako je Slunce, ve svém jádru vyčerpá zásoby vodíku. V tomto období se mění stavba hvězdy takovým způsobem, aby byla dosažena nová rovnováha umožňující další pokračování jaderné fúze. Vnější vrstvy se proto rozšíří a z hvězdy se stane červený obr. Kvůli dosažení rovnováhy se také zvýší vnitřní teplota hvězdy a přitom mohou být odvrženy povrchové vrstvy hvězdy, a to buď postupným způsobem nebo během několika prudkých výbuchů. Tato rozšiřující se plynná obálka potom utvoří mlhovinu kulového tvaru, kterou osvětluje ultrafialové záření ústřední hvězdy.\n\nMlhovina je od Země vzdálena přibližně 2 000\naž 2 300 světelných let. Její hvězdná velikost je 8,8 a jak je u většiny planetárních mlhovin běžné, fotograficky má hvězdnou velikost menší, pouze 9,7. Za dobu 50 let\nse její úhlová velikost zvětšila rychlostí zhruba 1 úhlové vteřiny za století, což je v souladu s její pozorovanou rychlostí rozpínání 20 až 30 km/s. Skutečný rozměr mlhoviny je asi 0,9 světelného roku. Odhaduje se, že pozorovaná část mlhoviny se začala rozpínat před 1 610 ± 240 lety.\nMlhovinu osvětluje uprostřed ní sídlící bílý trpaslík s proměnnou hvězdnou velikostí 15,75 a hmotností zhruba 0,6 hmoty Slunce.\n\nCelá vnitřní část mlhoviny má modrozelené zbarvení, které je způsobeno dvakrát ionizovaným kyslíkem (OIII) se spektrálními čarami 495,7 a 500,7 nm. Tyto spektrální čáry vznikají jen ve velmi řídkém prostředí, kde se nachází pouze několik málo atomů v krychlovém centimetru. V okrajových částech mlhoviny je červená barva způsobena emisními čarami vodíku (656,3 nm), které jsou součástí Balmerovy série. K červenému zbarvení této oblasti přispívají i čáry ionizovaného dusíku (NII, 654,8 a 658,3 nm).\n\nM57 je příkladem bipolární planetární mlhoviny, což je třída planetárních mlhovin, která se vyznačuje dvěma osově souměrnými laloky, a proto má při pohledu podél hlavní osy souměrnosti prstencový vzhled. Zdá se, že má tvar velmi protaženého sféroidu s velkým nahuštěním hmoty v oblastech rovníku. Osa symetrie mlhoviny je od Země odkloněna o přibližně 30°.\n\nVýzkumy stavby této planetární mlhoviny ukazují, že se v ní vyskytují uzlíky, které jsou v mlhovině pěkně symetricky rozmístěné. Tyto uzlíky jsou vidět pouze jako obrysy, které stíní světlo přicházející z rovníkového prstence mlhoviny. M57 může uvnitř obsahovat emisní čáry dusíku NII, které by vycházely z vrcholků uzlíků mířících směrem k ústřední hvězdě. Ovšem mnohé z těchto uzlíků jsou neutrální a dají se pozorovat pouze ve spektru jako absorpční čáry. Přítomnost těchto uzlíků ukazuje, že jsou pravděpodobně umístěny blíže k ionizační frontě, než je tomu v planetární mlhovině IC 4406 v souhvězdí Vlka. Některé uzlíky mají velmi rozvinuté ohony, které jsou mnohdy viditelné i ve viditelném spektru.\n\nHloubkové snímky mlhoviny ukazují rozsáhlou obálku o průměru až 3,5′, která je připomínkou předchozího hvězdného větru ústřední hvězdy. Ještě hlubší širokoúhlé snímky také potvrdily, že se kolem mlhoviny nachází přinejmenším čtyři ještě vzdálenější laloky, které vysílají především záření ionizovaného kyslíku OIII.\n\nÚstřední hvězdu mlhoviny objevil hrabě Friedrich von Hahn v roce 1800, ale první přesvědčivý důkaz její přítomnosti v mlhovině přinesl až fotografický snímek maďarského astronoma Jenő Gotharda, který pořídil 1. září 1886 na své observatoři v Herény (součást Szombathely). Tento snímek pořídil běžným zrcadlovým dalekohledem o průměru 10 palců (254 mm) a pomohl mu rozšířit všeobecné povědomí o významu astrofotografie při studiu mlhovin.\n\nV průběhu uplynulých 2 000 let hvězda vyčerpala poslední zbytky své zásoby vodíku a opustila asymptotickou větev obrů. Nemůže již získávat energii jadernou fúzí a na konci svého hvězdného vývoje se přibližuje přeměně na bílého trpaslíka. Hvězda teď obsahuje především uhlík a kyslík a obepíná ji slabá obálka složená z lehčích prvků. Hmotnost hvězdy je přibližně 0,61 až 0,62 hmotnosti Slunce a její povrchová teplota je kolem 125 000 K. V tomto období je hvězda 200x jasnější než Slunce a její hvězdná velikost je 15,75.\n\n\n\n"}
{"id": "158058", "url": "https://cs.wikipedia.org/wiki?curid=158058", "title": "Seattle SuperSonics", "text": "Seattle SuperSonics\n\nSeattle SuperSonics byl basketbalový tým hrající severoamerickou ligu National Basketball Association. Patřil do Severozápadní divize Západní konference NBA.\nTým byl založen roku 1967. Roku 2008 se tým přesunul do Oklahoma City, kde hraje pod názvem Oklahoma City Thunder.\n\nZa svou historii dokázali SuperSonics celkem třikrát vyhrát play-off své konference, z toho jednou následně i finále celé NBA:\n\n!Celkem || 1718 || 1510 || 53,2 || ||\n!Play-off || 108 || 109 || .498 || colspan=2 | 1 vítězství\n"}
{"id": "158060", "url": "https://cs.wikipedia.org/wiki?curid=158060", "title": "Utah Jazz", "text": "Utah Jazz\n\nUtah Jazz je basketbalový tým hrající severoamerickou ligu National Basketball Association. Patří do Severozápadní divize Západní konference NBA.\n\nTým byl založen roku 1974 pod názvem New Orleans Jazz, v roce 1979 se přestěhoval do Salt Lake City a od té doby nese svůj dnešní název.\n\nZa svou historii dokázali Jazz dvakrát vyhrát play-off své konference (v letech 1997 a 1998), ale v následujícím finále NBA dvakrát shodně prohráli 4:2 na zápasy s Chicago Bulls.\n\n!Celkem || 1815 || 1581 || 53,4 || ||\n!Play-off || 113 || 123 || 47.9 || colspan=2 | \n"}
{"id": "158061", "url": "https://cs.wikipedia.org/wiki?curid=158061", "title": "Žiješ jenom dvakrát", "text": "Žiješ jenom dvakrát\n\nŽiješ jenom dvakrát (v originále You Only Live Twice) je v pořadí pátý film o Jamesi Bondovi z roku 1967. Scénář napsal na základě dvanáctého románu spisovatele Iana Fleminga (1964) Roald Dahl. Je to první bondovka, u které se autor scénáře výrazně odpoutal od Flemingovy předlohy a vytvořil (při zachování některých jejích kulis) zcela nový příběh.\n\nPátá bondovka se jen lehce inspirovala knihou Iana Fleminga a je v tomto ohledu první v sérii. Kromě japonského prostředí a některých postav se jedná o dost rozdílné příběhy. Oproti jiným bondovkám, které se velice často odehrávají v Anglii, Rusku nebo USA, je téměř celý film zasazen do Japonska. Zobrazeno je v nevídané míře i Bondovo přátelství s Tanakou (agent Felix Leiter je například vždy jenom Bondův pomocník).\nPři Werichově návštěvě v Paříži na filmovém festivalu dostal nabídku od anglického producenta Harry Salzmana na roli zlého muže Blofelda, protihráče Jamese Bonda v připravované bondovce Žiješ jenom dvakrát. Jamese Bonda hrál stále ještě Sean Connery. Werich skutečně do Londýna přijel a film roztočil, ale nakonec se nepohodl s režií, která chtěla aby hrál zlosyna jako monstrum a nepřistoupili na jeho pojetí role, tak se nakonec rozešli a roli místo Wericha přetočil Donald Pleasence. Werich se vrátil do Prahy 22.listopadu 1966 údajně kvůli nemoci.\n\nZ oběžné dráhy zmizela americká družice, což narušuje vztahy mezi Spojenými státy a Sovětským Svazem. Na obzoru se rýsuje III. světová válka. Stopy ke spadnuvší družici a organizaci SPECTRE vedou do Japonska. Tady Bond potkává svůj japonský protějšek, agentku Kissy Suzuki, jejíž pomoc v tajemné zemi potřebuje.\n\n\nSložil John Barry. V té době, to byl jeho čtvrtý Bond film. Ústřední melodii \"Žiješ jenom dvakrát\" zpívala Nancy Sinatra (dcera Franka Sinatry), která tak byla první nebritský zpěvák bondovek .\n\n"}
{"id": "158063", "url": "https://cs.wikipedia.org/wiki?curid=158063", "title": "Golden State Warriors", "text": "Golden State Warriors\n\nGolden State Warriors je basketbalový tým, hrající severoamerickou ligu National Basketball Association. Patří do Pacifické divize Západní konference NBA.\n\nTým byl založen roku 1946 pod názvem Philadelphia Warriors, postupně nosil tyto názvy:\n\nZa svou historii dokázali Warriors celkem sedmkrát vyhrát play-off své konference, z toho pětkrát následně i finále celé NBA:\n\nV sezoně 2015-16 vyhráli 73 utkání a tím vytvořili rekord pro nejvíce výher jednoho týmu v základní části NBA.\n\n!colspan=\"6\" style=\"background-color:#17319c; color:white; \" | Philadelphia Warriors\n!colspan=\"6\" style=\"background-color:#225fa5; color:#feff01; \" | San Francisco Warriors\n!colspan=\"6\" style=\"background-color:#00295f; color:#f9a01c; \" | Golden State Warriors\n!Celkem ||2590 || 2884 || 47,3 || colspan=2 | 4 vítězství\n!Play-off ||128 ||136 || 48,5 || ||\n"}
{"id": "158077", "url": "https://cs.wikipedia.org/wiki?curid=158077", "title": "Los Angeles Clippers", "text": "Los Angeles Clippers\n\nLos Angeles Clippers je basketbalový tým hrající ve Staples Center v Los Angeles severoamerickou ligu National Basketball Association. Patří do Pacifické divize Západní konference NBA.\n\nTým byl založen roku 1970 pod názvem Buffalo Braves, postupně sídlil ve třech městech a nosil tyto názvy:\n\nDivizní tituly: 2 - 2013, 2014\n\n!colspan=\"6\" style=\"background-color:#0756a3; color:#ff0303;\"|Buffalo Braves\n!colspan=\"6\" style=\"background-color:#1e5695; color:#e83207;\"|San Diego Clippers\n!colspan=\"6\" style=\"background-color:#106bb4; color:#eb184a;\"|Los Angeles Clippers\n!Celkem\n!Play-off\n"}
{"id": "158083", "url": "https://cs.wikipedia.org/wiki?curid=158083", "title": "Samur", "text": "Samur\n\nSamur ( , ) je řeka v Dagestánské republice v Rusku, která částečně teče také po státní hranici s Ázerbájdžánem. Je 213 km dlouhá. Povodí má rozlohu 7 330 km².\n\nPramení na svahu hory Guton na Velkém Kavkaze. Teče v hluboké a úzké dolině mezi hřbety Kjabjak a Samurským. Níže se dolina rozšiřuje a koryto se rozvětvuje na ramena. Při ústí do Kaspického moře vytváří deltu.\n\nZdroj vody je smíšený s převahou dešťového. Nejvyšší úrovně hladiny dosahuje od konce března do srpna. Průměrný roční průtok vody ve vzdálenosti 20 km od ústí činí 75 m³/s. Průměrná kalnost je 1 950 g/m³.\n\nZ řeky jsou vedeny kanály Samursko-apšeronský (délka 195 km) a Samursko-derbentský (délka 33 km).\n"}
{"id": "158084", "url": "https://cs.wikipedia.org/wiki?curid=158084", "title": "WordPerfect", "text": "WordPerfect\n\nWordPerfect je textový procesor, který byl nejvíce populární koncem 80. a začátkem 90. let, kdy byl \"de facto\" standardem, ale později byl vytlačen procesorem Microsoft Word z kancelářského balíku Microsoft Office. Nejznámější byly jeho verze pro DOS a Microsoft Windows, ale byl populární i díky tomu, že byl k dispozici pro celou řadu dalších platforem. V současné době je k dispozici pouze pro Microsoft Windows jako součást balíku WordPerfect Office.\n\n\n"}
{"id": "158086", "url": "https://cs.wikipedia.org/wiki?curid=158086", "title": "Phoenix Suns", "text": "Phoenix Suns\n\nPhoenix Suns je basketbalový tým hrající severoamerickou ligu National Basketball Association. Patří do Pacifické divize Západní konference NBA.\nTým byl založen roku 1968.\n\nZa svou historii dokázali Suns dvakrát vyhrát play-off své konference (1976 a 1993, následně ale prohráli finále celé NBA: v roce 1976 4:2 na zápasy s Boston Celtics a v roce 1993 4:2 s Chicago Bulls).\n\n!Celkem || 2122 || 1766 || 54,6 || ||\n!Play-off || 132 || 142 || 48,2 || ||\n"}
{"id": "158088", "url": "https://cs.wikipedia.org/wiki?curid=158088", "title": "Sacramento Kings", "text": "Sacramento Kings\n\nSacramento Kings je basketbalový tým hrající severoamerickou ligu National Basketball Association. Patří do Pacifické divize Západní konference NBA.\n\nTým byl založen roku 1923, několikrát změnil název i působiště:\n\nZa svou historii dokázali Kings jednou (v roce 1951) vyhrát finále NBA – porazili 4:3 na zápasy New York Knicks.\n\n!Celkem || 2464 || 2905 || 45,9 || ||\n!Play-off || 76 || 109 || 41,1 || colspan=2 | 1 vítězství\n"}
{"id": "158093", "url": "https://cs.wikipedia.org/wiki?curid=158093", "title": "Národní divadlo Brno", "text": "Národní divadlo Brno\n\nNárodní divadlo Brno je příspěvková organizace zřizovaná statutárním městem Brno. Jde o vícesouborovou instituci, která se skládá ze tří souborů: činoherního, operního a baletního, přičemž každý soubor má své vlastní vedení a dramaturgii. V současnosti má Národní divadlo Brno k dispozici tři divadelní budovy: Mahenovo divadlo, Janáčkovo divadlo a Divadlo Reduta. Divadlo vzniklo podle vzoru Národního divadla v Praze, otevřeného roku 1881, a zahájilo svou činnost v roce 1884.\n\nNa počátku 80. let 19. století bylo v tehdy stále ještě převážně německém Brně založeno „Družstvo českého Národního divadla v Brně“ (dne 3. dubna 1881). To získalo dne 18. září 1881 povolení k provozování divadelních her ve velké dvoraně Besedního domu, pod jehož křídly již předtím působily české ochotnické divadelní spolky. Později však byly zpřísněny bezpečnostní předpisy, kterým toto působiště nevyhovělo, a tak bylo uvádění her zastaveno. V roce 1883 proto družstvo zakoupilo restauraci U Marovských s tančírnou Orfeum, která stála na rohu v ústí ulice Veveří do tehdejšího Radvitova náměstí (dnešní Žerotínovo náměstí),kterou nechalo stavitelem Svobodou upravit do podoby prozatímního divadla, ve kterém začal pravidelný provoz v prosinci 1884. Slavnostní otevření bylo původně naplánováno na 29. listopadu, avšak tři dny předtím došlo k požáru, který oddálil otevření na 6. prosince. Ke slavnostní příležitosti byla uvedena hra Josefa Jiřího Kolára \"Magelona\".\n\nPředstavení ve dvoraně Besedního domu byla uváděna pod hlavičkou České divadlo družstva divadelního v Brně, v divadle na Veveří pak již pod hlavičkou Národní divadlo v Brně. Prvním ředitelem divadla se stal na jednu sezónu Jan Pištěk. Po něm následovali:\n\n\nDružstvo se původně staralo o údržbu budovy a k divadelní činnosti ji sezónně pronajímalo různým společnostem, v roce 1891 pak převzalo i program do vlastní režie a byla ustavena Společnost Národního divadla v Brně. Po vzniku samostatného Československa přidělilo Brno divadlu ještě budovu dosavadního německého divadla Na hradbách (dnešní Mahenovo) a další představení byla zajišťována i v Redutě.\n\nOd 1. července 1922 převzalo správu a provozování divadla pro ten účel nově ustanovené Kuratorium Národního divadla v Brně. To bylo složeno ze zástupců státu, země, města Brna a samotného Družstva. Výnosem ministra vnitra z 12. prosince 1930 pak divadlo přešlo s platností od 1. ledna 1931, už pod novým názvem Zemské divadlo v Brně, pod správu Moravskoslezské země.\n\nDne 2. dubna 1925 se z budovy dnešního Mahenova divadla uskutečnil první rozhlasový přímý přenos činoherní inscenace Československého Radiojournalu (dnes ČRo Brno).\n\nV roce 1939 muselo české divadlo v okupovaném Brně opustit budovu Na hradbách a stáhlo se na Veveří. K jeho dalším působištím patřil sokolský Stadion, Besední dům a sál Typosu. Později se obnovila česká představení Na hradbách a v Redutě alespoň na několik dnů v měsíci. Dne 12. listopadu 1941 však bylo Zemské divadlo uzavřeno a Družstvo na jaře 1942 zemským úřadem rozpuštěno.\n\nPo svépomocném obnovení činnosti provozovalo divadlo v letech 1945–1946 pražské Družstvo divadel Práce z. sp. s. r. o. Dne 1. března 1946 se po dohodě družstva s městem Brnem a moravskoslezskou zemí dostalo do rukou Správnímu sboru Národního divadla v Brně. Zákon č. 192/1948 Sb., o státním divadle v Brně pak s účinností od 16. srpna 1948 zřídil Státní divadlo v Brně.\n\nV roce 1952 byla z bezpečnostních důvodů zbourána budova na Veveří. Činohře poté sloužilo od roku 1954 Mahenovo divadlo v Lidické ulici (dříve kino Morava). Když bylo v roce 1965 otevřeno nové operní divadlo v Rooseveltově ulici (Janáčkovo divadlo), přestěhovala se činohra do budovy Na hradbách přejmenované na Mahenovo divadlo. Reduta od roku 1945 až do uzavření v roce 1993 sloužila zpěvohře.\n\nRoku 1978 byl ke Státnímu divadlu administrativně připojen studiový soubor Divadlo na provázku a v roce 1980 prostějovské HaDivadlo. Po převratu v listopadu 1989 se zřizovatelem divadla stal Magistrát města Brna. Oba studiové soubory se od brněnského Národního divadla odloučily v roce 1992.\n\nŘeditelé divadla po roce 1945:\nK 1. 1. 2004 byl převeden soubor zpěvohry Národního divadla Brno do Městského divadla Brno.\n\nV roce 2005 došlo k slavnostnímu otevření Reduty, která od té doby fungovala jako komorní scéna Národního divadla Brno, v níž se střídaly všechny soubory. V roce 2007 došlo ke změně a Reduta dostala svůj vlastní soubor, uměleckým šéfem se stal Petr Štědroň a dramaturgyní Dora Viceníková, jejichž cílem bylo vytvořit z Reduty multifunkční objekt. Kromě divadla v budově probíhaly také výstavy současných umělců, koncerty, přednášky apod.\n\nV létech 2007 až 2012 byl ředitelem divadla scénograf Daniel Dvořák, který nahradil odvolaného Zdeňka Prokeše. 8. října 2012 se vzdal funkce ředitel Národního divadla Brno Daniel Dvořák, za důvod své výpovědi označil nedostatečné financování divadla a politické zásahy do jeho řízení. V posledním roce svého působení čelil za způsob vedení instituce Národního divadla kritice. Téměř rok pak fungovalo divadlo bez ředitele, jelikož až v září roku 2013 byl až v třetím konkurzu na ředitele Národního divadla Brno vybrán komisí Martin Glaser. Ten se ve své koncepci rozhodl zrušit samostatný soubor Reduty (šéf Reduty Petr Štědroň odešel v létě téhož roku se svým týmem do Divadla Na zábradlí).\n\nNárodní divadlo Brno je pořadatelem festivalu Divadelní svět Brno a mezinárodního hudebního festivalu Janáček Brno. Posledně jmenovaný 29. dubna 2019 obdržel prestižní cenu International Opera Award v kategorii pro nejlepší festival.\n\nČinohra se v Národním divadle Brno provozovala od jeho otevření v roce 1881. V letech 1918-22 působil jako dramaturg činohry Jiří Mahen. V roce 1925 se ujal vedení činohry Rudolf Walter a jako dramaturg nastoupil Lev Blatný.\n\nPřelom 20. a 30. let se v Mahenově činohře nesl ve znamení avantgardy, působil zde Jindřich Honzl a Emil František Burian. Ve 30. letech byl hlavním režisérem Antonín Podhorský, jehož režie se vyznačovaly expresionisticky zvýrazněnou realistickou věrohodností. Kromě něj se režijně uplatňoval také Josef Skřivan, který tíhl ke groteskní nadsázce. Od roku 1937 byl do činoherní produkce přidán specializovaný program pro děti.\n\nNa fašistické nebezpečí reagovala činohra zpočátku otevřeně, například uvedením Bílé nemoci od Karla Čapka, poté analogiemi a obraznými jinotaji. Okupační tvorba měla národní a protitotalitní ráz.\n\nPoválečný vývoj činohry byl destabilizován častými personálními a provozními změnami. Krátce působil jako ředitel brněnského divadla Emil František Burian, za jeho působení ale nebyla obsazena funkce šéfa činohry. Režisér Milan Pásek v této době vytvářel poeticky stylizované inscenace a inscenace poetického divadla vytvářel také režisér Karel Novák.\n\nDramaturgické směřování divadla k soudobé světové tvorbě a ke světové klasice nebylo pro poúnorovou politiku přípustné. Cestu jevištního realismu měl brněnské činohře zajistit vedoucí činohry Aleš Podhorský, po kterém se vedení činohra ujal Zdeněk Míka. Po Míkově odchodu v roce 1953 se režie ujali herci. Uměleckou stagnaci činohry se pokoušel překonat navrátivší se Aleš Podhorský, který setrval u psychologicko-realistického stylu inscenování.\n\nV roce 1959 se šéfem činohry stal režisér Miloš Hynšt, hlavním dramaturgem Bořivoj Srba a za režiséra byl přijat Evžen Sokolovský. Ti prosazovali program epického a politického divadla tematicky soustředěného k problematice veřejného dění a člověka v něm. Jako režisér v činohře působil v dané době také Alois Hajda. S činoherním tvůrčím týmem úzce spolupracoval brechtovský překladatel Ludvík Kundera, který pro brněnskou činohru napsal také několik dramat a který se po odchodu Bořivoje Srby v roce 1868 stal dramaturgem činohry. Mimo brechtovskou koncepci stál režisér Zdeněk Kaloč.\n\nNa počátku 70. let museli divadlo opustit Miloš Hynšt i Alois Hajda, Ludvík Kundera odešel na protest po Hynštově propuštění. Základem repertoáru normalizačních let byla česká i světová klasika a ideologická dramatika. Jako režisér zde zůstal Zdeněk Kaloč, vedle kterého se vystřídala spousta hostujících režisérů.\n\nV osmdesátých letech vedl činohru Jaromír Roštínský, který přivedl zpět režiséra Aloise Hajdu.\n\nRoku 1990 se stal uměleckým šéfem František Derfler, který s dramaturgy Václavem Cejpkem a Miroslavem Plešákem rozvíjel program tzv. pozitivní dramaturgie, jenž kladl důraz na mravní a duchovní problematiku a preferoval básnické drama. Kmenovými režiséry byli Zdeněk Kaloč a Zbyněk Srba. František Derfler vedl činohru do roku 1997, poté jej na postu uměleckého šéfa vystřídal režisér Zbyněk Srba. Tým (Václav Cejpek, Miroslav Plešák, Zdeněk Kaloč, Martin Čičvák) pod jeho vedením pokračoval v dramaturgické linii hledání řádu a životních jistot.\n\nNa konci sezóny 2002/03 oba dramaturgové (Cejpek, Plešák) z činohry odešli. V následující sezóně se stal šéfem činohry Miloslav Mejzlík, dramaturgy Martin Dohnal a Marek Pivovar, dramaturgyní pořadů na Malé scéně Pavlína Hoggard. Ti se snažili ve svém programu odlišit od Cejpkovy a Plešákovy dramaturgické koncepce. V polovině sezony 2004/05 byli angažováni dramaturgové Petr Štědroň a Dora Viceníková a vedením činohry byl pověřen Jakub Korčák, kterého na postu uměleckého šéfa vystřídal od sezony 2007/08 Zdenek Plachý. Od 1. 6. 2012 vedl soubor Petr Halberstadt.\n\nV letech 2014-2018 byl uměleckým šéfem činohry Martin Františák a dramaturgy Martin Kubran, Lucie Němečková a Martin Sládeček. Od 1. 1. 2019 se novým uměleckým šéfem stal Milan Šotek, dřívější dramaturg Národního divadla v Praze, který sebou zároveň přivedl i nového kmenového režiséra Štěpána Pácla. \n\nOperní provoz byl zahájen 7. prosince 1884 uvedením Smetanovy Prodané nevěsty. 21. ledna 1904 byla uvedena brněnská premiéra Janáčkovy Jenůfy (Její pastorkyně) za řízení Janáčkova žáka, kapelníka Cyrila Metoděje Hrazdiry.\n\nV divadle na Veveří bylo do roku 1918 uvedeno 132 oper. Časté střídání ředitelů a kapelníků nepřinášelo žádoucí umělecké výsledky, stejně jako slabé obsazení orchestru a sboru kvůli finančním potížím českého divadla.\n\nV roce 1918 se opera přestěhovala do divadla Na hradbách a v jejím čele stál dirigent František Neumann (1919-29). Pravidelný provoz byl zahájen 23. srpna 1919 Janáčkovou Jenůfou. Operní produkce byla doplňována symfonickými koncerty. Po Neumannově smrti (1929) se vedení ujali dirigenti Břetislav Bakala, Antonín Balatka a Zdeněk Chalabala, kteří dále uváděli původní premiéry.\n\nRoku 1932 se šéfem opery stal Milan Sachs, který angažoval dirigenty Quida Arnoldiniho a Viléma Tauského. Jako režiséři působili Branko Gavella, Antonín Balatka, Zdeněk Knittl, Miloš Wasserbauer, příležitostně Rudolf Walter. Hlavní linií operního programu za okupace byla česká opera a Mozart. Po konci druhé světové války se stal vedoucím opery opět Antonín Balatka.\n\nBěhem působení uměleckého šéfa Zdeňka Chalabaly (1949-52) se dramaturgie násilně orientovala na sovětskou operu a inscenace se tvořily v duchu socialistického realismu. Tuto linii ale nedodržovali nový šéf František Jílek (1952-78) a dramaturg Václav Nosek (1952-82). S předchozími vnucovanými šablonami se ve svých inscenacích rozešel především režisér Miloš Wasserbauer, který chápal operu jako totální divadlo. Dramaturgická linie se opět opírala o Leoše Janáčka a také o světovou moderní operu.\n\nKonec 70. let a léta 80. se vyznačovala uměleckou stagnací, která se nelepšila ani počátkem 90. let. Během 90. let přetrvával v brněnské opeře velkooperní jevištní styl.\n\nPrvní polovina 20. století se vyznačuje častým střídáním uměleckých šéfů opery, ovšem stálými dirigenty po celou dobu byli Jan Zbavitel, Jan Štych a Jaroslav Kyzlink, sbormistry Josef Pančík a Pavel Koňárek. Na repertoáru se pravidelně objevovaly Janáčkovy opery, pravidelně byla také uváděna díla Wagnera, Bizeta, Saint-Saënse, Offenbacha, Smetany, Dvořáka, Verdiho a Mozarta.\n\nOd 1. ledna 2015 uměleckým šéfem opery Jiří Heřman, šéfdirigentem Marko Ivanović, dramaturgyní opery je Patricie Částková.\nDivadelní společnosti, které působily v Brně, neměly samostatné baletní soubory. Baletní soubor byl ustaven až v sezóně 1919/20 za ředitele Václava Štecha, který angažoval choreografa Jaroslava Hladíka.\n\nV roce 1928 byl choreografem a uměleckým šéfem jmenován tanečník Ivo Váňa Psota (1928-32), kterého ale ředitel Ota Zítek nechal vystřídat v roce 1930 choreografkou Mášou Cvejičovou (do 1944). Jako dramaturg zde působil dirigent Antonín Balatka, za jeho dramaturgií ale choreografie Máši Cvejičové zaostával, a tak byl v roce 1936 znovu přijat Ivo V. Psota, který měl za sebou angažmá v Les Ballets Russes de Monte Carlo (1932–36). Dominantou jeho éry (1936-41) pak byla světová premiéra Prokofjevova Romea a Julie (1938).\n\nV poválečných sezónách chyběla brněnskému baletu vyhraněná tvůrčí individualita, dokud se v roce 1947 nevrátil do čela baletu Ivo V. Psota, který z něj vytvořil prvořadé české baletní těleso. Po jeho předčasné smrti v roce 1952 byl vedoucím baletu Rudolf Karhánek (1953-55) a po něm Jiří Nermut (1955-61).\n\nRoku 1961 se stal šéfem Luboš Ogoun (1961-64), jehož program kladl důraz na moderní hudbu a moderní taneční prostředky. Po Ogounově odchodu do Studia Balet Praha se stal šéfem Miroslav Kůra (1964-66), který byl zastáncem klasického repertoáru. Kůru na dva roky vystřídal Rudolf Karhánek, aby byl posléze opět vystřídán Lubošem Ogounem (1868-70). Ogouna poté vystřídal choreograf Jiří Němeček (1974-77), který směřoval ve svých inscenacích k dramatickému tradičnímu divadlu. Po něm nastoupila Olga Skálová (1977-89), za jejíhož působení byla dramaturgyní Eugenie Dufková (1978-91).\n\nV roce 1990 převzal vedení opět Luboš Ogoun, ale hned po roce jej vystřídal Zdeněk Prokeš, který vedl balet do roku 2004.\n\nUměleckým šéfem baletu je v současné době Mário Radačovský a dramaturgem Karel Littera.\n\nPrvní operetní představení bylo v českém Prozatímním národním divadle v Brně odehráno divadelní společností Jana Pištěka 9. 12. 1884 a šlo o operetu Franze von Suppého \"Gaskonec.\" Od té doby byly operety součástí repertoáru Národního divadla v Brně.\n\nV sezoně 1918-19 se soubor Národního divadla Brno rozdělil na činoherní a zpěvoherní.\n\nOd sezony 1925/26 působil jako šéfrežisér brněnské zpěvohry Oldřich Nový, který byl členem Národního divadla Brno od roku 1919. Ten kladl důraz především na uvádění domácích zpěvoherních novinek, z nichž se velkého ohlasu dočkala především revue \"Z Brna do Brna,\" která se od svého uvedení v roce 1926 hrála dalších šest let. Své angažmá v Národním Divadle Brno ukončil Oldřich Nový v srpnu 1935, kdy odešel do Prahy.\n\nV uvádění českých autorů pokračovala brněnská opereta i za okupace, tedy do 12. listopadu 1941, kdy byl vydán zákaz provozování divadelních představení.\n\nV šedesátých letech se na brněnském jevišti začal vedle operety uvádět také muzikál, které nejčastěji režíroval Stanislav Fišer. Od roku 1959 byl dramaturgem zpěvohry Ivo Osolsobě, který zde působil až do roku 1989 a který se zpěvohře věnoval také jako divadelní teoretik.\n\nK 1. 1. 2004 byl soubor zpěvohry převeden do Městského divadla Brno.\n\n\nK. Tauš: \"K padesátiletému jubileu Českého divadla v Brně\", Brno 1934.\n\nF. Nestroj (ed.): \"Zlatá kniha k 50letému trvání stálého českého divadla v Brně\", Brno 1934.\n\nA. Němcová, S. Přibáňová: \"Příspěvek k dějinám ND v Brně 1884–1919,\" Brno 1963.\n\nJ. Telcová, V. Telec, E. Dufková: \"Repertoár ND v Brně 1884–1974,\" Brno 1974.\n\nV. Nosek (ed.): \"Opery L\". \"Janáčka na brněnské scéně,\" Brno 1958.\n\nH. Brůžová: \"L. Ogoun a jeho působení v brněnském baletu 1961–1992,\" dipl. práce, FF MU 1997.\n\nK. Kovářová: \"Posedlost divadlem. Evžen Sokolovský. Inscenační tvorba v Mahenově činohře v šedesátých letech 20. století,\" Brno 2008.\n\nB. Srba: \"Umění režie. K tvůrčí metodě Miloše Hynšta,\" Brno 1997.\n\nE. Šormová (red.): \"Česká divadla. Encyklopedie divadelních souborů,\" Praha 2000.\n\nF. Černý (ed.): \"Dějiny českého divadla. 1.-4. díl,\" Praha 1968-1983.\n\nE. Dufková, B. Srba: \"Postavy brněnského jeviště. 1.-3. díl,\" Brno 1989-1994.\n\n"}
{"id": "158096", "url": "https://cs.wikipedia.org/wiki?curid=158096", "title": "Sestra (rozcestník)", "text": "Sestra (rozcestník)\n\nSestra může znamenat:\n\n\n\n"}
{"id": "158104", "url": "https://cs.wikipedia.org/wiki?curid=158104", "title": "Lenka Šmídová", "text": "Lenka Šmídová\n\nLenka Vydra Šmídová, rodným jménem Lenka Šmídová (* 26. března 1975 Havlíčkův Brod) je česká jachtařka, trenérka jachtingu a stříbrná olympijská medailistka z athénských her 2004 ve třídě \"Evropa\".\n\nPoté, co byla třída \"Evropa\" vyškrtnuta z programu olympijských her, přešla na třídu \"470\". Její partnerkou se stala Američanka Elizabeth Kratzigová, o účast na Letních olympijských hrách v Pekingu pak závodila spolu s Lenkou Mrzlíkovou. Jistotu startu na olympiádě si definitivně zajistily 22. místem na mistrovství světa v lednu 2008.\n\nOd dětství žila v Neratovicích. Jejím domovským oddílem je Yacht Club Neratovice.\n\nV letech 1989–1993 vystudovala na Gymnáziu Jana Palacha v Mělníku a poté absolvovala bakalářké studium na Podnikohospodářské fakultě Vysoké školy ekonomické.\n\nJejím pradědečkem je český botanik a rektor Univerzity Karlovy Bohumil Němec.\n\nV roce 2009 se jí narodila dcera Viktorie. V srpnu 2010 se po dvouleté známosti provdala za podnikatele Marka Vydru. Od sňatku používá dvojité příjmení Vydra Šmídová. Druhá, mladší dcera se jmenuje Olivie.\n\n\n\n\n\n"}
{"id": "158108", "url": "https://cs.wikipedia.org/wiki?curid=158108", "title": "Jáhly", "text": "Jáhly\n\nJáhly jsou bezlepková potravinářská surovina, která je vyráběna loupáním prosa. Vznikají tak žluté kuličky o průměru asi jeden milimetr. Používají se vařené v řadě tradičních českých pokrmů – např. k přípravě jáhelníku (na sladko i na slano), jahelné kaše a jahelných škubánků. Mají vysokou výživovou hodnotu – obsahují minerální látky (draslík, hořčík, fosfor, měď, železo, zinek), vlákninu a vitamíny skupiny B. Proso je náročné na pěstování (musí se často plít), proto byly jáhly ve středověku drahé a vařily se jako sváteční jídlo a později je začala v kuchyních českých zemí nahrazovat rýže.\n\nPo přebrání a před vlastní úpravou je vhodné jáhly propláchnout a několikrát spařit horkou vodou, aby se zbavily nahořklé a natrpklé chuti. Vařené či dušené jáhly se používají jako příloha obdobně jako rýže. Právě rýží byly tradiční jáhly vytlačeny (od novověku, především v Evropě kromě východní) – např. místo jahelníku nastoupil rýžový nákyp (resp. na slano rizoto).\n\nSlovo jáhla je praslovanské, nejasného původu. Přídavné jméno se užívá \"jáhlový\" i \"jahelný\". V řadě slovanských jazyků se pro jáhly používá výraz \"pšeno\" (, ), ale např. to jsou \"jagły\". Většina jazyků specifický výraz pro jáhly nemá a používá slova pro \"proso\" popřípadě upřesňující sousloví, která znamenají \"loupané proso\", \"prosná semena\" apod.\n\n\n"}
{"id": "158113", "url": "https://cs.wikipedia.org/wiki?curid=158113", "title": "Björk (album)", "text": "Björk (album)\n\nHudební album Björk Guðmunsdóttir z roku 1977 je první nahrávkou islandské zpěvačky Björk. Vyšlo, když jí bylo 11 a půl roku. K nahrávání se dostala tak, že její učitelé z hudební školy poslali záznam jejího zpěvu do rozhlasu. Už v tak nízkém věku bylo zřejmé, jak veliký talent má, proto se jí hned chopili manažeři.\n\nAlbum obsahuje 10 skladeb, většinou cover verze známých islandských písní; dále cover verzi písně skupiny Beatles \"„Fool on the hill“ - „Álfur út úr hól“;\" dvě instrumentální skladby, přičemž autorkou jedné z nich („\"Jóhannes Kjarval\"“) je sama mladičká Björk; a jedinou původní píseň, „\"Arabadrengurinn\"“ (Arabský chlapec), jejímž autorem je Björčin nevlastní otec s přispěním Björk samotné. \n\nSeznam skladeb:\nCelé album je nazpívané islandsky. Vyšlo pouze na Islandu a dnes už dávno není k dostání.\n\nPestrobarevný obal alba odkazuje k úvodní písni. Je na něm mnoho arabských motivů; uprostřed sedí Björk stylizovaná do podoby arabské princezničky. Autorkou je Björčina matka Hildur Rúna Hauksdóttir, profesionální výtvarnice.\n"}
{"id": "158119", "url": "https://cs.wikipedia.org/wiki?curid=158119", "title": "Norton Commander", "text": "Norton Commander\n\nNorton Commander byl správce souborů napsaný Johnem Sochem a vydávaný Peter Norton Computing (později koupen společností Symantec). Tento souborový manažer byl vyvíjen mezi lety 1986 až 1999 a stal se \"de facto\" standardem v oblasti správců souborů. Program začal ztrácet na popularitě díky nástupu Windows 95, ale dodnes je na jeho základních myšlenkách založeno řada souborových managerů jako Total Commander, GNOME Commander, Midnight Commander, Krusader, FAR Manager či Altap Salamander (dříve Servant Salamander). Byly také vydány verze pro Windows (1.0, 2.0 a 2.01). Nejnovější podporovaný systém je Windows XP. Vývoj byl ukončen v roce 1999, ale až do poslední verze si program uchoval svůj vzhled z verzí pro MS-DOS.\n\n"}
{"id": "158120", "url": "https://cs.wikipedia.org/wiki?curid=158120", "title": "Sestra (přítok Finského zálivu)", "text": "Sestra (přítok Finského zálivu)\n\nSestra nebo také Rajajoki ( nebo ) je řeka v Leningradské oblasti v Rusku. Je 74 km dlouhá. Povodí má rozlohu 393 km².\n\nTeče po Karelské šíji. Do začátku 18. století ústila přímo do Finského zálivu. Po vybudování hráze pro potřeby Sestroreckého průmyslového závodu vznikla přehradní nádrž nazývaná Sestrorecký Razliv popř. jezero Razliv o rozloze 10,6 km² a hloubce 2 m, do kterého od té doby řeka ústí. Od \"Finského zálivu\" je jezero odděleno řadou písečných dun. Přebytky vody odtékají do \"Finského zálivu\" průtokem dlouhým 4,8 km.\n\nV letech 1918-40 tvořila řeka část hranice mezi Sovětským svazem a Finskem.\n"}
{"id": "158124", "url": "https://cs.wikipedia.org/wiki?curid=158124", "title": "Leskovec (rozcestník)", "text": "Leskovec (rozcestník)\n\nLeskovec může znamenat:\n\n\n"}
{"id": "158128", "url": "https://cs.wikipedia.org/wiki?curid=158128", "title": "Total Commander", "text": "Total Commander\n\nTotal Commander je dvoupanelový správce souborů pro operační systém Microsoft Windows, Pocket PC, Windows CE, Windows Mobile a Android. Lze jej však spustit i na Linuxu pomocí Wine. \n\nVývoj programu Total Commander začal v roce 1992.\n\n\n\n\n\n\n\nKoncepce programu Total Commander vychází z původních dosových manažerů jako byl Norton Commander. Hlavní vlastností manažeru jsou dva panely s výpisem adresářů a souborů vedle sebe. Program je lokalizován do mnoha jazykových mutací. Slouží především pro správu souborů na discích, ale díky integrovanému FTP klientu jej lze použít i pro připojení se na vzdálené disky. Další možností pro rozšíření vlastností programu a tím i jeho využití je propracované API pro psaní vlastních pluginů. Pomocí těchto pluginů lze prohlížet obrázky, přehrávat skladby ve všech používaných formátech (jako jsou MP3, WMV, Ogg apod.), editovat registr Windows či programy, které se spouští při spuštění Windows. Možnosti pluginů jsou téměř neomezené.\n\nDalší důležitou vlastností programu je práce s archivy, se kterými Total Commander umožňuje pracovat jako s adresáři. Díky vnitřní podpoře formátů ZIP, 7ZIP, ARJ, LZH, tar, GZ, TGZ, RAR, UC2 a ACE je možnost zpracovat většinu archivů. Další podporu pro archivy lze přidat pomocí pluginů.\n\nVyvíjí jej Christian Ghisler (Švýcarsko) ve vývojovém prostředí Lazarus/Free Pascal (64bitová verze), Borland Delphi 2 (32bitová verze) a v Borland Delphi 1 (16bitová verze) a je šířen jako shareware, pro vyzkoušení si jej můžete nainstalovat a po dobu 30 dní bezplatně zkoušet. Používání po 30denní zkušební době vyžaduje registraci. V opačném případě jste povinni jej odinstalovat.Total Commander pro Pocket PC/WinCE/Android je šířen jako freeware.\n\n\n"}
{"id": "158137", "url": "https://cs.wikipedia.org/wiki?curid=158137", "title": "Sucharjevskaja (stanice metra v Moskvě)", "text": "Sucharjevskaja (stanice metra v Moskvě)\n\nSucharjevskaja (, do roku 1990 \"Kolchoznaja\" ; název byl změněn v časech Perestrojky a dnešní je odvozen z Sucharjevského náměstí, jež se poblíž nachází) je stanice moskevského metra na Kalužsko-Rižské (oranžové) lince. Nachází se pod centrem města.\n\nStanice je trojlodní, ražená, (43 m hluboko pod zemí) s plnou délkou střední lodi. Výstup z ní vede jen jeden, po eskalátorovém tunelu do podpovrchového vestibulu, umístěného pod křižovatkou ulic \"Sretěnka\" a Sadovoje Kolco.\n\nArchitektonické ztvárnění stanice je velmi strohé. Stěny, a to jak střední lodi stanice, tak i těch bočních, pokrývá mramor okrové barvy; na stěnách za nástupištěm jsou pak umístěné v určitých odstupech reliéfy s tematikou zemědělství (to bylo též i hlavním tématem při ztvárnění této stanice).\n\nStanice je otevřená od 31. prosince 1972, denně ji využije 39 tisíc lidí (1999).\n\nVe stanici Sucharevskaja se odehrává část děje knihy Metro 2033 od Dmitrije Gluchovského.\n\n"}
{"id": "158139", "url": "https://cs.wikipedia.org/wiki?curid=158139", "title": "Poniklec", "text": "Poniklec\n\nPoniklec pramení na svahu hory Podbělka v pohoří Králický Sněžník, ve výšce asi 1170 m n. m. Teče strmou roklí dolů a přibírá několik dalších zdrojnic. V dolní části svahů, po poklesu o několik set metrů se dostává do oblasti s výstupy mramorů a vytváří zde ponory. Napájí tak známou vyvěračku Mléčný pramen. Mléčný pramen je však o údolí jižněji v rokli Kamenitého potoka, voda z potoka Poniklec se sem dostává soustavou asi 1,5 km dlouhých jeskyní. Nakonec se potok Poniklec zleva vlévá do Moravy v nadmořské výšce asi 755 m n. m. Délka povrchového toku je asi 2 km.\n\n"}
{"id": "158143", "url": "https://cs.wikipedia.org/wiki?curid=158143", "title": "Alkyoneus", "text": "Alkyoneus\n\nAlkyoneus (řecky Ἀλκυονεύς, latinsky \"Alcyoneus\") je v řecké mytologii nejsilnější z Gigantů, syn bohyně země Gaie, zrozený z kapek krve boha nebe Úrana.\n\nByl jedním z vůdců vzpoury proti olympským bohům. Nikdy neopouštěl svou rodnou zemi Pallénu na poloostrově Chalkidiki, protože ve své zemi byl nesmrtelný, takové kouzlo mu dala matka Gaia.\n\nKdyž se do bojů připojil velký hrdina Héraklés, jeho první šíp patřil právě Alkyoneovi. Ten padl na zem, ale ve chvíli se zvedal silnější než dříve. Héraklés si toho všiml, vypozoroval, že při první známce únavy Gigant padá na zem a celým tělem se k ní tiskne. Pak mu došlo, jaká je v tom spojitost. Alkyonea přehodil za hranice Pallény a obr po opuštění své rodné země pozbyl nesmrtelnosti a zahynul.\n\nPodoba Alkyonea je nejlépe zachována na reliéfu Diova oltáře v Pergamu (z let 180-160 př. n. l.). Objevil ho německý archeolog Karl Humann. Oltář byl přenesen v r. 1878 do Německa a je instalován v Pergamském muzeu v Berlíně.\nNa fotografii oltáře je vidět boj bohyně Athény a giganta Alkyonea. Athéna drží Alkyonea za vlasy, aby jej odtrhla od rodné Země a zbavila jej tak jeho síly. Matka Země prosí Athénu o život pro svého syna. Smrt Alkyonea je však již nevyhnutelné, neboť had bohyně Athény se Alkyoneovi již zakousl do hrudě.\n\n"}
{"id": "158147", "url": "https://cs.wikipedia.org/wiki?curid=158147", "title": "Artéská voda", "text": "Artéská voda\n\nArtéská voda je podzemní voda v napjaté zvodni, která má výtlačnou výšku hladiny podzemní vody nad úrovní zemského povrchu. Zvodeň tedy disponuje pozitivní piezometrickou výškou hladiny podzemní vody. V případě naražení takové zvodně vrtem nebo studnou proto voda z takové zvodně samovolně vyvěrá bez nutnosti jejího čerpání. Při proražení stropního izolátoru napjaté zvodně dochází k vývěru vody, což vede ke zmenšování tlaku ve zvodni a může skončit až zánikem artéského vývěru vody. \n\nVýskyt v pouštích dává vznik oázám.\n\nOznačení pochází od bývalého francouzského hrabství Artois, kde bylo ve 12. století vytvořeno kartuziánskými mnichy mnoho artéských studní, již dříve byly ale známy artéské studny v Sýrii a Egyptě.\n"}
{"id": "158150", "url": "https://cs.wikipedia.org/wiki?curid=158150", "title": "Seznam leteckých es první světové války", "text": "Seznam leteckých es první světové války\n\nToto je seznam leteckých es první světové války podle národností (v závorkách jsou uvedeny počty připsaných vítězství).\n\n\n\n\n\n\n\n\n\n\n\n\n"}
{"id": "158154", "url": "https://cs.wikipedia.org/wiki?curid=158154", "title": "Tetín (hradiště)", "text": "Tetín (hradiště)\n\nTetínské hradiště se nacházelo poblíž dnešní zříceniny hradu Tetín v místech dnešní obce. Bylo jedním z opěrných bodů soustavy hradišť, která obklopovala přemyslovský stát ve středních Čechách a jeho počátky jsou nejčastěji kladeny na přelom 9. a 10. století. V roce 921 zde byla zavražděna Svatá Ludmila. Ačkoli písemné zmínky o hradu pocházejí až ze 13. století, Tetín byl znám už z ludmilských a václavských legend. Význam hradiště ale patrně již od poloviny 10. století klesal. Jeho areál je spolu se zbytky hradu chráněn jako kulturní památka ČR.\n\nPři záchranném archeologickém průzkumu v roce 2006 byly na území bývalého hradiště odkryty tři desítky hrobů, nejmladší z nich z první poloviny 10. století, a to buď bez přídavků nebo s velmi střídmou výbavou. Výjimkou jsou tři ženské hroby. První, pohřeb malé dívky, obsahoval pět jednoduchých bronzových a jednu pozlacenou bubínkovitou náušnici, dva bronzové nezdobené gombíky, náhrdelník ze skleněných perel a nůž. Hrob druhé ženy obsahoval čtyři bronzové náušnice, náhrdelník ze skleněných korálků, vědro a nůž. Třetí hrob obsahoval dvě stříbrné náušnice, náhrdelník ze skleněných perel a nůž.\n\nVzhledem k nálezům slovanských ženských šperků, zejména bubínkovité náušnice s mnohonásobnou kličkou, řadí archeologové pohřebiště – jako jedno z nejstarších slovanských pohřebišť v Čechách – do druhé poloviny 9. století. Pokračující záchranný výzkum má potvrdit, zda hradiště vzniklo oproti dosavadní dataci o 30 až 40 let dříve, jak naznačuje charakter pohřebiště.\n\n\n"}
{"id": "158155", "url": "https://cs.wikipedia.org/wiki?curid=158155", "title": "Evropská lidová strana", "text": "Evropská lidová strana\n\nEvropská lidová strana (: \"European People's Party\") je největší evropská politická strana založená v roce 1976 křesťansko-demokratickými stranami. Jejími členy jsou především pravicově orientované konzervativní, liberálně-konzervativní a křesťansko-demokratické strany. Její mládežnickou organizací je Mladá evropská lidová strana.\n\nELS je od roku 1999 největší stranou v Evropském parlamentu, v Evropské radě od roku 2002 a je zdaleka nejpočetněji zastoupena v současné Evropské komisi. Předseda Evropské rady Donald Tusk a předseda Evropské komise Jean-Claude Juncker jsou také členy ELS. Mezi členy ELS patří také mnoho z otců-zakladatelů Evropské unie. Mimo EU má strana většinu v Parlamentním shromáždění Rady Evropy. Největším politickým soupeřem Evropské lidové strany je Strana evropských socialistů (PES), která se také řadí mezi největší evropské strany.\n\nSoučástí ELS jsou velké strany, jako například německá Křesťansko-demokratická unie (CDU), francouzská Unie pro lidové hnutí (UMP), španělská Lidová strana (PP), polská Občanská platforma (PO). Členské strany ELS jsou téměř ve všech státech EU. Evropská lidová strana však nemá žádného spojence ve Spojeném království, protože britská Konzervativní strana nesouhlasí s federativní politikou ELS, a proto v roce 2009 vytvořila Alianci evropských konzervativců a reformistů (AECR).\n\nEvropská lidová strana byla formálně založena v červenci 1976 v Lucemburku. Prvním předsedou strany byl zvolen belgický ministerský předseda Leo Tindemans.\n\nZakládající strany:\n\n\n\n"}
{"id": "158156", "url": "https://cs.wikipedia.org/wiki?curid=158156", "title": "The Streets", "text": "The Streets\n\nThe Streets je britský hudební projekt, který vede Mike Skinner (* 27. listopadu 1978), rapper z West Heathu v Birminghamu.\n\nSkinner úspěšně debutoval v roce 2002 deskou \"Original Pirate Material\", která se stala jednou z nejdůležitějších nahrávek roku. Tato deska výrazně oživila sílu světového hip hopu, prodalo se jí více než 1 mil. kusů jen v Británii. Obě dvě poslední alba, \"A Grand Don't Come for Free\" a \"The Hardest Way to Make an Easy Living\", se dostala na první místo britské albové hitparády.\n\nKapela při koncertech vystupuje ve složení Kevin Mark Trail (zpěv), Wayne Vibes (kytara), Chris Brown (klávesy) a Johnny Drum Machine (bicí). V minulosti s nimi hrával i Morgan Nicholls (nyní Muse). Textařem, skladatelem, frontmanem a jediným stálým členem projektu The Streets je však pouze Mike Skinner.\n\nV roce 2007 mělo vyjít čtvrté studiové album, jeho vydání však sám Skinner posunul na rok 2008. \"„Cítím se unavený a ve stresu. Na nových skladbách jsem pracoval tak tvrdě, že mi každý večer z toho bzučí v hlavě\"\", prohlásil v létě 2007. Nyní je deska ve fázi mixování, nový materiál bude pravděpodobně ke slyšení i na slovenském festivalu Pohoda 2008.\n\nV únoru 2011 vyšla deska Computers And Blues, kterou Skinner prohlásil za poslední album The Streets. Pilotním singlem byla píseň Going Through Hell.\n\n\n"}
{"id": "158160", "url": "https://cs.wikipedia.org/wiki?curid=158160", "title": "Corel Corporation", "text": "Corel Corporation\n\nCorel Corporation je americká softwarová společnost sídlící v Ottawě v Kanadě. Byla založena Michaelem Cowplandem v roce 1985. Roku 2003 byla společnost Corel převzata společností Vector Capital Group. V roce 2007 se vývojové středisko programu přesunulo z Minnesoty, kde probíhal vývoj od samého počátku, do Kalifornie a Číny.\n\nNa počátku 90. let udělala velkou díru do světa díky vektorovému editoru CorelDraw, který z ní udělal na tu dobu největší softwarovou společnost v Kanadě. Firma též vydává kancelářský balík WordPerfect Office či WinZip.\n\n\n"}
{"id": "158163", "url": "https://cs.wikipedia.org/wiki?curid=158163", "title": "Tautas partija", "text": "Tautas partija\n\nTautas partija (Lidová strana) je politická strana v Lotyšsku. Byla založena v roce 1998 a je považována za konzervativní. Při parlamentních volbách v roce 2006 získala strana 19,49 % hlasů a stala se tak vítězem voleb. Předsedou strany je Andris Šķēle.\n\n"}
{"id": "158165", "url": "https://cs.wikipedia.org/wiki?curid=158165", "title": "První lidé na Měsíci", "text": "První lidé na Měsíci\n\nPrvní lidé na Měsíci (anglicky \"The First Men on the Moon\") je vědeckofantastický román, který napsal v roce 1901 anglický spisovatel Herbert George Wells.\n\nRomán vypráví ústy pana Bedforda příběh vynálezce dr. Cavora a jeho letu na Měsíc.\n\nCavor je autorem vynálezu - kovu pohlcujícího gravitaci, který nazývá cavoritem. Pomocí tohoto vynálezu si Cavor postaví malou kosmickou loď a spolu s vypravěčem podnikne výpravu na Měsíc. Zjišťuje, že Měsíc je v podzemí obydlen podivnými hmyzími obyvateli (nazývanými Selenité). Jejich společnost je uspořádáním podobná mraveništi zkříženému s industriální společností. Hrdinové románu jsou zajati, ale vypravěči se daří uniknout zpět na Zemi. O zbytku Cavorova příběhu se pak dozvídá jen ze zpráv, které Cavor vysílá na Zemi.\n\nCavor se setká s vládcem Selenitů a neúmyslně mu vylíčí lidi jako dravou rasu užívající si válek. Selenité proto kontakt se Zemí přeruší, zrovna když se Cavor rozhodne odvysílat návod k výrobě cavoritu.\n\nPodle pohledu vypravěče je Cavor naivní a nepraktický člověk. Bedfordův pohled se ale nemusí shodovat s pohledem H. G. Wellse. Z některých zmínek v knize je možné usoudit, že Cavor - přinejmenším podvědomě - chtěl Selenity před lidmi chránit. To by odpovídalo názorům, které Wells později vyslovil otevřeně v předmluvě k Válce světů, když přirovnal marťanskou invazi na Zemi ke koloniálním invazím v 19. století.\n\n"}
{"id": "158166", "url": "https://cs.wikipedia.org/wiki?curid=158166", "title": "Microsoft Expression Web", "text": "Microsoft Expression Web\n\nMicrosoft Expression Web (známý též pod kódovým označením \"Quartz\") je WYSIWYG HTML editor a nástroj na správu webu od společnosti Microsoft. Jedná se o náhradu Microsoft FrontPage, která je součástí balíku Expression Studio. Ke své funkčnosti potřebuje .NET Framework 2.0.\n\nCílem nástroje je a bude usnadnit tvorbu kvalitních webových stránek založených na standardech. Poskytuje podporu XML, CSS 2.1, ASP.NET 2.0, XHTML, JavaScriptu a dalších webových technologií.\n\n\n\n"}
{"id": "158167", "url": "https://cs.wikipedia.org/wiki?curid=158167", "title": "Peter Batthyany", "text": "Peter Batthyany\n\nPeter Batthyányi (* 25. červenec 1966, Bratislava) je slovenský herec.\nVystudoval chov koní a jezdectví. V letech 1992–1997 působil jako herec v nezávislém bratislavském Divadle Stoka. Na inscenacích Stoky se podílel i autorsky (jako většina herců divadla). Legendárním se stalo především představení \"Eo ipso\". Některé „hlášky“ z této hry zlidověly \"(„Som taký múdry, že si až vadím…“)\". V bratislavském Divadle GUnaGU účinkuje v další kultovní hře \"English is easy, Csaba is death\", která paroduje slovenskou mafii. V TV JOJ vystupuje v komediálním seriálu Mafstory, který je inspirován právě inscenací divadla GUnaGU.\n\n\n\n\n"}
{"id": "158168", "url": "https://cs.wikipedia.org/wiki?curid=158168", "title": "Vita Caroli", "text": "Vita Caroli\n\nVita Caroli (v překladu \"Život Karlův\") je autobiografické dílo, jehož autorem je Karel IV. Zachytil v něm zážitky z mládí, kdy žil ve Francii a Itálii, a počátky pobytu v Čechách do roku 1340. Události následujících let vylíčil už jiný autor. Poslední kapitola pojednává o Karlově korunovaci na římského krále v roce 1346. V díle se prolínají osobní prožitky s císařovým veřejným působením, značný prostor zabírají náboženské a morální úvahy. Z nemnoha citově zabarvených pasáží vyniká líčení návratu do Čech roku 1333. Přestože jde o dílo psané latinsky, projevuje se v něm zájem o český jazyk.\n\nDílo je členěno do dvou částí, první část obsahuje kapitoly I-XIV, část druhá pak kapitoly XV-XX.\n\nDůvodem sepsání životopisu, který je dodnes základním zdrojem informací o životě Karla IV., byla jeho snaha dát mladému kralevici Václavovi určitý životní vzor, jakýsi model panovnického chování.\n\nKarel IV. vědomě navazoval na slavné české tradice. Napsal Legendu o svatém Václavu, v novém Korunovačním řádu našel místo i pro píseň Hospodine, pomiluj ny.\n\n\n"}
{"id": "158171", "url": "https://cs.wikipedia.org/wiki?curid=158171", "title": "Jaunais laiks", "text": "Jaunais laiks\n\nJaunais laiks (čes. \"Nový čas\", \"Nová éra\" nebo \"Nový věk\") byla lotyšská konzervativní politická strana. Založena byla v roce 2002, zakladatelem byl Einars Repše. \n\nPři parlamentních volbách v roce 2002 strana získal 26 křesel a stala se součástí vládní koalice; její vůdce usedl do křesla premiéra. Při parlamentních volbách v roce 2006 získala strana 18 křesel v parlamentu a stala se nejsilnější opoziční stranou. Roku 2010 získala 12 mandátů v rámci volebního bloku \"Jednota\". \n\nVe volbách do Evropského parlamentu v roce 2004 získala strana 2 mandáty (Valdis Dombrovskis a Aldis Kušķis); roku 2009 jeden mandát (Arturs Krišjānis Kariņš).\n\nRoku 2011 se sloučila s dalšími dvěma stranami a vytvořila politickou stranu Jednota.\n"}
{"id": "158175", "url": "https://cs.wikipedia.org/wiki?curid=158175", "title": "Homiliář opatovický", "text": "Homiliář opatovický\n\nHomiliář opatovický (nebo Opatovický homiliář) je sbírka kázání pocházející z poloviny 12. století. Vnikl zřejmě pro potřeby kláštera či pro potřeby některého z církevních hodnostářů. Je to jeden z nejstarších dokladů české literatury. Jsou v něm narážky na v Čechách přetrvávající pohanství. Také české glosy datované do 13. století.\n\nV současnosti uložen v Národní knihovně České republiky, signatura III F 6.\n\n\n\n"}
{"id": "158178", "url": "https://cs.wikipedia.org/wiki?curid=158178", "title": "Stanislav Dolinek", "text": "Stanislav Dolinek\n\nStanislav Dolinek (* 3. prosince 1983 Vyškov, Česko) je český zpěvák, který se zúčastnil první řady soutěže Česko hledá Superstar, kde obsadil sedmé místo. \n\nZpívat začal již na základní škole v Janovicích nad Úhlavou, kde jako dítě důstojníka armády vyrůstal, později zpíval ve sboru Víceletého gymnázia Jaroslava Vrchlického v Klatovech, kde studoval. Ve čtrnácti letech se zúčastnil soutěže Karlovarský skřivánek, kde se dostal do celorepublikového kola a obsadil jednu z předních pozic. Při studiích na STŠ MO v Moravské Třebové se začal věnovat i ochotnickému divadlu, které mu vydrželo až do konce studií. Do povědomí veřejnosti se dostal v roce 2004, kdy se zúčastnil 1. ročníku soutěže Česko hledá Superstar, v té době už bydlel v Brně. Probojoval se až do finálové desítky, ze které vypadl jako čtvrtý a obsadil tak celkové 7. místo. Na podzim roku 2004 vydal své debutové album Standa 001, za které dostal Zlatou desku za 10 000 prodaných nosičů. Hudbou se živil několik následujících let, ve kterých připravoval i své druhé CD, které však nikdy nespatřilo světlo světa, jsou z něj známy pouze písně Powerless, Out a Latino. V současné době se zpěvu profesionálně nevěnuje a po práci redaktora v časopisech Spy, Story a provozního v restauraci a hotelu, pracuje v oblasti bankovnictví a pojišťovnictví. V tuto chvíli žije v Ostravě.\n\nDolinek se zúčastnil první řady, která se konala v roce 2004, a dostal se mezi nejlepších deset díky \"Divoké kartě\", kterou mu udělila porota. \n\n"}
{"id": "158181", "url": "https://cs.wikipedia.org/wiki?curid=158181", "title": "Aberdeen FC", "text": "Aberdeen FC\n\nAberdeen FC je skotský fotbalový klub z města Aberdeen založený roku 1903. Nejslavnější éru prožil klub v osmdesátých letech, kdy dokázal třikrát zvítězit v domácí soutěží a v roce 1983 dokonce triumfoval v Poháru vítězů pohárů. Tato éra je neodmyslitelně spojena s Alexem Fergusonem, který \"Aberdeen\" vedl v letech 1978–1986.\n\n"}
{"id": "158183", "url": "https://cs.wikipedia.org/wiki?curid=158183", "title": "Žlutá vlajka", "text": "Žlutá vlajka\n\nŽlutá vlajka slouží při automobilových závodech k signalizaci pro zpomalení vozů z důvodů nebezpečí na trati (např. u Formule 1). Většinou se používá v případě nehody některého nebo některých vozů. V úseku označeném vyvěšením žluté vlajky se nesmí předjíždět. Pokud se na vozovku vylije olej, je spolu se žlutou vlajkou vyvěšena další se žluto-červenými pruhy, tzv. „pyžamo“. Její vyvěšení znamená, že v úseku označeném vlajkami je zvýšené nebezpečí smyku v důsledku úniku oleje.\n\nDříve se žlutá vlajka používala v námořní signalizaci jako označení lodi s nebezpečnou nákazou. Námořníci z takto označených lodí nesměli v přístavu chodit na břeh.\nSignální vlajky na automobilových soutěžích\n"}
{"id": "158184", "url": "https://cs.wikipedia.org/wiki?curid=158184", "title": "Jiří Zmožek", "text": "Jiří Zmožek\n\nJiří Zmožek (* 21. února 1943) je český skladatel populární hudby, hudebník, zpěvák a textař. Jeho syn Marcel je textař, zpěvák a skladatel. \n\nBydlel v Havířově na ulici Dělnická 25, pracoval na dole Klement Gottwald-nyní František. Pak prodavač knih a gramodesek na ulici dnes Hlavní vedle restaurace Rybí gril. Z prvního manželství má dvě děti (syna Marcela a dceru), jeho druhá manželka má tři děti, spolu mají jedno dítě.\n\nSložil stovky písní pro mnoho různých významných českých zpěváků a zpěvaček - např.: Karel Gott (\"To musím zvládnout sám\", \"Zvonky štěstí\"), Hana Zagorová (\"Nešlap nelámej\", \"Biograf láska\"), Marie Rottrová (\"Ten vůz už jel\"), Michal Tučný (\"Tam u nebeských bran\"), Helena Vondráčková (\"Nahrávám\"), Věra Špinarová (\"Meteor lásky\"). Pro sebe napsal píseň \"Už mi, lásko, není 20 let\".\n\nV roce 1985 (včetně Jiřího Zmožka) nazpívalo 50 zpěváků píseň \"Nejhezčí dárek\" (některé zdroje uvádějí také nesprávný údaj 45).\n\"Byli to tihle zpěváci - sólo zpěv na albu: Hana Zagorová, Helena Vondráčková, Jiří Zmožek, Iveta Bartošová, Zdeněk Rytíř, Eva Hurychová, Michal David, Stanislav Hložek, Karel Vágner, Petr Kotvald, Petra Janů, Dalibor Janda, Lenka Filipová, Michal Tučný, Karel Zich, Pavel Horňák, Václav Neckář, Jan Neckář, Jiří Korn, Darinka Rolincová, Lešek Semelka.\nSbor (všichni zpěváci i ti co zpívali sólo): Marcel Zmožek, Markéta Muchová, Milan Dyk, Věra Martinová, Jiří Strnad, Iveta Blanarovičová, Luděk Walter, Alena Baumanová, Marcela Holanová, Michaela Linková, Petr Čejka, Pavel Roth, Martin Javůrek, Viktor Sodoma, Miroslav Dudáček, Arnošt Pátek, Lucie Bílá, Stanislav Procházka, Petr Hejduk, Jindřich Malík, Václav Vašák, Pavel Vítek, Bobina Ulrichová, Lenka Krimlová, Vladimíra Jakšová, Gojána Ledecká, Blanka Šrůmová, Dana Langerová, Petr Hannig. Píseň vyšla na SP albu \"Nejhezčí dárek/Nejhezčí dárek\". Později, v roce 1986 vyšla píseň i na LP albu \"Nejhezčí dárek - Jiří Zmožek (2)\". Hudbu složil Jiří Zmožek a text k písni napsal Zdeněk Rytíř.\n\nPo podnikatelském i rodinném krachu v roce 1994 se upnul k víře v Boha. Od té doby se věnuje skládání křesťanských písní a duchovní službě v různých křesťanských církvích. V posledních letech pořádá duchovně zaměřené koncerty hlavně v Římskokatolické církvi. Velmi je také známý v církvi bratrské\n\n\n\n"}
{"id": "158186", "url": "https://cs.wikipedia.org/wiki?curid=158186", "title": "Aliterace", "text": "Aliterace\n\nAliterace čili náslovný rým (starším pravopisem alliterace) je stylistická figura (literární technika) založená na tom, že se na začátku slov verše či na začátku několika slov opakuje stejná hláska nebo skupina hlásek, např. \"„plyne peníz po penízku“\" (středověká vagantská poezie) či \"„Slovo do světa stvořenie“\".\n\nNěkdy jsou do aliterace zahrnuty i předložky, jindy ne. Je velmi rozšířená jak v poezii, tak v próze. V próze ji nalezneme zejména u jmen postav – např. Ufňukaná Uršula. Někteří lidé mají křestní jméno (nebo jména) spojené s přijmením pomocí aliterace jako Pier Paolo Pasolini nebo Margaret Munnerlyn Mitchell Marsh. \n\nAliterace podporuje eufonii, mimoto má funkci mnemotechnické pomůcky. Na aliteraci byla založena poezie ve starogermánských jazycích (viz aliterační verš), jako stylistická ozdoba v běžných básních byla častá též v období romantismu – často aliteraci užíval Edgar Allan Poe či Richard Wagner ve svých operních libretech. Skvělým příkladem aliterace je sloka z lyricko-epické básně \"Píseň o starém námořníkovi\":\n\nUžívá se často v reklamě a současné kultuře, jako příklad lze uvést název limonád Coca-Cola – aliterace v názvu výrobku totiž může na zákazníka působit příznivě.\n\nObdobou aliterace je tautogram, text, jehož jednotlivá slova začínají stejným písmenem: „Veni, vidi, vici“ (Julius Caesar), „Love's Labours Lost“ (William Shakespeare), Maria Mater Misericordiae – Marie, matka milosrdenství. Dante v \"Božské komedii\" se setkal s třemi divokými zvířaty, panterem (lonza), lvem (leone), a vlčicí (lupa), což je také aliterace.\n\nZnámou aliterací je humorná povídka Vlasty Redla \"Hoří\", v níž všechna slova začínají hláskou \"h\".\n\n"}
{"id": "158187", "url": "https://cs.wikipedia.org/wiki?curid=158187", "title": "Kamenitý potok (přítok Moravy)", "text": "Kamenitý potok (přítok Moravy)\n\nKamenitý potok pramení na svahu mezi horami Podbělka a Slamník (čili Sviní hora) v pohoří Králický Sněžník, ve výšce okolo 1190 m n. m. Teče strmou roklí dolů a přibírá několik dalších zdrojnic. V dolní části svahů, po poklesu o několik set metrů se dostává do oblasti s výstupy mramorů. V údolí Kamenitého potoka najdeme známou vyvěračku Mléčný pramen, který však napájí potok Poniklec systémem jeskyní. Poniklec teče o jedno údolí severněji. Kamenitý potok je levostranným přítokem řeky Moravy, do které se vlévá v nadmořské výšce okolo 700 m. Délka toku činí 2,2 km.\n\n"}
{"id": "158192", "url": "https://cs.wikipedia.org/wiki?curid=158192", "title": "Vláda (rozcestník)", "text": "Vláda (rozcestník)\n\nVláda může označovat:\n\n\n\n"}
{"id": "158193", "url": "https://cs.wikipedia.org/wiki?curid=158193", "title": "Řečnická otázka", "text": "Řečnická otázka\n\nŘečnická otázka je otázka, která nevyžaduje odpověď a na níž odpověď zpravidla ani není očekávána.\n\nSémanticky nejde o skutečnou otázku, ale o zvolání. Může být výrazem nejistoty, častěji však bývá užívána profesionálními řečníky (politici, pedagogové). Ti tuto otázku položí a zpravidla si na ni ihned odpovědí. Např: Nudíš se? Běž si uklidit pokoj!\n\n"}
{"id": "158196", "url": "https://cs.wikipedia.org/wiki?curid=158196", "title": "Michael's Uncle", "text": "Michael's Uncle\n\nMajklův strýček, později M.O., a ještě později Michael´s Uncle je česká kapela, která vznikla v roce 1987. Ze začátku hráli temnou, postpunkovou hudbu, ve které později probleskovaly náznaky hardcore. Skupina se rozpadla v roce 1995, od roku 2004 byla opět aktivní dokud se v roce 2014 rozpadla\n\nPíše se rok 1987. V pražském Klubu architektů po týdenním zkoušení poprvé vystupuje formace Michael's Uncle. Tvrdá, agresivní a rychlá postpunková hudba s naturalistickými, výstižnými texty uvádí publikum v narvaném klubu do varu. Záhy se pověst nevídané a neslýchané formace rozletí po undergroundové scéně. Také však do spisů Veřejné bezpečnosti a StB. Mnoho koncertů je zakázáno, čtveřice se však valí dále. Všem je jim kolem jednadvaceti a brzy se stanou jedním ze symbolů sametové revoluce.\n\nV roce 1988 natáčí své první album, které pojmenují Svině!. Na basu zde hraje Petr Hošek, který krátce na to obnovuje činnost své kapely Plexis. Album je prodáváno na kazetách během koncertů, oficiálně však vyjde až v roce 1992. V té době se kapela dostane přes všechny nástrahy VB a StB do Západního Berlína. Koncert zde však neodehrají, cesta skončí na hranicích nálezem kazet s provokativním obalem.\n\nTěsně před revolucí obsadí kotelnu v domě v centru Prahy s tím, že v Praze chybí rockový klub. Symbolicky získává název Kotelna a na začátku revoluce jsou již prostory veřejnosti přístupné. S nástupem nového režimu ovšem bere existence Kotelny za své, protože pražský magistrát požaduje milionové investice, aby klub vyhovoval normám. tím Kotelna skončila, protože tolik peněz kapela neměla. Také se v té době již objevují první potíže s drogami, které kapelu za čas rozloží.\n\nDíky sehranosti z koncertů natočí během jednoho dne ve studiu desku The End of the Dark Psychedelia. Album kapela vydává na vlastní značce, celý náklad krátce na to skoupí začínající hudební vydavatelství bez ohledu na prodejnost. Michael's Uncle koncertují takřka neustále, nejen doma, ale také v zahraničí. Drogy ovšem odstávají členy více a více, nejdříve dostanou Amrita, který často nedorazí na koncert, Ivana Kleina zase složí alkohol. To dopálí Petra Stanka, který se sbalí, a kapela přestává existovat. Znovu se nadechuje k životu v roce 1995, kdy natočí bez Amrita, který se potácí někde v drogovém podsvětí, album s dlouhým názvem Ale my stále hledáme štěstí, ale nikdo z nás ještě není mrtev. Album odlišné od těch předchozích, melodičtější. Michael's Uncle sklízí úspěchy s písní Nezabíjej bratra s takřka návykovou basovou linkou. Odjedou pouze ovšem domluvené turné a pak se po Strýčcích slehne zem. Je zavřen domácí klub Bunkr, pánové se rozutečou. \nZnovu se setkávají až v roce 2004, kdy se na výročním koncertě Paláce Akropolis sejdou zvučná jména předrevoluční undergroundové scény, mimo jiné kapely, které spojuje právě postava Petra Stanka (Soubor tradičního popu, Psycho Club a Výletníci). Michael's Uncle sklidil nebývalý potlesk, Stanko se rozhodl definitivně kapelu obnovit, prozatím opět bez Amrita, který v té době pobýval v protidrogové léčebně. Až po roce se sejdou znovu všichni čtyři a opět obráží koncertní a festivalová pódia. V říjnu 2007 oslaví v pražském Futuru 20 let existence, záznam koncertu vyjde na ještě do konce roku na CD. Strýčci zde představují také dvě nové písně, které jsou předzvěstí nového alba, které připravují na rok 2008.\n\n\n\n\n\n"}
{"id": "158200", "url": "https://cs.wikipedia.org/wiki?curid=158200", "title": "Jenek z Prahy", "text": "Jenek z Prahy\n\nJenek z Prahy, též Jenek Václavův z Prahy (zemřel koncem 14. století), byl český vysokoškolský učitel a matematik, který se stal profesorem artistické fakulty Karlovy univerzity, od roku 1382 se stal jejím rektorem. Na univerzitě přednášel vědy matematické, jako matematika ho zmiňuje i Mistr Jan Hus (dal mu také přezdívku \"mathematicus promptissimus\" – nejhbitější matematik) .\n\nBěhem svého dlouhého působení na artistické fakultě shromáždil bohatou knihovnu, kterou – spolu s jedním domem – odkázal univerzitní koleji českého národa. Jeho dochované spisy svědčí o velké filozofické erudici. Ve svých výkladech Aristotelových děl se opírá i o některé „progresivní filozofické osobnosti a přiklání se k jejich řešení“ – jsou to zejména Alexandr Afrodisijský, Averroes, Walter Burley (Burleigh), Siger z Brabantu nebo Marsilius z Padovy (Antologie).\n\n\n"}
{"id": "158203", "url": "https://cs.wikipedia.org/wiki?curid=158203", "title": "Kuželka", "text": "Kuželka\n\nSlovo kuželka má více významů:\n\n\n\n\n\n"}
{"id": "158204", "url": "https://cs.wikipedia.org/wiki?curid=158204", "title": "Podobenství", "text": "Podobenství\n\nPodobenství neboli parabola je forma alegorie. Spočívá ve vyjádření obecné myšlenky, životní moudrosti, mravního ponaučení apod. na základě podobného výjevu či příběhu.\nŘadu podobenství můžeme najít v Bibli, velice známá jsou Ježíšova podobenství z Nového zákona, avšak podobenství se nacházejí snad ve všech náboženstvích obecně (viz zenové hádanky, hinduistická či indiánská vyobrazení božstev nebo podle některých různých výkladů i biblické či jiné stvoření světa). Zde tato podobenství však často neplní pouze funkci přirovnání, jenž má pomoci k rychlejšímu pochopení věci, ale spíše naopak, může být chápáno jako samostatné duchovní cvičení, díky kterému se nakonec do významu sděleného ponoříme více, než když by nám byla dána ihned jasná a konkrétní formulace sdělení i za předpokladu, že bychom toto pochopili. Podobenství může v tomto případě naše pochopení věci dosti zpomalit či nám v něm i zabránit, avšak právě i díky němu můžeme dané informaci hlouběji duchovně porozumět a ztotožnit se s ní.\n\n\n"}
{"id": "158205", "url": "https://cs.wikipedia.org/wiki?curid=158205", "title": "Hordubal", "text": "Hordubal\n\nHordubal je název novely Karla Čapka a zároveň i ústřední postava díla. Novela patří do tzv. noetické trilogie \"Hordubal\", \"Povětroň\", \"Obyčejný život\"; vydána byla roku 1933. Na základě této předlohy byly natočeny dva filmy – \"Hordubalové\" (1937) a \"Hordubal\" (1979). Dílo bylo sepsáno na motivy skutečného příběhu.\n\nV první části se Juraj Hordubal vrací po osmi letech z Ameriky domů do Podkarpatské Rusi a naivně si myslí, že na něj doma čeká uklizený domov, věrná žena (Polana) a milující dcerka (Hafia). Svůj domov má značně idealizovaný a nepřipouští si, že by to tam mohlo být jiné. Skutečnost, že to vypadá úplně jinak, omlouvá svou dlouhou nepřítomností. Doufá, že si tam na něj brzy zvyknou a všechno bude zase dobré. Ze začátku je přesvědčen, že mu jeho žena byla po celých osm let věrná. Nakonec pravděpodobně začíná tušit, že mu je Polana nevěrná se správcem Štěpánem Manyou. Mezi oběma muži vznikne napjatá atmosféra a Manya je nucen opustit Hordubalův statek. Milenecký vztah mezi Polanou a Štěpánem ale nekončí. Společně se smluví, že Hordubala zabijí, a svůj plán uskuteční.\n\nDruhý díl popisuje vyšetřování Hordubalovy vraždy a zprostředkovává čtenáři jiný pohled na okolnosti, které zločinu předcházely.\n\nVe třetím díle je ukázán pohled soudu, který v tomto případě má vynést rozhodnutí o vině mileneckého páru.\n\n"}
{"id": "158206", "url": "https://cs.wikipedia.org/wiki?curid=158206", "title": "Direct Connect", "text": "Direct Connect\n\nDirect Connect je protokol pro peer-to-peer sdílení souborů. Nejpopulárnější klient pro Windows je DC++.\n\nDirect connect má střední míru decentralizace. Peer klienti nekomunikují přímo, ale připojují se na jednotlivé huby. \"Hub\" je server poskytující klientům služby, informace o klientech, vyhledávání a chat. Neexistuje však centrální databáze hubů, nicméně existuje oficiální seznam některých hubů. Škálovatelnost hubů je problematická vzhledem k závislosti protokolu na broadcastech.\n\nSpolečnost NeoModus vymyslela v roce 2001 protokol DirectConnect, který měl sloužit ke zjednodušení výměny souborů mezi zaměstnanci a klienty různých firem. Tento protokol se začal využívat nejen pro výměnu souborů mezi zaměstnanci, ale i pro komerční výměnu souborů. Originální klient zobrazoval reklamu a hlavně obsahoval značné množství chyb. Proto byl vytvořen vylepšený klient verze DC, který pracuje na stejném principu. DirectConnect ++ (DC++), jak se nový klient nazývá, je neustále vylepšován a zdokonalován, proto se řadí k jednomu z nejužívanějších klientů pro výměnu souborů.\n\nDirectConnect se výrazně liší od všech programů pro výměnu souborů. Je totiž částečně centralizovaný. Klienti se připojují k centrálním serverům, které se nazývají hub. Díky existenci stovek, možná tisíců hubu je síť částečně decentralizovaná. Pad či zavření jednoho hubu neovlivní provoz ostatních. Na hubech běží speciální aplikace takzvaný hubsoft (např. Verlihub nebo PtokaX), přes který se provádí celá správa hubu. Jeho hlavním úkolem je udržovat aktuální seznam uživatelů a vyhledávat požadovaná data. Vyhledávání probíhá u všech připojených uživatelů. Existují jak malé (pár desítek či stovek) huby spíše komunitního rázu, tak relativně velké huby masovější huby s až 20 tisíci uživateli.\nMenší huby jsou většinou specializované na nějaký druh dat. Tato specializace je buď určena administrátorem, nebo často vyplyne sama podle typu uživatelů. \nKaždý hub má svého administrátora nebo skupinu administrátorů, kteří dohlížejí na dodržovaní pravidel hubu. Starají se o to, aby byl sdílen minimální počet dat, dále o minimální konektivitu, aby se nemazaly soubory stáhnuté během jednoho dne, zabraňují spamování v diskuzi hubu atd. Na některé akce mají předem připravené skripty – robotky, které klienta, který nesplňuje zadané požadavky, vyloučí až do okamžiku splnění požadavků. Poté se tento uživatel může znovu připojit – dostane tzv. kick nebo ban – zakázaný přístup na určitou dobu nebo vyloučení z hubu na trvalo. \nPokud není hub privátní, většinou není problém se k němu připojit. Každý klient musí něco nabídnout - sdílený adresář obsahuje minimální množství dat. \nV České republice je DirectConnect velice rozšířen, a to zejména díky tomu, že sdružuje malý počet uživatelů. Nachází se zde obsah zejména lokálního charakteru (filmy a seriály v češtině). Vznikají i huby tvořené pouze českými uživateli. Existuje několik verzí klienta DC++. Velice oblíbené jsou v České republice například rozšířený CzDC nebo StrongDC++. Tito klienti nabízejí vylepšené funkce a vlastnosti, které DC++ nemá. Jedná se hlavně o filtrování ve vyhledání. U DC++ se stává, že si vyhledáte požadovaný soubor, ale uživatel, od kterého chcete stahovat, nemá volný slot nebo má pomalejší připojení než jiný uživatel, který má stejný soubor a mnohem rychlejší připojení. Filtrované vyhledávání ocení zejména uživatelé rozsáhlejších sítí, protože požadovaný soubor si mohou vyhledat v nejlepší kvalitě. Další funkci, kterou novější klienti poskytují, je možnost odesílat část již stažených souborů – tzv. segmentové stahování.\n\n[1] LASEK, Petr. P2P sítě - třetí úhel pohledu – ISDN server [online]. Dostupné z: < http://www.isdn.cz/print.php?cid=6143> \n\n[2] BEDNÁŘ, Vojtěch. BitTorrent - Spása P2P nebo nový svět? - LUPA [online]. Dostupné \nz: <http://www.lupa.cz/clanky/bittorrent-spasa-p2p-nebo-novy-svet/>. \n\n[3] VÍCHA, Květoslav. Stahujete v peer-to-peer? - PC Svět [online]. Dostupné z: <https://web.archive.org/web/20041026051002/http://www.pcsvet.cz/art/article.php?id=4086>. \n\n[4] DOLEČEK, Michal-Peer-to-peer sítě. PCWORLD [online]. Dostupné z: <http://www.pcworld.cz/pcw.nsf/search?searchview&query=peer-to-peer* >\n"}
{"id": "158207", "url": "https://cs.wikipedia.org/wiki?curid=158207", "title": "Kopřivák (potok)", "text": "Kopřivák (potok)\n\nKopřivák ( ) je potok v Pardubickém kraji v České republice. Je dlouhý přibližně 1,5 km.\n\nPramení na svahu hory Malý Sněžník v nadmořské výšce přibližně 1230 m. Pramen se nachází v zachovalé horské smrčině. Teče hlubokou roklí se strmými svahy dolů a přibírá několik dalších zdrojnic. V nadmořské výšce přibližně 800 m se vlévá jako pravostranný přítok do Moravy.\n\nV nižších polohách se místy v okolí potoka dochovaly horské acidofilní bučiny, což jsou zde smíšené lesy tvořené smrkem ztepilým (\"Picea abies\"), bukem lesním (\"Fagus sylvatica\") a na živnějších místech v rokli bývá přimíšen javor klen (\"Acer pseudoplatanus\"). Někde však byly tyto lesy přeměněny na kulturní smrčiny.\n\n"}
{"id": "158209", "url": "https://cs.wikipedia.org/wiki?curid=158209", "title": "Synagoga ve Frýdku", "text": "Synagoga ve Frýdku\n\nFrýdecká synagoga začala být podle plánů frenštátského architekta Ambrože Zapletala stavěna v maurském stylu roku 1864, brzy po založení židovského náboženského spolku ve Frýdku, a roku 1865 byla slavnostně vysvěcena těšínským rabínem Samuelem Friedmannem. Nacházela se blízko zámku v místech dnešní Revoluční ulice.\n\nV červnu 1939 však byla synagoga nacisty vypálena a několik let chátrala, její rozvaliny se stávaly nebezpečné, až se nakonec rozhodlo o jejím stržení.\n\n\n"}
{"id": "158210", "url": "https://cs.wikipedia.org/wiki?curid=158210", "title": "Milena Foltýnová", "text": "Milena Foltýnová\n\nMilena Foltýnová (14. května 1950 – 24. prosince 1993) byla československá reprezentantka v házené. Hrála v dresu tehdejšího Gottwaldova. V roce 1981 se vdala do Rakouska, které pak reprezentovala na LOH 1984 v Los Angeles. Na její počest byl v roce 1995 ve Zlíně uspořádán memoriál Mileny Foltýnové, později známý jako Barum Continental cup. Od roku 1994 se v Litvínově každoročně pořádá memoriál.\n\n\n"}
{"id": "158211", "url": "https://cs.wikipedia.org/wiki?curid=158211", "title": "Anas", "text": "Anas\n\nAnas (kachna) je rod vrubozobých ptáků z čeledi kachnovitých. Obsahuje kolem 50 druhů, je proto rozdělován na podrody, z nichž některé mají i svůj český název používaný místo rodového názvu (např. lžičák, hvízdák apod.). Systém je však ještě složitější, např. Livezey rod rozdělil na mnoho podrodů a infrarodů, hvízdáky však řadí jako rod (\"Mareca\") mimo ostatní kachny (\"Anas\") jako jejich sesterskou skupinu společně tvořící nadrod \"Anas\". Novější práce zařazuje hvízdáky hluboko do rodu \"Anas\", ale zase v ní nevychází rod \"Anas\" jako monofyletický, podle jejích výsledků by do něj měla patřit i husice (kachyně) parníková a kachnička amazonská (\"Amazonetta brasiliensis\"), jediný zástupce rodu \"Amazonetta\". Čírky tvoří několik relativně vzdálených skupin, jedna z nich zahrnuje i parafyletické lžičáky a jiná zase hvízdáky, kteří jsou ale pravděpodobně monofyletiční. Monofyletické by mohly být i ostralky.\n\nDo podrodu \"Nettion\" jsou také někdy řazené čírka popelavá \"Anas capensis\" a čírka sibiřská \"Anas formosa\", i když je jasné, že patří jinam\n\nDruhy ostralka bělolící \"Anas bahamensis\" a ostralka rudozobá \"Anas erythrorhyncha\" z podrodu \"Dafila\" jsou někdy řazené zvlášť do podrodu \"Poecilonetta\".\nDruh \"Anas gracilis\" z podrodu \"Nettion\" je někdy řazen do zvláštního podrodu \"Virago\".\nDruhy čírka kaštanová \"Anas castanea\" a čírka hnědá \"Anas aucklandica\" z podrodu \"Nettion\" jsou někdy řazeny do zvláštního podrodu \"Neonetta\".\n"}
{"id": "158213", "url": "https://cs.wikipedia.org/wiki?curid=158213", "title": "Hluboký potok (přítok Moravy)", "text": "Hluboký potok (přítok Moravy)\n\nHluboký potok (německy Tiefer Graben) pramení na svahu hory Malý Sněžník, ve výšce asi 1240 m n. m. Pramen se nachází v zachovalé horské smrčině. Teče hlubokou roklí se strmými svahy k jihu, později se stáčí k jihovýchodu a přibírá několik dalších zdrojnic. V nižších polohách se místy v okolí potoka dochovaly horské acidofilní bučiny, což jsou zde smíšené lesy tvořené smrkem ztepilým (\"Picea abies\"), bukem lesním (\"Fagus sylvatica\") a na živnějších místech v rokli bývá přimíšen javor klen (\"Acer pseudoplatanus\"). Někde však byly tyto lesy přeměněny na kulturní smrčiny. V asi 760 m n. m. se vlévá jako pravostranný přítok do Moravy, délka toku je asi 2 km.\n"}
{"id": "158214", "url": "https://cs.wikipedia.org/wiki?curid=158214", "title": "Samospráva", "text": "Samospráva\n\nSamospráva je způsob řízení určitého celku, kdy daný subjekt o alespoň některých svých záležitostech rozhoduje sám autonomním způsobem, tedy „spravuje se sám“. Opakem samosprávy je výkon správy (rozhodování o určitých záležitostech) jiným, vnějším subjektem. Výhodou samosprávy je, že je blíže spravovanému subjektu než vnější a centrální řízení, a proto by měla být při zabezpečování lokálních či zájmově vymezených záležitostí efektivnější a levnější. Samosprávu lze členit na územní a zájmovou.\n\nÚzemní samospráva je prostorově vymezený funkční celek, který je nadán právem sám rozhodovat o svých záležitostech. Příkladem územní samosprávy v České republice jsou obce jako základní územní samosprávné celky a kraje jako vyšší územní samosprávné celky. Jejich právo na samosprávu je zakotveno v Ústavě (hlava první: čl. 8, hlava sedmá: čl. 99–105) a dále je podrobněji vymezeno zejména v zákoně č. 128/2000 Sb., o obcích, a v zákoně č. 129/2000 Sb., o krajích. Samosprávné celky vytvářejí vlastní orgány, jejichž prostřednictvím je výkon samosprávy uskutečňován. Územní samospráva může vydávat podzákonné právní předpisy.\n\nForma rozsáhlé samosprávy, kdy jednotný čili unitární stát poskytuje určitým územím široké právo na samostatné rozhodování o vlastních záležitostech včetně zákonodárné kompetence, se označuje jako autonomie. Pokud určité území ve státě je též státem, tak již nejde o územní samosprávu, ale o složený stát čili federaci.\n\nPrávo na samostatné rozhodování o vlastních záležitostech může být svěřeno i subjektům, které spojuje určitý společný zájem. V takovém případě se jedná o zájmovou či profesní samosprávu. Příkladem profesní samosprávy v České republice mohou být Česká advokátní komora, Česká komora architektů, Exekutorská komora České republiky, Notářská komora České republiky, Česká lékařská komora, Česká lékárnická komora či Česká stomatologická komora. Za zájmovou samosprávou je považována školní samospráva, jejímž prostřednictvím se na řízení školy podílejí žáci a jejich rodiče. Na veřejných vysokých školách samosprávu vykonávají členové akademické obce prostřednictvím jimi voleného akademického senátu a prostřednictvím dalších akademických orgánů.\n\nObce mohou dobrovolně vstupovat do svazků obcí či rad regionální soudržnosti.\n\n\n\n"}
{"id": "158216", "url": "https://cs.wikipedia.org/wiki?curid=158216", "title": "Belianská jeskyně", "text": "Belianská jeskyně\n\nBelianská jeskyně je jedna z největších a jediná zpřístupněná vysokohorská krápníková jeskyně v Tatranském národním parku. Celková změřená délka jeskyně je 3829 m. Prozkoumaná délka jeskyně činí 1752 metrů při výškovém rozdílu 160 metrů. Pro veřejnost je zpřístupněno 1135 metrů s výškovým rozdílem 115 metrů. Doba prohlídky je 70 minut. Otevřena je od úterý do neděle.\n\nNachází se poblíž obce Tatranská Kotlina ve vysokohorském krasovém terénu nejvýchodnější části Belianských Tater. Vchod do jeskyně leží na severním svahu Kobylího vrchu, ve výšce 890 m n. m., asi 130 m nad hladinou říčky Belé. Jeskyně byla známá zlatokopům již roku 1826, o čem svědčí uhlem napsané jména a data na jejich stěnách. Jejich objev však zůstal utajen až do roku 1881, kdy vnikli do jeskyně její první známí objevitelé Július Husz a Johan Britz, na dalších objevech se pak podíleli i B. Kaltstein a I. Verbovský.\n\nZpřístupněná byla za velkých těžkostí již v roce 1884. Již v roce 1896 (tj. 12 let po objevení žárovky) bylo v jeskyni zavedené elektrické osvětlení.\n\nZajímavostí je, že kolem roku 1934 se v jeskyni prováděly pokusy se zaledněním spodních částí jeskyně, aby vzrostla její atraktivita. Tyto pokusy byly poměrně úspěšné, velmi se však poškodila krápníková výzdoba a začaly praskat vápencové stěny jeskyně, proto se později s pokusy přestalo.\n\nBěhem vzniku Belianské jeskyně, jejíž vývoj probíhal od vrchního pliocénu až do konce pleistocénu, působila erozivní a korozivní činnost ledovcových a atmosférických vod v místech vrstevnatých škár a tektonických linií.\nJeskyně se rozprostírá ve směru sever-jih a vytváří tři morfologické části – vstupní, výstupní a sestupné. Vstupní horizontální části, ve kterých se nacházejí komínové prostory spojené umělými tunely, nemají krápníkovou výzdobu a jeví stopy po řícení. Výstupní části, které začínají Rozcestím, prudce stoupají do výšky ve vzdálenosti 112 m od vchodu. Tyto prostory zahrnují prostorné řícením zvětšené dutiny, vzniklé na vrstevnatých plochách. Z krápníkové výzdoby zde vznikly nástěnné vodopády (Vysoký dóm, Zbojnická komora, Dóm SNP) a pagodovité stalagmity (Palmová síň). Zvláštní je nakloněný, 2 m vysoký a 1 m široký stalagmit ve Zříceném dómu, který má podobu šikmé věže v Pise. Na plochém hlinitém dně jeskyně se vytvořily malé jezírka (Palmová síň, Zlaté jezírko v Zbojnické komoře). Sestupné prostory prudce klesají téměř paralelně s výstupními částmi nejprve směrem na SZ, později na SV.\n\nDómovité prostory jsou vyzdobené krápníkovými vodopády (Vodopádový dóm, Hudební síň, Hluboký dóm). V Galerii je pozoruhodný stalagmit Bílá pagoda, v Bílém dómu je zajímavý Bílý sloup. Krápníkové útvary jsou místy odumřelé, jinde jsou však lesklé, živené prosakujícími atmosférickými vodami.\n\nV Belianské jeskyni se vyskytuje až 8 druhů netopýrů, např.: netopýr velký (Myotis myotis), netopýr vousatý (Myotis mystacinus) a netopýr východní (Myotis blythi). Žije zde také plch velký (Glis glis) a v jezírkách bezkrunýřka Chappuisova (Bathynella chappuisi) a druhy řádu chvostoskoků (Colembolla). Na shnilém dřevu byly zjištěny plísně (Mucor mucedo, Penicilium glaucum). Teplota vzduchu v jeskyni kolísá mezi 5 - 5,8 °C, vlhkost mezi 93 - 97 %.\n\nBelianska jaskyňa je národní přírodní památka ve správě příspěvkové organizace Správa slovenských jeskyní. Nachází se v katastrálním území města Vysoké Tatry v okrese Poprad v Prešovském kraji. Území bylo vyhlášeno či novelizováno v roce 1979 na rozloze x ha. Ochranné pásmo nebylo stanoveno.\n\n"}
{"id": "158219", "url": "https://cs.wikipedia.org/wiki?curid=158219", "title": "Carl Orff", "text": "Carl Orff\n\nCarl Heinrich Maria Orff (10. července 1895, Mnichov − 29. března 1982, Mnichov) byl německý skladatel expresivní hudby a pedagog, po kterém je pojmenován instrumentář tzv. Orffových nástrojů pro výuku hudební výchovy. Největším Orffovým dílem je Carmina Burana, která je zároveň nejznámější skladbou tohoto názvu; slávu si získala zejména první část. Jako pedagog prosazoval spojení hudební výchovy s výchovou pohybovou, hudby s pohybem a akcí.\n\nOrff se narodil do muzikálního prostředí, již v dětství a mládí hrál na klavír, varhany a violoncello, zajímal se však také o botaniku, loutkové divadlo a činohru. V roce 1924 se stal ředitelem prvního vzdělávacího ústavu, který vyučoval podle jeho metody spojené hudební a pohybové výchovy (tzv. \"Orff Schulwerk\") – \"Guentherovy školy gymnastiky, hudby a tance\" v Mnichově. Během období nacismu v Německu měl konflikty s touto ideologií a prožíval těžké životní období, ale přesto v této době napsal své nejslavnější dílo – Carmina Burana, a dále dvě scénická ztvárnění pohádek bratří Grimmů – \"Der Mond\" a \"Die Kluge\". Od roku 1948 se podílel na tvorbě televizních pořadů pro děti. V roce 1961 založil v Salzburgu centrum pro vzdělávání pedagogů, ve kterém učil svoji metodu \"Orff Schulwerk\" (toto centrum působí dodnes).\nCarl Orff psal tzv. scénické kompozice, které se velmi lišily od klasických hudebních forem, jako je například opera. Tyto kompozice nazýval hrami, tragédiemi, komediemi či divadlem světa. Ve svých dílech se vrací k primitivnímu spojení melodie a rytmu a spojuje hudbu s jevištním projevem a jazykem; hodně používá bicí nástroje. Svá tři nejslavnější díla Carmina Burana, Catulli Carmina a Trionfo di Afrodite spojil do jediného jevištního celku Trionfi.\n\nJeho skladba Carmina Burana měla premiéru roku 1937 ve Frankfurtu nad Mohanem. Okamžitě dosáhla obrovského úspěchu v Německu. Světový věhlas si získala až po druhé světové válce.\n\nObsahem celé skladby jsou zhudebněné texty potulných středověkých hudebníků a básníků, které byly nalezeny v klášteře Beurum (Buranum, odtud pochází název těchto textů – Carmina Burana, i celé skladby). Původní texty jsou psány v nejrůznějších jazycích – staroněmecky, latinsky, starofrancouzsky a italsky. Carl Orff si pro svoji skladbu vybral pouze některé z více než dvou set původních textů. Forma skladby nejvíce odpovídá kantátě – cyklické skladbě pro sólové hlasy (soprán, tenor a baryton), sbor, dětský sbor a orchestr. Dělí se do šesti tematických celků (písně milostné, pijácké, o jaru, štěstěně…) Provedení si žádá nadstandardní obsazení v sekci bicích nástrojů. Většinou bývá prováděna koncertně, známá jsou ovšem i provedení scénická, například v divadle s baletním souborem, častěji v netradičních prostorách s choreografiemi spíše muzikálovými (nádvoří, přírodní amfiteátry, …).\n\nHudba Carminy Burany je pro svoji dramatičnost často používána jako hudba filmová – příkladem může být film Excalibur.\n\nByl kapelníkem orchestru Nationaltheater Mannheim, intenzivně se zabýval studiem děl starých mistrů 16. a 17. století.\n\nNarodil se 10. července 1895 v Mnichově. „\"Můj otec byl důstojník tělem i duší, moje matka umělecky založená, velice inteligentní a moudrá žena\"“. Od pěti let jej matka začala učit hře na klavír. Ve škole se nudil. Na dlouhá léta jej však poznamenal zážitek z návštěvy loutkového divadla. Hrál však i na varhany a violoncello, už jako šestnáctiletý složil na 50 písní a skladeb pro varhany. V 17 letech byl přijat na hudební akademii, která se mu však zdála příliš konzervativní. Ve válečném deníku roku 1917 si výrazně poznamenal „\"studovat staré mistry!\"“\n\n„\"Období od roku 1921 do začátku 30. let mělo rozhodující význam pro můj rozvoj. Zahrnuje má učební léta u starých mistrů a počátek práce na Schulwerk\"“.\n\nV roce 1934 objevil Carl Orff středověký rukopis více než 200 latinských a německých básní, světských a pijáckých písní. „Š\"těstěna to se mnou myslela dobře, když mi do ruky přihrála katalog antikvariátu ve Würzburgu, ve kterém jsem našel titul, jenž mě magicky přitahoval: Carmina Burana.\"“\n\nPo prvním jejich uvedení 8. července 1937 ve Frankfurtu napsal svému nakladateli: „\"Všechno, co jsem dosud napsal a Vy také bohužel vytiskl, můžete nyní hodit do stoupy. Od Carmina Burana začíná mé souborné dílo\"“.\n\nOrff byl čtyřikrát ženatý. První manželkou se stala v roce 1920 Alice Solscherová, manželství vydrželo pět let, v roce 1921 se z něj narodilo Orffovo jediné dítě, dcera Godela. Druhou ženou se v roce 1939 stala Gertrud Willertová, k rozvodu došlo v roce 1953. Následujícího roku se oženil s německou spisovatelkou Luise Rinserovou, manželství bylo rozvedeno po pěti letech. Poslední manželkou byla Liselotte Schmitzová, kterou si vzal v roce 1960.\n\nOrff psal tzv. scénické kompozice, podstatně se lišící od klasických hudebních forem. Tyto kompozice nazýval hrami, tragédiemi, komediemi či divadlem světa. Ve svých dílech se vrací k primitivnímu spojení melodie a rytmu a hudbu spojuje s jevištním projevem a jazykem. Hojně používá bicí nástroje.\n\nKantáty a sborové věty na texty Brechtovy, Goethovy, Hoelderlinovy, Klopstockovy, Schillerovy, Hebbelovy a Werflovy. Ze slov a z řeči čerpal Orff důležité podněty. Je autorem textů mnoha scénických děl, jimiž jako přednášející, zpívající a bubnující interpret vyvolával u diváků vždy nadšení. Ve výčtu jeho děl se nachází mnoho písní a sborů.\n\nDalší sborová díla:\n\n\n\n\n\nHudebnost a symbolika řeckého jazyka byly rozhodující při hudebně – scénickém ztvárnění Aischylovy tragedie Prometheus. „\"Po Antigoně a Oidipovi jsem mohl pokračovat jen dílem, jako je Aischylův Prometheus. Zde se jeviště tragedie stává jevištěm světa.\"“ V Prometheovi viděl Orff „\"symbol v mezích lidské existence prokazatelného rozumu\"“.\n\nProvedení Promethea je značně náročné: pro scénu proměnami symbolického obrazu, pro pěvce starořeckým textem a pro orchestr nástrojovým vybavením (9 kontrabasů, 4 klavíry, 4 harfy, žestě, varhany a 45 různých bicích nástrojů). Role vyžadují od pěvců vysoké výkony.\n\nOd roku 1924 se Carl Orff spolu s Gunild Keetmann a Dorothee Günther snažil o novou koncepci hudebního vzdělávání dětí. Rozvíjel zde svou myšlenku jednoty slova, hudby a tanečního projevu a hledal především nové podněty pro výrazový tanec. Své pedagogické ideje, \"Schulwerk\", uveřejnil v pětisvazkové sbírce pod názvem \"Musik für Kinder\" (\"Hudba pro děti\"), přeložené do mnoha jazyků.\n\nSchulwerk je výraz používaný již Paulem Hindemithem. Znamená látku, podnět a příležitost k hraní, rozvoji a přetváření vlastního projevu v hudbě, řeči a pohybu. Schulwerkem přestává být učení hudbě učením a stává se umělecky podnětným, živým a nápaditým projevem.\n\nS hudební a taneční výchovou začíná v raném věku, kdy zvláště může být podpořen rozvoj přirozeného talentu. Řeč, zpěv, tanec a nástrojová hra patří dohromady, jsou to společné formy lidského projevu. V každém stadiu hudebního vzdělávání je důležité aktivní používání hudby, řeči a tance. Vzory nejsou pouze napodobovány, jsou podnětem pro variace, improvizace a vlastní tvorbu.\n\nTzv. Orffovy nástroje zvláštním způsobem podporují cíle \"Musik für Kinder\". Jsou to zvonkohry, xylofony, metalofony a mnohé malé bicí nástroje, které spolu se zobcovými flétnami a smyčcovými nástroji doprovázejí dětský zpěv a tanec. Jsou to nástroje používané již ve středověku, nejsou moderní, ani staromódní. Znějí „jinak“, ale ne cize.\n\nVýraz „\"Orffovy nástroje\"“ nezavedl Orff sám; s uvedením \"Musik für Kinder\" v jiných částech světa se vyskytlo toto označení.\n\nVedle původního vydání \"Musik für Kinder\" existují verze anglické, švédské, holandské, španělské, portugalské, japonské, francouzské, české a slovenské, čínské, korejské, italské, polské a ukrajinské. Objevilo se i vydání v Braillově písmu. Kromě toho existují i dodatky s použitím africké, brazilské, řecké a velšské hudby.\n\nCarl Orff zemřel v Mnichově 29. března 1982. Jeho náhrobek nese nápis \"SUMMUS FINIS\".\n\nOrffův institut Vysoké školy Mozarteum v Salzburgu a četné Orffovy společnosti po celém světě pečují o aktualizaci pedagogických myšlenek Carla Orffa a Gunild Keetmann.\n\n"}
{"id": "158220", "url": "https://cs.wikipedia.org/wiki?curid=158220", "title": "Mlýnský potok (přítok Moravy)", "text": "Mlýnský potok (přítok Moravy)\n\nMlýnský potok ( ) je potok v okrese Ústí nad Orlicí v Pardubickém kraji. Délka toku činí 4,7 km.\n\nPramení na svahu hory Slamník neboli Sviní hora, v nadmořské výšce okolo 1105 m. Teče strmou roklí k jihozápadu, po asi 3 km opouští lesy pohoří Králický Sněžník a teče krajinou luk a pastvin s ojedinělými remízky směrem k obci Dolní Morava, kde se jako levostranný přítok vlévá do řeky Moravy v nadmořské výšce okolo 605 m.\n"}
{"id": "158221", "url": "https://cs.wikipedia.org/wiki?curid=158221", "title": "Ludvíkov (rozcestník)", "text": "Ludvíkov (rozcestník)\n\nNázev Ludvíkov má více sídel:\n"}
{"id": "158225", "url": "https://cs.wikipedia.org/wiki?curid=158225", "title": "TEDOM Kronos 123", "text": "TEDOM Kronos 123\n\nTEDOM Kronos 123 je český městský nízkopodlažní autobus, vyráběný třebíčskou společností TEDOM v letech 2004 až 2006. Poté byl při příležitosti menších změn v konstrukci a zároveň při přesunu výroby do nového závodu přeznačen na TEDOM C 12.\n\nJedná se o dvanáctimetrový (číslo 12 v označení typu), třídveřový (poslední číslice 3), městský, nízkopodlažní autobus, který byl nabízen s plynovým nebo dieselovým motorem. Karoserie vozu (vyrobená v licenci italské firmy Mauri) je vytvořena z příhradového samonosného rámu, vyrobeného z tenkostěnných nerezových profilů. Rám je opláštěn hliníkovými plechy. Přední a zadní čelo a střecha jsou vyrobeny ze sklolaminátu. Motor s převodovkou jsou umístěny v zadní části autobusu. Plynová verze, Kronos 123 G, má na střeše umístěny kompozitové lahve s hliníkovým jádrem určené pro stlačený zemní plyn. Mají objem 960 l, což vozu umožňuje dojezd 450 km. V roce 2006 byla doplněna čtvrtá nádrž, která umožňuje dojezd 650 km na jedno plnění.\n\nPrototyp autobusu Kronos 123 byl vyroben v roce 2004 a téhož roku byl představen na brněnském veletrhu Autotec (jednalo se o plynovou verzi). Během roku 2005 vyjelo z bran závodu celkem šest těchto vozů, z toho jeden s dieselovým motorem (označení Kronos 123 D). V následujícím roce bylo vyrobeno 10 Kronosů 123 (z toho šest poháněných naftou). Na přelomu let 2006 a 2007 byl vůz konstrukčně upraven a přitom mu bylo změněno označení na TEDOM C 12. V letech 2004 až 2006 tak TEDOM vyrobil celkem 17 autobusů Kronos 123 (10 v plynové a 7 v naftové verzi).\n\nFirma TEDOM svůj autobus prezentovala na předváděcích jízdách v mnoha městech České republiky. Prototyp, spolu s jedním dalším plynovým a jedním dieselovým Kronosem 123 zůstal výrobci, který jej využívá jako předváděcí a zkušební vozy. Šest Kronosů 123 G je v provozu u Dopravního podniku měst Liberce a Jablonce nad Nisou, další dva plynové jezdí v polském městě Mielec u místního dopravního podniku MKS Mielec. Naftové vozy se dostaly na Slovensko: dva zakoupil podnik SAD Prešov a čtyři SAD Lučenec.\n\n\n"}
{"id": "158226", "url": "https://cs.wikipedia.org/wiki?curid=158226", "title": "Bystrianská jeskyně", "text": "Bystrianská jeskyně\n\nBystrianská jeskyně je největší jeskyní jižní strany Nízkých Tater. Nachází se v Bystrianském krasu v jižní části Národního parku Nízké Tatry, u obce Bystrá.\nStará část jeskyně byla známá odjakživa. Vchod do ní tvoří přírodní otvor v kopci Bílé bradlo, 80 m nad potokem Bystrianka. Nové části jeskyně objevili 24. dubna 1926 skrze propast Peklo bratři Holmanové a Jozef Kovalčík, kteří jeskyni roku 1941 také provizorně zpřístupnili. V lednu 1956 objevili spolu s O. Gajdošíkem a L. Ivanovem spojení mezi starými a novými částmi. Od roku 1968 je z celkové doposud známé délky 3 km pro veřejnost zpřístupněno 750 m. Vchod do jeskyně leží v současnosti ve výšce 560 m n. m. na západním okraji obce Bystrá.\n\nJeskyně vznikla v vápencích a dolomitech středního triasu. Klikaté chodby Staré a Nové jeskyně se vytvořily rozšířením puklin podzemními vodami říčky Bystrianky ve třech vývojových úrovních. Nejnižší z nich protéká podzemní potůček, který se po 4 km objevuje v obci Valaská jako vyvěračka. Zvláštností jeskyně je puklinový charakter chodeb s výzdobou na jedné straně chodeb. Zastoupené jsou všechny formy sintrové výzdoby a erozních tvarů. Zvláštností jsou zasintrované oblázky nízkotatranské žuly v horních částech chodeb. Krápníkové útvary se nejvíc vyvinuly v Klenotnici v podobě stalaktitů, stalagmitů a záclonových závěsů. Všechny jsou živé, žlutobílé barvy s vysokým leskem. Mezi nejkrásnější patří Zvonivé stalaktity v Katakombách, Baldachýn nad Řečištěm a Kovářská výheň před Peklem. Jinde vynikají nástěnné vodopády a pod nimi sintrová jezírka.\n\nBystrianská jeskyně sehrála svou úlohu také během 2. světové války. Když 20. ledna 1945 nacisté obsadili vesnici Bystrá, mnoho obyvatel našlo úkryt v jejích podzemních prostorách. Pod vedením známého speleologa F. Majka a bratrů Mitterpachů sestoupili do hloubky 40 m. Tam si mezi tektonickými zlomy vytvořili úkryt. Ven z jeskyně se však nemohli lehce dostat, neboť vchod do jeskyně Němci zaminovali. V měkkém hlinitém dně jeskyně, které vystlali kameny a slámou, si vytvořili lůžka a do lahví sbírali vodu stékající z krápníků. Takto v jeskyni přežili 21 dní a ven se dostali až po osvobození Bystré. V největším dómu je umístěná pamětní tabule, věnovaná památce Gabriela Krupy, kterého zasáhla kulka, když se opožděně ukrýval v jeskyni. Vedle prohlídkového okruhu se nachází tzv. Léčebná síň, kde se v současnosti s úspěchem léčí problémy s horními dýchacími cestami u dětí.\n\nUvnitř jeskyně bylo pozorováno pět druhů netopýrů, a to vrápenec malý (Rhinolophus hipposideros), netopýr velký (Myotis myotis), netopýr východní (Myotis blythi), netopýr ušatý (Plecotus auritus) a netopýr dlouhouchý (Plecotus austriacus).\n\nBystrianska jaskyňa je národní přírodní památka ve správě příspěvkové organizace Správa slovenských jeskyní. Nachází se nedaleko obce Bystrá v katastrálním území obce Valaská v okrese Brezno v Banskobystrickém kraji. Území bylo vyhlášeno v letech 1973 a 2005. Rozloha ochranného pásma byla stanovena na 104,1694 ha.\n\n"}
{"id": "158228", "url": "https://cs.wikipedia.org/wiki?curid=158228", "title": "Dělení Polska", "text": "Dělení Polska\n\nDělení Polska neboli \"Trojí dělení Polska\" probíhalo v letech 1772–1795, přičemž tato zem byla rozdělena mezi Prusko, Rakousko a Rusko.\n\nPakt Ribbentrop-Molotov a následné obsazení Polska Německem a Sovětským svazem z roku 1939 bývá nepřesně nazýváno jako čtvrté dělení Polska (\"de facto\" po čtvrté bylo Polsko rozděleno kongresem roku 1815).\n\n\nPo zlatém věku v 16. a 17. století Polsko-litevská republika (rzeczpospolita) procházela koncem 17. a počátkem 18. století obdobím krize občanské společnosti. Polsko bylo republikou (místo prezidenta byl ve volbách vybírán král) a znesvářená občanská společnost způsobila oslabení vládnoucích orgánů země – poslanecké sněmovny, senátu a krále. S výběrem na polský trůn ambiciózního saského kurfiřta Fridricha Augusta I. Silného (v Polsku korunovaný jako August II. Silný) se tento proces značně prohloubil. Společnost se rozdělila do několika nesmiřitelných táborů. Tento stav postupně paralyzoval chod polské poslanecké sněmovny a senátu. Ambice nového krále, který chtěl získat vojenskou slávu a absolutní moc v zemi, vtáhla Polsko-litevskou republiku do Severní války. Během války se část společnosti postavila na stranu Švédska a opozice a část na stranu Ruska a krále. Polsko se války oficiálně neúčastnilo, ale velká část bojových operací probíhala na území Polska. Výsledkem konfliktu, během kterého došlo také k polské občanské válce, bylo to, že země byla zcela zpustošená s obrovskými ztrátami na životech a zejména vítězné Rusko zemi vojensky obsadilo svou armádou. Tohoto stavu Rusko využilo k politickému ovládnutí Polska. Pod hrozbou užití vojska si Rusko vynutilo snížení stavu polské armády na pouhých 24 000 vojáků a v praxi Polsko-litevskou republiku přeměnilo v něco, co by se dalo nazvat protektorátem. Rusko se od této doby trvale vměšovalo do vnitřních záležitostí Polska a uzurpovalo si právo stát se ochráncem vybraných politických uskupení v Polsku. Vlivné postavení v Polsku mělo ruské velvyslanectví. Rozvrat občanské společnosti v Polsku trval téměř po celé 18. století. Různá šlechtická uskupení neustále bojovala s různými skupinami magnátů a královským dvorem. Často propukaly vzpoury, povstání a občanské války inspirované jinými státy. Narůstal tlak sousedních států, zejména expanzivního Pruska, na přerozdělení polského území. Polsko nemělo v Evropě zastání, protože většina evropských zemí v této době byla absolutními monarchiemi, které velice nelibě nesly, že král v Polsku měl slabé postavení a prakticky o všem rozhodovali občané (šlechta) prostřednictvím poslanecké sněmovny a senátu. Z ohledu na pat v poslanecké sněmovně a senátu se po téměř celé 18. století projevovala pasivita Polska v zahraniční politice, která byla v největším úpadku za vlády Augusta III. v letech 1733–1763. Polsko nezasahovalo do významných evropských událostí a hrálo jen roli trpného činitele. K usmíření občanské společnosti došlo teprve po šoku, který nastal po prvním dělení Polska v roce 1772. Polsko-litevská republika v této době prošla obdobím intenzivních reforem, které ovšem způsobily, že sousední státy se začaly obávat, že přijdou o svou kořist, a společně zakročily proti Polsku dříve, než příliš zesílí.\n\nPo smrti Augusta III. začalo docházet v unii k boji o moc, který vnitřně oslaboval Polsko a nahrával mocenským zájmům jeho sousedů. Novým polským králem se stal nakonec za asistence ruských expedičních vojsk Stanisław (II.) August Poniatowski. Polská společnost ho však přijala velmi chladně a nový král se musel potýkat se stejným problémem jako jeho předchůdci – silným postavením polské šlechty (občanů) v dvojstátí. Ta se stavěla proti ruské intervenci a Poniatowského považovala za ruskou loutku. Z důvodu změn, které si chtělo Rusko vynutit v polském právu prostřednictvím nového krále, v roce 1768 proti Poniatowskému vypuklo povstání (Barská konfederace). Stabilitu Polska narušilo i Rusy vyprovokované selské povstání na Ukrajině roku 1768 (tzv. Kolištizna), které bylo zaměřeno proti Polákům, Židům, katolíkům a uniatům. Povstání využilo k vojenské intervenci Rusko, ovšem v souvislosti s válkou proti Turecku se Rusko muselo dočasně ze svého angažmá v Polsku stáhnout. V roce 1770 barští povstalci oznámili královo sesazení. V tomtéž roce Rakousko předběhlo události dělení Polska a okupovalo Spišsko a podkarpatská území. Roku 1771 vtrhly do Polska i carské posily pod vedením ruského vojevůdce A. V. Suvorova. V roce 1772 uzavřely Rusko, Prusko a Rakousko po ročním diplomatickém jednání dohodu, podle níž si rozebraly část polského území. \n\n\nPo šoku, který nastal po prvním dělení Polska v roce 1772, došlo k usmíření občanské společnosti a krále. Roku 1773 parlament byl donucen ratifikovat dohodu o nových hranicích s Ruskem, Pruskem a Rakouskem. Polsko-litevská republika v této době prošla obdobím intenzivních reforem, které ovšem způsobily, že sousední státy se začaly obávat, že přijdou o svou kořist. Král byl nucen vést složitou politickou hru. Největší aktivitu v Polsku projevovalo Rusko. Kateřina Veliká jednak prosazovala v Polsku svůj vliv, jednak měla zájem na udržení celistvosti stávajícího Polska a Litvy. V 80. letech se změnila situace na jihu Ruska, které chtělo ovládnout černomořskou oblast na úkor Turků. Proti Turecku vystupovalo i Rakousko a jejich společné cíle je nakonec sblížily. Ze situace chtěl vytěžit pro polsko-litevský stát také Stanisław August, ovšem u ruské carevny nepochodil. Jistá naděje svitla Polákům roku 1788, když se carská a rakouská vojska nemohla prosadit proti Turecku a když Rusku vypovědělo válku Švédsko. Prusko, které stálo na straně Turecka, uzavřelo s Polskem roku 1790 polsko-pruský vojenský pakt. Prusko přitom požadovalo po Polsku Gdaňsk a Elbląg a jako náhradu slibovalo území na účet Rakouska. Probíhající reformy vyvrcholily v roce 1791 vyhlášením v Polsko-litevské republice první evropské ústavy, která se ovšem nelíbila části polských magnátů. Nespokojená část magnátů (targovická konfederace) požádala ruskou carevnu Kateřinu II. o pomoc, a tak roku 1792 vpadly do země dvě ruské armády. Vypukla polsko-ruská válka. Prusko porušilo vojenský pakt podepsaný s Polskem a Rusku nevyhlásilo válku. Po bojích na území dnešního Běloruska a Ukrajiny ruské armády dorazily k řece Bug, než došlo k rozhodujícímu boji, polský král se rozhodl přistoupit k targovické konfederaci a požádal Rusko o mír. Mezi Ruskem, Pruskem a Rakouskem byla vedena série jednání, která skončila v lednu 1793.\n\nPo druhém dělení Polska odcházelo do zahraničí velké množství emigrantů. Mezi těmi, kteří v Polsku zůstali, vznikaly různé ilegální spiklenecké pronárodní organizace různých směrů. Vojáci rozpuštěné polské armády se nemohli smířit s kapitulací krále. Zbytek „svobodného“ Polska byl obsazen ruskou armádou, která se neustále dopouštěla teroru na místních. Rok po druhém dělení Polska vše vygradovalo v protiruské povstání. \n\n24. března 1794 vyhlásil na krakovském náměstí povstání pod heslem „\"Volnost, územní celistvost, samostatnost\"“ Tadeusz Kościuszko. Povstání zažívalo v počátku velké úspěchy. Povstalci jednali o podpoře v revoluční Francii, ovšem naděje vkládaná ve francouzská revoluční vojska se rozplynula. Povstalci tak museli bojovat proti falešnému pruskému spojenci a ruským vojskům na několika frontách sami. Když se ruský vojevůdce Suvorov zmocnil varšavského předměstí Pragy a dal zde vyvraždit obyvatele, zahájil s ním král jednání o kapitulaci. \n\nMezitím už probíhala jednání o třetím dělení Polska. Ta skončila roku 1795. Rakousko dostalo území mezi Bugem, Vislou a Pilicí spolu s Krakovem, Rusko zbytky Livonska, Polesí, Litvy, Volyňska a Žmudě, tedy zhruba země po Bug a Němen. Zbytek Polska s Varšavou připadl Prusku. Stanislav II. August Poniatowski podepsal formálně 25. listopadu abdikaci a souhlas se zánikem polského státu.\n\nJednotlivé mocnosti si rozdělily původní území polského státu dosti nerovnoměrně. Rusku připadlo 62 % území a 45 % obyvatelstva, včetně východních málo rozvinutých litevských, běloruských, ruských a ukrajinských zemí, v nichž bylo polské obyvatelstvo v menšině. Prusko zabralo hospodářsky nejvyspělejší polské kraje. Jednalo se o 20 % území a 23 % obyvatelstva. Nejhustěji zalidněné, ale hospodářsky zaostalé jižní území s kouskem Ukrajiny na východě bylo připojeno k Rakousku. V tomto případě se jednalo o 18 % území a 32 % obyvatelstva. Toto „Trojí dělení Polska“ mělo za následek likvidaci polského státu, který byl jen nakrátko a v omezeném rozsahu obnoven mezi lety 1807–1813, 1815–1831 a poté až po první světové válce, na sklonku roku 1918.\n\n\n\n"}
{"id": "158229", "url": "https://cs.wikipedia.org/wiki?curid=158229", "title": "Česká Ves (rozcestník)", "text": "Česká Ves (rozcestník)\n\nNázev Česká Ves má více sídel:\n"}
{"id": "158230", "url": "https://cs.wikipedia.org/wiki?curid=158230", "title": "Hynčice", "text": "Hynčice\n\nNázev Hynčice má více sídel:\n"}
{"id": "158232", "url": "https://cs.wikipedia.org/wiki?curid=158232", "title": "Seuthopolis", "text": "Seuthopolis\n\nSeuthopolis (z řečtiny: „\"Seuthovo město\"“, bulharsky \"Sevtopolis\") byla založena thráckým králem Seuthem III. Kolem roku 320 př. n. l. se stala hlavním městem odryského království. Jedná se o malé město postavené na místě dřívějšího osídlení. Zároveň je také do dnešní doby nejlépe zachovaným thráckým městem. Jeho pozůstatky se dnes nacházejí na dně přehrady Koprinka v regionu Kazanlak v provincii Stara Zagora v centrálním Bulharsku. Bylo objeveno roku 1948 při stavbě výše zmiňované přehrady. Po dokončení výzkumů v roce 1954 bylo rozhodnuto o pokračování stavebních prací a údolí s městem bylo následně zatopeno.\n\nV roce 2005 byl vytvořen projekt zpřístupnění veřejnosti. Počítá se s vybudováním hráze kruhovitého půdorysu o průměru 420 metrů kolem celého sídliště a posléze s jeho novým odkrytím. Celá stavba by měla přijít minimálně na 50 milionů eur.\n\nNaleziště je tvořeno dvěma historickými vrstvami – středověkou do hloubky 0,5 m a antickou do hloubky 1,8 m. Antická vrstva se skládá ze tří dalších vrstev. První, nejstarší, je z období vlády Filipa II. Makedonského. V této době zde stála již zmiňovaná menší osada na místě pozdějšího královského paláce. Datace této vrstvy byla provedena především na základě mincovních nálezů.\n\nDruhá vrstva pochází z přelomu 4. a 3. století a nachází se v hloubce 0,6 – 0,7 m. Je poměrně tenká, což připomíná krátkou existenci města. Kolem roku 282 př. n. l. bylo vypleněno Kelty. Území zůstalo pod keltskou nadvládou po dobu asi osmdesáti let, kdy Thrákové Kelty vypudili. V regionu Kazanlak se na lokalitě Tulovo také nacházelo keltské hlavní město Tille. Výše zmiňovaná vrstva představuje nově založené město postavené v krátké době podle klasického hippodamovského systému s helénistickými prvky a ohrazené hradbami.\n\nTřetí, poslední, a taktéž tenká vrstva je z poloviny prvního století, kdy se místní obyvatelé neúspěšně pokusili o obnovu města. Z římského období není známo žádné osídlení. Ojediněle se objevují mincovní nálezy, které ale nejspíš pocházejí z okolních vesnic.\n\nSeuthopolis je město, které je v mnoha ohledech srovnatelné s řeckými demokratickými poleis. Zároveň ale představuje také helénistické prvky, jako je královský palác, a thrácké prvky, jako jsou například krbové oltáře. Ty jsou známé například i z řeckého emporia Pistiros. Je tedy patrné, že jeho stavitelé byli z velké míry ovlivněni řeckou kulturou a snažili se ji napodobit.\n\nNázev města byl zjištěn v roce 1953, kdy zde byl objeven nápis na mramorové desce o rozměrech 63 x 37 cm. Jedná se o první nalezený oficiální thrácký dokument. Obsahuje smlouvu dvou důležitých lidí. Celkem existovaly čtyři kopie dokumentu, dvě v Seuthopoli a dvě v horské pevnosti Kabyle blízko města Jambol v centrálním Bulharsku. Tento způsob rozmístění smlouvy napodobuje řecký způsob ukládání důležitých dokumentů na základě demokratických principů.\n\nDémosthenés ve své Řeči o věcech chersonéských (řecky: Περι των εν Χερρονησω) z roku 341 př. n. l. mluví o Kabyle jako o „špinavé díře“. Nalezený nápis ale tvrdí přesný opak. Město Kabyle (Καβυλη) je podle něj uváděno jako hrad s agorou s Apollónovým oltářem a Artemidiným chrámem (tzv. Φοσφοριον). Taktéž se zde mluví o Seuthopoli (Σευθοπολισ), jako o městě s chrámem velkých bohů (Θεοι Μεγαλοι) a Dionýsovým oltářem.\n\nOpevněná část sídliště zabírá plochu asi 5 ha a hradby mají půdorys nepravidelného pětiúhelníku. Jejich šířka je dva metry s výjimkou jižní části, jejíž šířka je pouze 1,8 m. Je to z toho důvodu, že město mělo z této strany přirozenou ochranu – řeku Tundža. Opačný případ avšak nastal na severozápadě, kde žádná přirozená obrana nebyla. Zde se před hradbami rozkládala pouze pole, proto je v této části zeď zesílená. Uprostřed se nachází hlavní brána tvořená obdélnou věží se dvěma vchody. Menší brána byla umístěna i na západě. Město je ze severozápadní strany chráněno ještě dalšími čtyřmi věžemi – dvěma nalevo od brány a dvěma napravo. Z jihozápadní strany od řeky jsou hradby doplněny pouze o bastiony. Nejlépe byl chráněn východní roh hradeb, protože se nacházel na velmi strmém břehu řeky.\n\nCo se týče způsobu výstavby, hradby stály na základech z plochých kamenů. U země byly tvořeny dvěma řadami větších vystupujících kamenů většinou nepravidelného tvaru. Na nich pak stála hradba postavená z cihel. Horní část byla ze dřeva. Tuto skutečnost dokazují nálezy železných hřebů, které spojovaly její nosné trámy. Obránci se sem mohli dostat po dřevěných schodech.\n\nKrálovská pevnost se rozkládá v severní části města a zabírá část severozápadní hradby a celou severovýchodní hradbu. Její hradby jsou doplněny pěti věžemi, z nichž jižní chrání vstupní bránu (propylon) a zároveň přehlížela velké centrální nádvoří. Na tomto nádvoří stávala na mramorovém podstavci bronzová socha Seutha III. Po panovníkově smrti byla její hlava podle orfického rituálu umístěna sedm metrů před vchod dnešního tumulu Goljama Kosmatka poblíž lokality Šipka, kde byl pravděpodobně kolem roku 313 př. n. l. poražen armádou Lysimacha Makedonského. Podle novodobých teorií se však místo porážky nachází na lokalitě Aitos – Provadia v severovýchodním Bulharsku. Díky opevnění ze všech stran a umístění na menší vyvýšenině (0,5 m nad městem) byla pevnost chráněna proti vnějším i vnitřním nebezpečím. Zároveň je ale její umístění poměrně nevýhodné, protože se nachází na nejzranitelnější straně města. Pravděpodobně je to proto, že se stavitelé cítili poměrně v bezpečí před útoky nepřátel.\n\nV severozápadní části pevnosti se nacházel královský palác. Tato budova byla nejlépe vyzdobenou a nejbohatší v celém městě. Její stěny byly pokryty čtyřmi vrstvami směsi vosku a mramorového prachu, takže svým leskem dodávaly zdání, jako by byly z mramoru. Na své delší straně měl palác pronaos, který se otevíral do dvora.\n\nSeuthopolis nebyla opravdovou polis, ale spíše sídelním městem krále Seutha III. a jeho dvora. Jeho palác měl dvojí roli. Kromě oficiálního panovníkova sídla byl také svatyní skupiny thráckých chtonických (podzemních) božstev zvaných Kabeirové (řecky \"Kabeiroi\"). Tyto dvě funkce paláce ukazují, že Seuthes III. byl králem a knězem v jedné osobě. Byl nejvyšším knězem Kabeirů mezi odryskými Thráky. Kabeirové byli spojováni s ohněm, metalurgií a řeckým bohem Héfaistem. Uprostřed hlavní haly – svatyně a také ve vedlejší místnosti stál krbový oltář. Zde byl nalezen i výše zmiňovaný nápis.\n\nMěstskou zástavbu tvořily, na rozdíl od řeckých poleis, především úřední budovy a pravděpodobně obytné domy thrácké aristokracie celkem pro asi 50 – 60 rodin. Obyčejní obyvatelé žili mimo prostor města ohrazený hradbami. Veškeré stopy po výrobní činnosti a životě obyčejných lidí byly nalezeny zde.\n\nMěsto je rozděleno do pravidelných insul s domy o téměř stejných rozměrech. Pouze jeden dům (Dům č. I.) je větších rozměrů a má uvnitř peristylní dvůr. Město bylo dále vybaveno kanalizací vedoucí pitnou vodu a každý dům měl svoji studnu. Ulice byly přímé a jejich síť byla pravoúhlá. Agora zabírala plochu dvou insul (2200 m). Zde, poblíž Dionýsova oltáře měla být vystavena druhá kopie výše zmiňované smlouvy. Má oproti helénistickým městům neobvyklé rozměry a je větší, než například agora v Pergamu. Otázkou zůstává, proč bylo město postaveno podle pravidelného plánu se stejně velkými insulami a domy. Jeho obyvatelé mohli být stejného společenského postavení, stejně jako v řeckých demokratických poleis.\n\nPohřebiště města je tvořeno cihlovými hrobkami typu tholos, z nichž některé jsou překryty mohylou. V těchto hrobkách byli pohřbeni příslušníci aristokracie, často se svými koňmi. Dále byli tito mrtví vybaveni šperky a exportní keramikou, zvláště řeckými exportními amforami, ale také thráckou keramikou vytáčenou na kruhu napodobující řecké tvary. Ostatní lidé byli většinou spáleni a pohřbeni s prostou výbavou.\n\n\n"}
{"id": "158235", "url": "https://cs.wikipedia.org/wiki?curid=158235", "title": "Berneška", "text": "Berneška\n\nBerneška (\"Branta\") je rod ptáků z čeledi kachnovitých. Jsou velmi podobní husám (\"Anser\"), od nichž se liší tmavším zbarvením a černýma nohama. V současné době je rozlišováno šest druhů bernešek, v Česku byly zjištěny čtyři druhy.\n\nTradičně bylo rozlišováno pět druhů bernešek, podrobnější průzkumy však odhalily, že severoamerické populace tvoří dva samostatné druhy (viz Fylogeneze). Někdy bývá jako samostatný druh odlišován také aljašský poddruh bernešky tmavé (\"Branta bernicla nigricans\"), toto rozdělení však není zatím uznáváno. V rodu je tak v současné době rozlišováno těchto šest druhů:\n\n\nRod \"Branta\" je velmi podobný rodu husa (\"Anser\"), od něhož se oddělil ve svrchním miocénu (před asi 5,5 milióny let). Oba rody se od sebe odlišují především pneumatizací furkuly, obecně jsou ale rozdíly na fosilních pozůstatcích minimální.\n\nAnalýza mitochondriální DNA pomohla odhalit historii jednotlivých druhů v rámci rodu. V nearktické oblasti (Severní Amerika) se vyvinuly dvě linie, které si obě uchovaly primitivní vzhled šatu – menší berneška aljašská (\"B. hutchinsii\") a větší berneška velká (\"B. canadensis\"). Bernešky pocházející z mateřské populace bernešky aljašské se rozšířily dále na východ do oblasti Palearktidy (Grónsko, Špicberky, ostrovy severního Ruska), kde se z nich po izolaci vyvinula berneška bělolící (\"B. leucopsis\") s výrazně odlišnou kresbou hlavy. Naopak bernešky pocházející z mateřské populace bernešky velké se před asi 890 tisíci let rozšířily na Havaj, kde se z nich po izolaci a ztrátě tažného chování vyvinuly nejméně tři samostatné druhy, z nichž dodnes přežívá jen berneška havajská (\"B. sandvicensis\").\n\nNa Havajských ostrovech se při radiaci bernešek vyvinuly minimálně dva dnes již vymřelé druhy. Prvním byl nelétavý, vědecky dosud nepopsaný druh z ostrova Havaj, nazývaný \"obří havajská berneška\", který dosahoval až čtyřnásobné velikosti oproti příbuzné, dodnes žijící bernešce havajské (\"B. sandvicensis\"). Tento druh byl od zbytku havajské populace izolován asi před 500 000 let. Druhým fosilním druhem je \"Branta hylobadistes\" (havajsky nazývaný nene-nui), špatně létající velký druh z ostrova Maui, který byl vyhuben při kolonizaci ostrovů lidmi před zhruba 1 600  lety. Další nepopsané fosilní bernešky byly nalezeny na ostrovech Kauai a Oahu.\n\n"}
{"id": "158236", "url": "https://cs.wikipedia.org/wiki?curid=158236", "title": "Važecká jeskyně", "text": "Važecká jeskyně\n\nVažecká jeskyně je krasová jeskyně v Liptovské kotlině u obce Važec.\n\nNachází se v údolí Bílého Váhu na severním okraji Nízkých Tater, na jihozápadním okraji obce Važec, ve výšce 748 m n. m. Jeskyni objevil a prozkoumal malíř a speleolog František Havránek roku 1922 a o šest let později již byla jeskyně provizorně zpřístupněná. Později jeskyňáři objevili další prostory v podzemí a roku 1954 byla zpřístupněná již definitivně. Celková délka jeskyně dosahuje 400 m, z čehož je zpřístupněných 230 m pohodlnou prohlídkovou trasou. V roku 1968 byla jeskyně vyhlášená za chráněný přírodní výtvor. Važecká jeskyně je vytvořená v zajímavém typu kotlinového krasu v šedomodrých vápencích středního triasu, které se střídají se světlými dolomity.\n\nPodzemní prostory vznikly v pleistocénu erozivní a korozivní činností vod Bílého Váhu, které vnikaly pod povrch tektonických puklin hlavně na vrstevnatých plochách vápenců. Proto mají prostory jeskyně tvar nízkých prostranných sálů, zčásti vyplněných říčními nánosy. Podzemní prostory zahrnují chodby, dómy a síně, které vznikaly na místech tektonických puklin a mnohé mají řítivý charakter. Prostory jeskyně zkrášluje pestrobarevná, sklovitě-modrá, modrobílá či voskově žlutá sintrová výplň. Ze stropu visí tenká brčka, stalaktity, záclony, na podlaze se nacházejí tlustší stalagmity a podlahové nátoky. Najdeme zde zátiší bohatě zdobená sintrovými nátoky a mladými krápníky různých tvarů a barev.\n\nMezi nejpozoruhodnější patří 2 m vysoký a 80 cm široký krápníkový sloup a Bílé záclony v Húskově síni, Korálové jezírko v Jezírkové síni, Galerie a Zbojnická komora. Jeskyně je do značné výšky vyplněná říčními usazeninami (Kostnice, Hliněná chodba, Kouzelná zahrádka), ve kterých se zachovaly kosti jeskynního medvěda (\"Ursus speleus\").\n\nVažecká jeskyně je staticko-dynamickým typem jeskyně s průměrnou teplotou 7,1 °C a vlhkostí 94 %. Z živočichů se zde vyskytuje vrápenec malý (\"Rhinolophus hipposideros\"), v sintrových jezírkách žije chvostoskok (\"Colembolla\").\n\nVažecká jaskyňa je národní přírodní památka spravována Správou slovenských jeskyní. Nachází se v katastrálním území obcí Važec a Štrba v okrese Liptovský Mikuláš a okrese Poprad v Žilinském a Prešovském kraji. Území bylo vyhlášeno v roce 1968 a novelizováno v roce 2010.\n\n"}
{"id": "158238", "url": "https://cs.wikipedia.org/wiki?curid=158238", "title": "Jeskyně Javorinka", "text": "Jeskyně Javorinka\n\nJeskyně Javorinka se nachází v krasovém masívu Úplazu, který je situovaný mezi Kolovou a Javorovou dolinou na severní straně Vysokých Tater. Je součástí území Tatranského národního parku.\n\nPovrch masívu Úplazu je pokrytý svahovými škrapy a je odvodňovaný západním směrem vyvěračkami v korytě Javorinky. Podzemní vody protékají jeskynním systémem Javorinka. Vchod do členitého systému jeskyně se nachází na dně centrální části Javorové doliny v nadmořské výšce 1240 metrů.\n\nV této převážně horizontální fluviokrasové jeskyni jsou vytvořená čtyři delší vodorovná poschodí propojená vertikálními úseky s vodopády výšky od 10 do 25 m se stálým tokem. Vodní tok je napájený třemi ponory Kolového potoka ve výšce přibližně 1384 m n. m. a jeho dalšími skrytými průchody do podzemí v sousední Kolové dolině.\n\nJeskyně Javorinka je vytvořená v triasových vápencích gutensteinského typu. Délka známých jeskynních chodeb dosahuje 11 230 m s vertikálním rozpětím 480 m.\n\n"}
{"id": "158239", "url": "https://cs.wikipedia.org/wiki?curid=158239", "title": "Chilliwack (hudební skupina)", "text": "Chilliwack (hudební skupina)\n\nChilliwack je kanadská rocková hudební skupina, která existovala v 70. a 80. letech 20. století. \nProslavili se třemi největšími hity: \"My Girl (Gone, Gone, Gone)\", „I Believe“ a „Whatcha Gonna Do“.\nAčkoliv se v USA prosadili pouze těmito třemi hity, v rodné Kanadě jsou hudební legendou.\n\nSkupina se původně jmenovala \"Classics\" a vznikla v roce 1964 ve Vancouveru, Britské Kolumbii, ale později (1966) si změnili název na \"Collectors\". Jejich první album, \"The Collectors\", bylo „psychedelické“ a první hit z tohoto alba se jmenoval \"Lydia Purple\". Druhé album se jmenovalo \"Grass and Wild Strawberries\".\nKdyž v roce 1970 opustil skupinu zpěvák Howie Vickers, změnila si skupina jméno na Chilliwack, podle města blízko Vancouveru. Sólový kytarista Bill Henderson zpíval většinu písniček a také nejvíce komponoval. Písničky, které nahrávali, se v Kanadě setkávaly s větším či menším úspěchem. Největší singlové hity však byly „Lonesome Mary“, „Crazy Talk“ a „Fly at Night“.\n\nV roce 1978 do skupiny přišli Brian MacLeod (kytara, bicí, klávesy) a Ab Bryant (basa).\nChilliwack dosáhli největších úspěchů s touto sestavou. Singly „My Girl (Gone, Gone, Gone)“ (1981), „I Believe“ (1982), a „Whatcha Gonna Do (When I'm Gone)“ (1982) byly populární jak v Kanadě, tak v USA. V té době byli Chilliwack označováni jako „Kanadská odpověď na Grateful Dead“.\n\nHenderson a MacLeod obdrželi cenu Juno Award jako nejlepší producenti v roce 1982 za album \"OpusX\". MacLeod brzy poté skupinu opustil a Chilliwack nahrávali naposledy v roce 1984. Henderson a Lawrence pokračovali na turné s ostatními hráči až do listopadu 1988. V roce 1989 Bill Henderson odešel ke skupině \"UHF\".\n\n Před Chilliwack 1964–1966 jako \"Classics\" a 1966–1970 jako \"Collectors\".\n\nSestava roku 1970\n\nSestava roku 1971\n\nSestava 1972–1978\n\nSestava 1979–1984\n\n\"před Chilliwack\"\n\n\"Chilliwack\"\n\n\n"}
{"id": "158240", "url": "https://cs.wikipedia.org/wiki?curid=158240", "title": "Systém Hipmanových jeskyní", "text": "Systém Hipmanových jeskyní\n\nSystém Hipmanových jeskyní v Nízkých Tatrách vznikl spojením rozsáhlých jeskyní Starý hrad a Večná robota. Toto spojení se povedlo nalézt jeskyňářům v červnu roku 2003, čímž vznikl rozsáhlý jeskynní komplex hluboký 495 m (v současnosti nejhlubší jeskyně na Slovensku) a s délkou jeskynních chodeb 7208 m. Jeskynní systém se nachází v okrese Liptovský Mikuláš, v Národním parku Nízké Tatry na jižním svahu Černé dolinky, která se od jihovýchodu hluboce zařezává do masívu Krakovy hole.\n\nV letech 1964 až 1970 objevili a prozkoumali jeskyňáři jeskyni Starý hrad. Dnešní vchod do jeskyně leží 1488,5 m n. m. Nachází se v zajímavém skalním útvaru, který má podobu zříceniny hradu. Jeskyně je tvořena soustavou horizontálních a spirálově klesajících chodeb a čtyř propastí. Největší z nich, Hlavní propast, dosahuje hloubky 35 metrů.\n\nJeskyně Večná robota je charakteristická množstvím závalů a zřícených skalních bloků. Její poměrně velké prostory byly vytvořené na tektonickém zlomu a jejich dno je vyplněné sutí a skalními bloky.\n\n"}
{"id": "158241", "url": "https://cs.wikipedia.org/wiki?curid=158241", "title": "Jeskyně Zlomísk", "text": "Jeskyně Zlomísk\n\nJeskyně Zlomísk se nachází východně od Liptovského Mikuláše, v Národní přírodní rezervaci Jánská dolina. Její dva vstupní otvory se nacházejí poblíž soutěsky nad vyvěráním Štiavnice v nadmořských výškách 809 m a 854 m, přibližně 19 m a 64 m nad dnešním tokem Štiavnice. Horní vchod je dobře přístupný a pravděpodobně odnepaměti známý pastýřům a dřevorubcům. Druhý vchod byl uměle proražený z důvodu snadnějšího přístupu do jeskynních prostor. Celková délka známých jeskynních prostor dosahuje 10 445 m s hloubkou 147 m, což jeskyni řadí mezi nejvýznamnější jeskyně na Slovensku.\n\nV některých částech jeskyně se nachází bohatší krápníková výzdoba, zejména brčka a palicovité stalagmity vyrůstající z písčitých sedimentů. V jeskyni zimují čtyři druhy netopýrů. Početnější z nich je netopýr velký (Myotis myotis).\n\nJaskyňa zlomísk je národní přírodní památka ve správě příspěvkové organizace Správa slovenských jeskyní. Nachází se v katastrálním území obce Liptovský Ján v okrese Liptovský Mikuláš v Žilinském kraji. Území bylo vyhlášeno či novelizováno v roce 2001 na rozloze x ha. Ochranné pásmo nebylo stanoveno.\n\n"}
{"id": "158243", "url": "https://cs.wikipedia.org/wiki?curid=158243", "title": "Jan Bouzek", "text": "Jan Bouzek\n\nJan Bouzek (* 17. února 1935, Praha) je emeritním profesorem klasické archeologie na Filozofické fakultě Univerzity Karlovy v Praze. Do roku 2012 externě vyučoval i na Masarykově univerzitě v Brně.\n\n\n\nByl hostujícím profesorem v Německu, Rakousku, Francii či USA, a vedl řadu archeologických výzkumů v České republice (Mušov) i v zahraničí (Pistiros v Bulharsku, Bejrút v Libanonu, Anuradhápura na Srí Lance).\n\nStuduje zejména vztahy mezi starověkými civilizacemi.\n\n\n"}
{"id": "158247", "url": "https://cs.wikipedia.org/wiki?curid=158247", "title": "Mlhovina Vajíčko", "text": "Mlhovina Vajíčko\n\nVajíčko (CRL 2688) je planetární mlhovina vzdálená přibližně 3 tisíce světelných let od Země. Hmota mlhoviny byla zjištěna až do vzdálenosti 0,6 světelného roku a rozpíná se rychlostí 20 km/s. Světelné oblouky na snímcích svědčí o změnách při odhazování hmoty z centrální hvězdy ve 100 až 500letých intervalech. Přes oblouky lze zřetelně vidět výtrysky hmoty ve tvaru X a hustý prachový kokon kolem hvězdy. Mechanismus formování výtrysků a prachové obálky dosud není znám, proto je objekt předmětem intenzivního výzkumu. Jde o pochopení způsobu, jakým umírající hvězdy hlavní posloupnosti vylučují do okolí uhlík a dusík - prvky nezbytné pro život.\n\n\n"}
{"id": "158270", "url": "https://cs.wikipedia.org/wiki?curid=158270", "title": "Martina Sáblíková", "text": "Martina Sáblíková\n\nMartina Sáblíková (* 27. května 1987 Nové Město na Moravě) je česká rychlobruslařka specializující se na dlouhé tratě 3000 a 5000 m. Je trojnásobnou olympijskou vítězkou, mnohonásobnou mistryní světa a Evropy, držitelkou několika světových rekordů. Několikrát také vyhrála mistrovství České republiky v rychlobruslení.\n\nV dětství hrávala basketbal, k rychlobruslení ji v 11 letech přivedl trenér Petr Novák, jehož svěřenkyní je doposud. Na mezinárodní scéně působí od jara 2002, kdy se poprvé zúčastnila mistrovství světa juniorů. Na podzim téhož roku zajela první závody Světového poháru; do jeho elitní divize se začala prosazovat v roce 2004. Přelomem v její kariéře se stala sezóna 2005/2006, kdy se zúčastnila Zimních olympijských her v Turíně (zde na trati 5000 m skončila čtvrtá) a na mistrovství světa juniorů získala stříbrnou medaili. Od roku 2007 její sbírka medailí výrazně narostla – z mistrovství Evropy si postupně přivezla pět zlatých, tři stříbrné a tři bronzové, na mistrovstvích světa na jednotlivých tratích vybojovala šestnáct zlatých a pět stříbrných, na mistrovstvích světa ve víceboji pět zlatých, dvě stříbrné a jednu bronzovou. Na Zimních olympijských hrách ve Vancouveru zvítězila na tratích 3 a 5 km, v závodě na 1500 m byla třetí. Pro další olympijskou medaili, stříbrnou, si dobruslila na distanci 3000 m na Zimních hrách v Soči a o několik dní později obhájila olympijské zlato v nejdelším, pětikilometrovém závodě. Jeden cenný kov přidala na ZOH 2018 v Pchjongčchangu, kde na trati 5000 m vybojovala stříbro. V sezónách 2006/2007–2016/2017 vládla ve Světovém poháru závodům na 3 a 5 km, jejichž celkové hodnocení jedenáctkrát po sobě vyhrála. Dvanácté prvenství přidala, po jednoleté přestávce, v ročníku 2018/2019.\n\nÚspěchů také dosáhla ve svém doplňkovém sportu, silniční cyklistice. Má více jak 15 medailí z mistrovství České republiky, v roce 2007 získala bronzovou medaili v časovce na mistrovství Evropy do 23 let.\n\nV letech 2007, 2009 a 2010 byla vyhlášena českým Sportovcem roku, roku 2010 získala rychlobruslařskou cenu Oscara Mathisena. V roce 2017 byla oceněna českých státním vyznamenáním – Medailí Za zásluhy.\n\nSportu se věnuje od dětství. Zprvu hrála basketbal v klubu BK Žďár nad Sázavou, od roku 1998 se začala věnovat rychlobruslení. Tehdy se trenér Petr Novák dohodl s několika rodiči na založení vlastního Bruslařského klubu Žďár, z něhož se později vyvinul pozdější Novákův NOVIS Team. Jeho svěřenkyní se stala v 11 letech, její matka Eva spravovala pro Novákovu manželku účetnictví. Společně s dalšími dětmi (celkem jich bylo 20) začala trénovat, jak v zimě na ledě dráhy ve Svratce, tak i v létě na kole a na kolečkových bruslích. Pomohly také netradiční Novákovy metody, například speciální prkno, na němž se svým mladším bratrem Milanem trénovala doma v bytě (klouzání z jedné strany k druhé).\n\nV březnu 2002 se poprvé zúčastnila Mistrovství světa v rychlobruslení juniorů, které se konalo na otevřené dráze v italském Klobensteinu. V mini-čtyřboji zde skončila na 36. místě (z 50 závodnic). Společně s Marcelou Kramárovou a Lucií Haselbergerovou jela také ve stíhacím závodě družstev, v němž skončily poslední, dvanácté.\n\nOd sezóny 2002/2003 působí ve Světovém poháru. Poprvé se představila na závodech 15.–17. listopadu 2002 v německém Erfurtu, kde odjela všechny závody čtyřboje a skončila na celkovém 36. místě.\n\nPrvního seniorského mistrovství se zúčastnila v lednu 2003, když se v nizozemském Heerenveenu konalo Mistrovství Evropy. Sáblíková zde ale odjela pouze první závod na 500 m, k ostatním nenastoupila. V této sezóně byla ještě na juniorském světovém šampionátu (34. místo) a na finále Světového poháru.\n\nV sezóně 2003/2004 závodila nadále v divizi B Světového poháru, zúčastnila se také seniorského Mistrovství Evropy (20. místo) a juniorského Mistrovství světa (23. místo). Ve finále Světového poháru v únoru 2004 ale již startovala v elitní divizi v závodě na 3 km (18. místo), na trati 5000 m skončila v divizi B třetí. Její úspěšnost na dlouhých tratích se potvrdila i na seniorském světovém šampionátu v březnu téhož roku, kde skončila šestnáctá (3 km), respektive dvanáctá (5 km).\n\nV následující sezóně potvrdila své zlepšující se výkony na dlouhých tratích. Na 3 km již pravidelně startovala v elitní skupině Světového poháru, na trati 5000 m skončila na Mistrovství světa na sedmé příčce.\n\nPřelomovým obdobím se pro ni stala sezóna 2005/2006. V závodech Světového poháru se na dlouhých tratích pravidelně umísťovala v první desítce. Na Mistrovství Evropy 2006 skončila ve víceboji na čtvrtém místě, přičemž pětikilometrovou trať zajela ze všech závodnic nejrychleji a na dráze 3000 m skončila třetí. V únoru 2006 se ve svých 18 letech poprvé zúčastnila Zimních olympijských her, k medailím ale měla velmi blízko: v závodě na 3 km byla sedmá, na 5 km čtvrtá. Svoji první medaili vybojovala Sáblíková o měsíc později na juniorském světovém šampionátu, kde skončila na druhé příčce. V průběhu této sezóny rovněž zajela několik světových juniorských rekordů, jejichž držitelkou je doposud.\n\nPo turínském úspěchu se začaly objevovat návrhy na postavení rychlobruslařské haly v Česku. Byla zmiňována místa jako Pardubice, Praha, Brno či Žďár nad Sázavou. Podle posledních plánů měl ovál vyrůst ve Velkém Oseku, kam se v roce 2009 Sáblíková i trenér Novák přestěhovali. Projekt však byl dlouho odkládán, až nové vedení obce zvolené v roce 2010 jej zcela zastavilo.\n\nV sezóně 2006/2007 již ovládla Světový pohár na dlouhých tratích, zvítězila ve třech z šesti závodů a v celkovém hodnocení jej vyhrála. Přišly ještě další úspěchy: získala zlatou medaili na Mistrovství Evropy a dvě medaile z téhož kovu na Mistrovství světa na tratích 3 a 5 kilometrů. V březnu 2007 navíc překonala seniorské světové rekordy na tratích 5 a 10 kilometrů.\n„Medailová sbírka“ pokračovala i v následujících letech. Kromě předních umístění na dlouhých tratích v rámci Světového poháru a mistrovství světa (zlatá medaile na 5000 m v letech 2008 a 2009 a stříbrná na 3000 m v roce 2009) získala i další medaile na mistrovství Evropy ve víceboji (2008 a 2009 bronzovou, 2010 zlatou). V sezóně 2008/2009 díky vítězství v posledním závodu Světového poháru vyhrálo družstvo ve složení Sáblíková – Jirků – Erbanová celkové hodnocení soutěže ve stíhacím závodě týmů. V únoru 2009 poprvé zvítězila na Mistrovství světa ve víceboji, čímž se stala pro ten rok nejvšestranější rychlobruslařkou světa. V sezóně 2009/2010 se navíc několikrát objevila na předních příčkách i na trati 1500 m, kde se dosud příliš neprosazovala a v celkovém pořadí skončila na této distanci na třetím místě.\n\nDvakrát zvítězila také na příležitostných mistrovstvích České republiky – v ročnících 2007 (nádrž Pilská u Žďáru nad Sázavou) a 2008, kdy se šampionát konal na rybníku Černý nedaleko Hlinska.\nVšechny tyto výsledky ale byly důvodem pro očekávání fanoušků i odborníků na Zimních olympijských hrách 2010 ve Vancouveru. Na tuto akci se postupně připravovala od prosince 2009, nejprve doma, následně v Itálii v Klobensteinu a nakonec i v kanadském Calgary. I přes tento tlak ve Vancouveru hned první závod zvládla a na trati 3000 m, kde patřila k několika možným favoritkám (v sezóně 2009/2010 ji na této distanci několikrát porazila Stephanie Beckertová), získala zlatou medaili. V závodě na 1500 m, i přesto, že nepatřila k největším adeptkám na cenný kov, získala bronzovou medaili. Na poslední trati 5000 m, na které byla Sáblíková několik let suverénní, byla nejočekávanější favoritkou, situaci ale rychlými časy zkomplikovaly Hughesová a Beckertová. Přesto česká závodnice v poslední jízdě vybojovala ve Vancouveru druhou zlatou medaili. Se ziskem dvou zlatých a jedné bronzové olympijské medaile se tak stala nejúspěšnější českou sportovkyní v historii ZOH a Jacques Rogge, předseda MOV, ji označil za „královnou rychlobruslení s elegantním stylem“. Krátce po olympijských hrách se také prosadila ve finále Světového poháru a nakonec i na Mistrovství světa ve víceboji, kde obhájila zlatou medaili z předchozího šampionátu.\nSpolečně s trenérem Petrem Novákem opustili k 30. dubnu 2010 armádní klub Dukla, kde působili šest let. Společně s nimi odešli i ostatní rychlobruslaři (např. Karolína Erbanová nebo Milan Sáblík). Od 1. července toho roku začali pracovat pod hlavičkou Centra sportu ministerstva vnitra.\n\nNa prvním mítinku Světového poháru 2010/2011 v Heerenvenu nemohla nastoupit kvůli zdravotním potížím. V dalších dvou závodech na dlouhých tratích Světového poháru na konci roku 2010 se dvakrát umístila na medailových pozicích, ovšem ani jednou nevyhrála. V lednu 2011 obhájila na otevřené dráze v italském Klobensteinu titul mistryně Evropy ve víceboji, když zvítězila na tratích 3000 a 5000 m. První triumf v závodě Světového poháru v sezóně 2010/2011 si připsala na mítinku v Moskvě, kde zvítězila na tříkilometrové trati, o den později skončila na dráze 1500 m na třetím místě. Na světovém šampionátu ve víceboji 2011 v kanadském Calgary sice vyhrála závod na 3000 m, ale před závěrečnou distancí 5 km měla ztrátu 15 s na vedoucí Nizozemku Ireen Wüstovou. Na této trati Sáblíková čtyři kola před cílem upadla, ale i přesto vybojovala bronzovou medaili. V následujícím závodě Světového poháru na 5000 m v Salt Lake City překonala vlastní, čtyři roky starý světový rekord téměř o tři sekundy. Díky prvnímu místu na trati 3 km v následujícím finále Světového poháru 2010/2011 v Heerenveenu zvítězila popáté za sebou v celkovém umístění na dlouhých tratích 3000 a 5000 m, což se předtím podařilo pouze Němce Gundě Niemannové-Stirnemannové. Na poslední akci sezóny, Mistrovství světa na jednotlivých tratích 2011 v Inzellu, obhájila z předchozího šampionátu stříbrnou medaili na trati 3000 m, když prohrála s Ireen Wüstovou o 51 setin. Výsledek z roku 2009 zopakovala i na distanci 5000 m, kde získala již čtvrtou zlatou medaili v řadě.\n\nSezónu 2011/2012 zahájila vítězstvím na trati 3 km a dvanáctým místem na 1500 m na prvním mítinku Světového poháru v Čeljabinsku. Výsledek z tříkilometrové dráhy zopakovala i o týden později na dalším mítinku SP v Astaně, výrazně se zlepšila na poloviční trati, kde skončila čtvrtá. Následující závody SP se odehrály na začátku prosince 2011 v Heerenveenu, kde posedmé v kariéře zvítězila na mítincích Světového poháru na trati 5 km, o den později dojela v závodě na 1500 m jako pátá. Na Mistrovství Evropy 2012, které se konalo na začátku ledna toho roku na otevřené dráze v Budapešti, získala potřetí za sebou třetí zlatou medaili z evropských šampionátů, přičemž zde zvítězila v závodech na 3000, 1500 i 5000 metrů. V pořadí třetí tříkilometrovou distanci Světového poháru v této sezóně vyhrála na následujícím mítinku v Hamaru, kde startovala i na poloviční trati (7. místo). Mistrovství světa ve víceboji 2012, které se konalo v Moskvě, dokončila na celkovém druhém místě, když ji v celkovém součtu bodů dokázala porazit pouze Ireen Wüstová. Na následujícím mítinku v Heerenveenu vyhrála pětikilometrovou trať, díky čemuž si s předstihem zajistila šesté celkové vítězství Světového poháru na dlouhých tratích. V rámci finále Světového poháru v Berlíně, které se konalo další víkend, se zúčastnila jak závodu na 3000 m, který vyhrála, tak závodu na poloviční trati. Zde dojela na třetím místě, což byl její nejlepší výsledek na distanci 1500 m v sezóně Světového poháru 2011/2012. Na této trati se celkově umístila na čtvrtém místě. Poslední velkou akcí sezóny tradičně bylo Mistrovství světa na jednotlivých tratích, které se konalo v nizozemském Heerenveenu. V prvním závodě na 3000 m porazila Sáblíková své tři největší soupeřky Beckertovou, Wüstovou a Pechsteinovou a získala tak druhou zlatou medaili z této trati na světových šampionátech. Kvalifikovala se i na patnáctistovku, tento závod ale vynechala, aby se mohla soustředit na nejdelší distanci 5000 m. Ve svém posledním startu sezóny porazila na pětikilometrové trati všechny soupeřky a získala tak na heerenveenském šampionátu druhé zlato.\n\nPo prvních třech mítincích Světového poháru 2012/2013, na začátku prosince 2012, vedla průběžné pořadí na dlouhých tratích (vyhrála závod na 5000 m v Astaně a umístila se dvakrát na druhém místě na trati 3000 m), úspěšná rovněž byla na patnáctistovce, v jejímž průběžném pořadí zůstala na třetí příčce po jednom čtvrtém, jednom pátém a jednom osmém místě. Před Vánocemi absolvovala starty na prvním ročníku Akademického mistrovství světa v Zakopanem, kde vyhrála všechny tři závody, do nichž nastoupila – 1500 m, 3000 m a 5000 m. Kvůli zranění zad z tréninku byl ohrožen její start na Mistrovství Evropy 2013, její stav se ale zlepšil a i přes tyto komplikace se umístila ve víceboji na čtvrté příčce, poprvé od roku 2006 ale skončila bez medaile. Start na Mistrovství světa ve víceboji 2013 ze zdravotních důvodů odřekla, na následujících dvou mítincích Světového poháru závodila pouze na dlouhých tratích, přičemž v Erfurtu zvítězila na trati 5000 m. Ve finále Světového poháru v Heerenveenu v březnu 2013 zakončila seriál šestou příčkou na 3000 m a devátým místem na poloviční distanci. Celkově udržela první místo na dlouhých tratích (již po sedmé za sebou), na patnáctistovce byla desátá a v Grand World Cupu šestá. Na poslední akci sezóny, Mistrovství světa na jednotlivých tratích, vybojovala stříbrnou medaili na tříkilometrové trati a obhájila zlato na pětikilometrové distanci.\n\nSezónu 2013/2014 zahájila úspěšným mítinkem Světový pohár v rychlobruslení 2013/2014 v Calgary, kde se umístila na druhém místě na tříkilometrové trati a na třetím místě na poloviční distanci (na této navíc v osobním rekordu). Na dalším podniku SP v Salt Lake City sice vyhrála závod na 3000 m, ale na patnáctistovce si přivodila zranění třísla. Její zdravotní stav se poměrně dobře vyvíjel, takže mohla závodit i na dalších dvou mítincích SP, přičemž oba závody, 1× 3000 m a 1× 5000 m, dokázala vyhrát, kratší tratě však raději neabsolvovala. Před Vánocemi poprvé startovala na Zimní univerziádě, kde na otevřeném oválu v Itálii ovládla tratě 3 km a 5 km. Po Novém roce se v rámci předolympijské přípravy zúčastnila Mistrovství Evropy, kde získala bronzovou medaili.\n\nV únoru 2014 startovala na své třetí olympiádě. Na Zimních olympijských hrách v Soči v prvním závodě na 3000 m sice vítězství neobhájila, ale díky rychlému času získala stříbrnou medaili. Překonala ji pouze velmi dobře připravená Nizozemka Wüstová, vítězka této distance na ZOH v Turíně, která v celé sezóně prokazovala velmi dobrou formu. Následně uvažovala o startu na trati 1500 m, vzhledem k obavám, aby si neobnovila zranění třísla z podzimu 2013, se však z tohoto závodu odhlásila a soustředila se na nejdelší, pětikilometrovou trať. Na ní dokázala obhájit vítězství z předchozích ZOH ve Vancouveru, takže po prvenství snowboardistky Samkové vybojovala pro českou výpravu v Soči celkově druhou zlatou medaili.\n\nNa prvním poolympijském mítinku Světového poháru v Inzellu zajela šesté místo na distanci 1500 m, na dvojnásobné trati obsadila druhou příčku. Ve finále SP v Heerenveenu již patnáctistovku kvůli únavě vynechala a zúčastnila se pouze na závodu na 3 km, kde si díky čtvrtému místu zajistila osmé celkové prvenství ve Světovém poháru na dlouhých tratích. Po náročné sezóně se rozhodla, že na závěrečném Mistrovství světa ve víceboji nebude startovat.\n\nRočník 2014/2015 Světového poháru byl zahájen dvěma mítinky v Asii ve druhé polovině listopadu. V japonském Obihiru skončila Sáblíková v úvodním závodě na 3000 m vinou chyby při střídání drah v posledním kole těsně druhá za vítěznou Wüstovou. V dalších dnech absolvovala ještě stíhací závod družstev, ve kterém dojela s mladými závodnicemi Zdráhalovou a Kerschbaummayr na předposledním osmém místě, distanci 1500 m (7. místo) a na závěr také svůj premiérový start v závodě s hromadným startem (6. místo). Následující víkend se závodilo v Soulu. Trať 5000 m zvládla ve druhém nejlepším čase, když rychleji zajet tuto distanci zvládla pouze veteránka Claudia Pechsteinová v novém traťovém rekordu. Sáblíková ale nebyla spokojena se svým předvedeným výkonem, který pro ni znamenal teprve druhou porážku v nejdelším závodu ve Světovém poháru od roku 2007. V Jižní Koreji se představila ještě na distanci 1500 m (9. místo) a na závěr také v hromadném závodě, který díky úniku v jeho polovině poprvé vyhrála.\n\nAni po přesunu závodů do Evropy Sáblíková na dlouhých tratích nevyhrála, neboť v Berlíně obsadila na tříkilometrové trati třetí místo. Průběžné prvenství ve Světovém poháru však uhájila. Poté netradičně startovala i na sprinterské distanci 1000 m (v divizi B sedmé místo), plánovaný stíhací závod družstev ale český tým kvůli odpočinku vynechal. V závěrečný den se dvakrát umístila v první desítce (1500 m – 7. místo, hromadný start – 5. místo). O týden později v Heerenveenu poprvé v sezóně vyhrála klasický individuální závod, neboť na trati 3000 m porazila v přímém souboji o 30 setin Wüstovou. Nizozemskou anabázi i sportovní kalendářní rok 2014 zakončila pátou příčkou na patnáctistovce a čtvrtým místem v závodě s hromadným startem.\n\nZ evropského šampionátu, který se konal v lednu 2015 v Čeljabinsku, si přivezla stříbrnou medaili, když vyhrála nejdelší tratě 3 a 5 km. Další mítink Světového poháru proběhl na přelomu ledna a února v Hamaru. Sáblíková zde dojela závod na 1500 m na šesté příčce a zopakovala vítězství na tříkilometrové distanci. Závod s hromadným startem vynechala kvůli nachlazení.\nMistrovství světa na jednotlivých tratích 2015 proběhlo v polovině února v Heerenveenu. Již v úvodní den získala Sáblíková zlatou medaili na trati 3000 m, neboť v poslední rozjížďce porazila v přímém souboji svoji největší konkurentku Wüstovou. Svůj dvanáctý světový titul vybojovala následujícího dne, kdy zvítězila i na nejdelší distanci 5 km, na níž musela reagovat na nečekaně velmi rychlý čas Carlijn Achtereekteové. Od cenného kovu ji na trati 1500 m dělilo jen pět setin (umístila se tak čtvrtá), a při premiéře závodu s hromadným startem na světovém šampionátu skončila šestnáctá, protože její pokus o únik nebyl úspěšný.\n\nPo dvouleté přestávce se znovu představila i na Mistrovství světa ve víceboji, jež se uskutečnilo na začátku března na vysokohorské dráze Olympic Oval v Calgary. Sáblíková si zde během šampionátu dokázala vylepšit osobní rekordy na tratích 500 m, 1500 m a 3000 m, přičemž distance 3000 m a 5000 m vyhrála. Celkový předvedený výkon i významná, více jak dvanáctisekundová převaha na závěrečné pětikilometrové trati znamenaly pro Češku třetí světový vícebojařský titul.\n\nFinále Světového poháru, tradičně poslední akce sezóny, bylo uspořádáno koncem března v Erfurtu. Zde skončila třetí na trati 1500 m, díky čemuž se v celkovém hodnocení disciplíny umístila na páté příčce.\n\nV závěrečný den dvakrát vyhrála: nejprve na tříkilometrové distanci a o několik hodin později také v závodě s hromadným startem. Již několik dní před startem si ale zajistila deváté celkové prvenství na dlouhých tratích, protože její jediná možná soupeřka Ireen Wüstová se podniku v Erfurtu nezúčastnila. V hodnocení hromadných závodů byla Sáblíková celkově třetí. V komplexním bodování tzv. Grand World Cupu byla druhá, čímž vyrovnala svoje umístění ze sezóny 2011/2012.\n\nSezónu 2015/2016 zahájila úspěšnou první zastávkou Světového poháru na vysokohorské trati v Calgary. Během tří dnů zde absolvovala pět závodů, během nichž si zlepšila některé osobní rekordy, vyhrála na trati 3000 m a skončila třetí na poloviční trati a čtvrtá v závodě s hromadným startem. Na dalším mítinku v Salt Lake City, rovněž ve vysoké nadmořské výšce, zopakovala své umístění na patnáctistovce a vyhrála na nejdelší pětikilometrové trati. Na sprinterském kilometru se o jedno místo nedostala do elitní divize A. V prosinci pokračoval program Světového poháru v Evropě, kde se Martině Sáblíkové dařilo obdobně. V Inzellu zvítězila na druhé „trojce“ sezóny, byla pátá na poloviční distanci a čtvrtá v závodě s hromadným startem. Rovněž o týden později v Heerenveenu vyhrála závod na 3000 m a získala čtvrté místo na 1500 m.\nPo Novém roce se nejprve konalo Mistrovství Evropy, na kterém předstihla trojici Nizozemek a získala svůj pátý titul kontinentální šampionky. Ve víceboji vyhrála všechny distance kromě nejkratší sprinterské tratě 500 m, na které však za prvním místem zaostala jen minimálně, neboť i na ní dosáhla čtvrtého nejrychlejšího času. Na lednovém podniku SP ve Stavangeru vůbec poprvé v závodech Světového poháru vyhrála trať 1500 m; následně si vítězstvím na distanci 3000 m v předstihu zajistila již desáté prvenství v celkovém hodnocení SP na dlouhých tratích. V únoru startovala na Mistrovství světa na jednotlivých tratích. V úvodním závodě na 3000 m těsně porazila Ireen Wüstovou a získala zlatou medaili. Stejný cenný kov vybojovala i o den později na trati 5000 m. Startovala také ve stíhacím závodě družstev (7. místo) a na patnáctistovce, na které umístila na páté příčce. Sezónu zakončila na březnovém Mistrovství světa ve víceboji, kde obhájila prvenství z předchozí sezóny a počtvrté se stala vícebojařskou světovou šampionkou. Následujícího finále Světového poháru v Heerenveenu se kvůli problémům se stehnem už nezúčastnila. V Grand World Cupu, tedy v celkovém hodnocení Světového poháru napříč individuálními disciplínami, se umístila na třetí příčce a v klasifikaci závodů na 1500 m obsadila čtvrté místo.\n\nPodzimní část sezóny 2016/2017, ve které přestala jezdit závody s hromadným startem, začala třemi asijskými mítinky Světového poháru. Na úvodní zastávce v Charbinu absolvovala celkem čtyři starty, přičemž ovládla úvodní trať 3000 m a byla šestá na poloviční distanci. V elitní divizi A se představila také na kilometru a společně se Zdráhalovou a Kerschbaummayr ve stíhacím závodě družstev. Starty v Naganu skončily obdobně, neboť obhájila vítězství na tříkilometrové trati a skončila čtvrtá na patnáctistovce. V prosincové Astaně sice opětovně vyhrála 3000 m, avšak kvůli nataženému úponu svalu na noze do dalších závodů nenastoupila. Poslední předvánoční mítink SP v Heerenveenu absolvovala, sice rovněž vynechala kratší distance, ale vyhrála jediný pětikilometrový závod ročníku Světového poháru.\n\nLednové Mistrovství Evropy dokončila na druhém místě za Ireen Wüstovou a získala tak desátou medaili z kontinentálních šampionátů. Na konci ledna proběhl pátý podnik Světového poháru, tentokrát v Berlíně. Sáblíková nejprve skončila třetí na patnáctistovce a posléze si dobruslila pro druhé místo na trati 3000 m, když ji porazila pouze Wüstová. Druhou příčkou si však Češka s předstihem zajistila jedenácté prvenství v celkové klasifikaci Světového poháru v závodech na dlouhých tratích. Na únorovém Mistrovství světa na jednotlivých tratích v jihokorejském Kangnungu byla v úvodním tříkilometrovém závodě opět druhá za Nizozemkou, na distanci 5000 m ale dokázala porazit německou veteránku Claudii Pechsteinovou a získala zlato. Kromě toho startovala i na trati 1500 m, kde skončila šestá. V březnu vybojovala Martina Sáblíková na Mistrovství světa ve víceboji stříbro; opět ji zde porazila jen Wüstová. Poslední závody sezóny, finále Světového poháru ve Stavangeru, skončily pro českou rychlobruslařku rovněž úspěšně, neboť zvítězila na tříkilometrové trati a na poloviční distanci obhájila třetí příčku z předchozího mítinku. Kromě vítězství v SP na dlouhých tratích tak obsadila v konečném hodnocení závodů na 1500 m pátou příčku a v komplexním hodnocení Grand World Cupu třetí místo.\n\nV roce 2016 Martina Sáblíková uvažovala, že by kvůli zdravotním potížím ukončila svoji rychlobruslařskou kariéru po Zimních olympijských hrách 2018. V létě 2017 ale prohlásila, že bude pokračovat i v další sezóně, neboť stále má motivaci závodit. Během léta se jí podařilo vyléčit přetížené koleno, ale v přípravě na podzim 2017 měla problémy se zády. Ve zkušebních závodech v Inzellu sice zajížděla dobré časy, na prvním mítinku Světového poháru 2017/2018 v Heerenveenu však kvůli bolavým zádům a nastupující viróze skončila v závodě na 1500 m sedmnáctá a na dvojnásobné distanci sedmá. Na druhé zastávce SP ve Stavangeru se soustředila pouze na pětikilometrovou trať, na níž i přes přes problémy se zády dobruslila do cíle na třetí příčce. Během prosincových mítinků SP v Calgary a Salt Lake City se na trati 3 km umístila na čtvrtém a druhém místě. Díky zlepšujícímu se zdravotnímu stavu absolvovala také některé jiné distance.\nNa přelomu let 2017 a 2018 se rozhodla, že kvůli tréninkovému manku i kvůli odpočinku pro bolavá záda vynechá lednové Mistrovství Evropy 2018. Absolvovala však následný poslední předolympijský podnik SP v Erfurtu. I díky podstatně zlepšenému zdravotnímu stavu se na patnáctistovce umístila osmá a na tříkilometrové trati třetí. Jíž na konci ledna odletěla spolu s týmem do jihokorejského Pchjongčchangu, dějiště Zimních olympijských her 2018. V úvodním olympijském startu na 3000 m skončila o půl sekundy za medailovou pozicí na čtvrtém místě; rychlejší byla trojice Nizozemek. Po závodě vyjádřila velké zklamání, protože pocitově šlo o její nejlepší „trojku“ sezóny. Na trati 1500 m se sice do olympijského závodu kvalifikovala, start však vynechala, protože se chtěla soustředit na nejdelší distanci 5000 m. Na ní startovala v poslední rozjížďce s Ruskou Nataljí Voroninovou a v polovině tratě útočila na dosud nejrychlejší čas Nizozemky Esmee Visserové, za níž nakonec zaostala za o 1,62 sekundy a získala stříbrnou medaili, svůj šestý olympijský cenný kov. Celkovým počtem medailí z OH se tak vyrovnala Kateřině Neumannové a překonala Emila Zátopka. Vzhledem ke zdravotním potížím v sezóně a faktu, že v určitém období nemohla ani trénovat, považovala tuto stříbrnou medaili za „neuvěřitelnou“ a „obrovskou satisfakci“. O několik dní později bylo českému týmu nabídnuto druhé místo v závodě s hromadným startem, kde by mohla pomoct Nikole Zdráhalové. Vzhledem k obnovené bolesti zad ale Martina Sáblíková start odmítla.\n\nV poolympijském březnovém závěru sezóny se konalo Mistrovství světa ve víceboji, které bylo v Amsterdamu uspořádáno na speciální otevřené dráze na Olympijském stadionu. Sama ještě během ZOH uvedla, že by do Nizozemska možná ani kvůli zdravotním obtížím nejela, kdyby se nejednalo o mimořádnou událost spojenou s oslavou nizozemského a celosvětového rychlobruslení. Soutěž byla ovlivněna nepřízní počasí, vytrvalým deštěm, a Sáblíková v ní skončila na šestém místě. Na závěrečném finále Světového poháru v Erfurtu sice původně chtěla startovat, nakonec ale svoji účast kvůli zdraví odřekla, čímž ztratila šanci na dvanácté vítězství v celkovém hodnocení SP na dlouhých tratích. Před Erfurtem byla druhá s minimálním odstupem na první místo. V konečné klasifikaci se umístila na čtvrté příčce, triumfovala Nizozemka Antoinette de Jongová. Po sezóně Martina Sáblíková prohlásila, že kdyby se nejednalo o olympijský ročník, ukončila by ho dřív. Zároveň uvedla, že má motivaci bojovat o medaile i na dalších ZOH v Pekingu v roce 2022.\n\nV rámci letní přípravy jezdí na kole, přičemž se postupně začala účastnit i některých závodů. V březnu 2007 poprvé ohlásila záměr startovat na Letních olympijských hrách 2008 v některé z cyklistických disciplín, k čemuž ale nedošlo. Obdobný cíl startu na letní olympiádě 2012 potvrdil trenér Petr Novák v dubnu 2010, ani tentokrát se ale nekvalifikovala a podle podmínek Mezinárodního olympijského výboru ani nemohla dostat divokou kartu.\n\nPotřetí se o účast na LOH ucházela v časovce v září 2015. Zprvu se zdálo, že úspěšně, veškeré zprávy v médiích tuto skutečnost uváděly, rovněž Český svaz cyklistiky potvrdil, že se dokázala na Hry nominovat. Na začátku června 2016 ale Mezinárodní cyklistická unie (UCI) vydala seznam zemí kvalifikovaných na LOH 2016 v Riu de Janeiru, kde místo pro Česko chybělo. Důvodem byla nominační kritéria UCI, ve kterých byl start v časovce podmíněn kvalifikací do silničního závodu s hromadným startem. Ve spolupráci s Českým olympijským výborem a právníkem se rozhodnutí UCI pokoušela zvrátit a hledala náhradní řešení. Do Ria dokonce se svým týmem a trenérem Novákem odcestovala a trénovala tam. Během Her se zúčastnila tamního zasedání Mezinárodní sportovní arbitráže, která ovšem vynesla definitivní verdikt, že se podle pravidel na LOH nekvalifikovala.\n\nV časovce žen na Mistrovství České republiky 28. června 2007 zajela třetí nejlepší čas; závod však byl kvůli neregulérnosti anulován, neboť se jel za plného silničního provozu. Opakovaný závod proběhl 4. srpna téhož roku a Sáblíková svůj výsledek zopakovala. Obdobné výsledky z mistrovství republiky v časovce zajela i v následujících letech (2008 – 3. místo, 2009 – 5. místo), v roce 2009 vyhrála s Martinou Růžičkovou časovku dvojic. O rok později, v roce 2010, svůj triumf v časovce dvojic (opět s Růžičkovou) zopakovala, vyhrála navíc i časovku jednotlivkyň a závod s hromadným startem. Na Mistrovství republiky v roce 2011 obhájila tituly v závodě s hromadným startem i v časovce (časovka dvojic se nejela). Na společném Mistrovství České a Slovenské republiky v roce 2012 skončila v časovce na druhé příčce, v závodě s hromadným startem byla třetí. Roku 2013 časovku i silniční závod vyhrála, což se jí podařilo také v letech 2014, 2015 a 2016. Roku 2017 se česko-slovenského šampionátu ani jiných cyklistických závodů nezúčastnila. Důvodem byla obava kvůli případnému zranění před olympijskou rychlobruslařskou sezónou.\n\nV letech 2007 a 2008 se zúčastnila i mistrovství Evropy do 23 let, v roce 2007 získala v časovce bronzovou medaili, o rok později skončila na sedmém místě. Kromě mistrovství republiky i Evropy se zúčastnila také několika závodů cyklistického Českého poháru. Na Mistrovství světa v silniční cyklistice 2010 odmítla startovat kvůli vzdálenému místu konání (Austrálie), které by narušilo přípravu na rychlobruslařskou sezónu. Následujícího šampionátu v Dánsku se již zúčastnila, zde nastoupila 20. září 2011 pouze do časovky, z 51 závodnic se umístila na 28. místě se ztrátou 2:47,43 min na první místo, přičemž na Letní olympijské hry v Londýně se přímo kvalifikovala pouze první desítka závodnic.\nV roce 2012 startovala na Tour de Feminin, svém prvním etapovém závodě, ze kterého ale ve čtvrté etapě po bouřce a přívalovém dešti odstoupila, aby neriskovala zranění. Na Mistrovství světa v silniční cyklistice 2012 v Nizozemsku se v časovce umístila na devátém místě, ze silničního závodu po hromadném pádu odstoupila. Na konci roku 2012 dostala pozvánku do cyklistické stáje Etixx-iHNed, kterou vytvořil Zdeněk Bakala jako farmářský tým pro elitní stáj Omega Pharma–Quick-Step.\n\nPodruhé se Tour de Feminin zúčastnila v roce 2014, kdy vyhrála jednu časovkovou etapu, v celkovém pořadí se umístila na druhém místě a zvítězila v soutěži vrchařek. V září 2014 startovala na cyklistickém světovém šampionátu 2014 ve Španělsku. V časovce skončila na 12. místě, silniční závod po hromadném pádu ve druhém kole nedokončila. Na Mistrovství světa v silniční cyklistice 2015 se v časovce chtěla kvalifikovat na Letní olympijské hry 2016, což se jí díky dvanácté příčce zdánlivě podařilo, ovšem kvůli špatnému výkladu kritérií Mezinárodní cyklistické unie na Hrách startovat nemohla. Silniční závod na MS 2015 vynechala.\n\nDalším letním sportem, kterému se věnuje, je inline bruslení. V roce 2004 se zúčastnila Mistrovství světa juniorů, kde na trati 20 km skončila 16. V roce 2006 zvítězila na českém Mistrovství v maratonu a vyhrála i první ročník Českého poháru. Triumf v maratonu zopakovala i následujícího roku. V rámci letní přípravy v roce 2013 se zúčastnila závodu Olympic Hopes – Visegrad Cup na inline bruslích na betonovém oválu ve Žďáru nad Sázavou. Na této akci, která byla vyhlášena jako první ročník Mistrovství České republiky v letním rychlobruslení, zvítězila na obou tratích 1000 m a 3000 m.\n\nCelkem třikrát vyhrála novinářskou anketu Sportovec roku České republiky, triumfovala v letech 2007, 2009 a 2010. V roce 2006 se umístila na celkovém osmém místě, zvítězila ale v kategorii juniorů. V roce 2008 skončila pátá, roku 2011 třetí a v roce 2012 třináctá. V ročníku 2013 se vrátila do top ten a umístila se na deváté příčce a v dalších letech se opětovně dostala na pomyslné stupně vítězů: roku 2014 byla třetí a v následujícím roce druhá. V anketě za rok 2016 se umístila na šestém místě, stejně jako v roce 2017.\n\nV anketě Sportovec Evropy 2007 se umístila na 18. místě.\n\nDne 30. března 2010 získala jako pátá žena v historii cenu Oscara Mathiasena, kterou uděluje bruslařský klub v Oslu. O den později obdržela při slavnostním přijetí úspěšných sportovců armádního sportovního centra Dukla od ministra obrany Martina Bartáka vysoké armádní ocenění Armádní kříž druhého stupně.\n\nV každoroční anketě Armádní sportovec roku zvítězila v letech 2007, 2009 a 2010. Stala se také vítězkou ankety Sportovec roku Ministerstva vnitra v letech 2013, 2015, 2016 a 2019.\n\nV letech 2007 a 2010 jí byla Českým olympijským výborem udělena Cena Jiřího Gutha-Jarkovského.\n\nRoku 2016 obdržela Cenu města Žďár nad Sázavou a stala se tak vůbec prvním laureátem tohoto ocenění. Tentýž rok byla oceněna v kategorii Sportovní výkon roku v anketě Sportovec Kraje Vysočina. Stejně byla oceněna i v roce 2018, kdy získala ocenění za stříbrnou medaili na olympiádě. V roce 2018 byla vyznamenána Kamennou medailí Kraje Vysočina.\n\nDne 28. října 2017 převzala od prezidenta Miloše Zemana české státní vyznamenání – Medaili Za zásluhy za svoje působení v oblasti sportu.\n\nNarodila se 27. května 1987 v Novém Městě na Moravě, od narození žije s rodinou ve Žďáru nad Sázavou. Její matka Eva pracovala jako účetní pro Petra Nováka, díky čemuž se dostala k rychlobruslení. Otec Milan naopak hrával basketbal, s nímž jako dítě začínala. Její mladší bratr Milan se rovněž věnoval rychlobruslení pod trenérem Novákem. Rodiče jsou rozvedení, rozešli se ještě před rokem 2010. Z otcova dalšího vztahu má dva polorodé sourozence, dvojčata Martina a Barboru (narozeni 2010), kteří se oba také věnují rychlobruslení.\n\nNavštěvovala Základní školu Švermova (4. ZŠ) ve Žďáru nad Sázavou. Vystudovala Gymnázium Vincence Makovského v Novém Městě na Moravě se sportovním zaměřením. Běžné čtyřleté studium si díky vedení školy rozložila do sedmi let a v červnu 2009 úspěšně odmaturovala. V roce 2012 studovala na soukromé Vysoké škole tělesné výchovy a sportu Palestra v Praze.\n\nV roce 2009 se přestěhovala do nového domu ve Velkém Oseku, kde měla vyrůst první rychlobruslařská hala v Česku. Protože však tyto plány nebyly realizovány, vrátila se v zimě 2012/2013 zpět do Žďáru nad Sázavou. Po ZOH v Soči dostala v roce 2014 ve Žďáru nad Sázavou darem od zastupitelstva parcelu pro stavbu rodinného domu; pozemek na rozšiřujícím se sídlišti Klafar si sama vybrala.\n\nMartina Sáblíková měří 171 cm a váží 53 kg.\n\n český rekord\n\n dosud platný světový rekord\n\nZdrojem pro tabulku jsou oficiální výsledky Mezinárodní bruslařské unie.\n\n"}
{"id": "158274", "url": "https://cs.wikipedia.org/wiki?curid=158274", "title": "Brněnský pochod smrti", "text": "Brněnský pochod smrti\n\nBrněnský pochod smrti je vžité označení nejen pro vysídlení německého obyvatelstva z Brna ve dnech 30.–31. května 1945, ale i pro jejich následné osudy. V české společnosti přetrvávají názory, že pochod v podstatě až na vypuklou epidemii v pohořelickém táboře neznamenal pro německé seniory a matky s dětmi žádné nebezpečí. Spory se vedou nejen kolem počtu vyhnaných, o průběhu celé akce a odpovědnosti figurujících institucí a jejich představitelů, ale také o počty obětí. K vysídlení brněnských žen, dětí a starých osob došlo na základě usnesení Zemského národního výboru z 29. května 1945.\n\nSamotné vyhnání proběhlo ve velmi krátké době. Po soustředění německých obyvatel na třinácti místech Brna započal o desáté hodině večerní pochod k rakouské státní hranici z klášterní zahrady na Mendlově náměstí a v podstatě v době, kdy první vysídlenci dorazili do Rajhradu, tak o šesté hodině ranní se na pochod z Brna vydávala poslední kolona. Pro německé starce, ženy a děti se nepočítalo s vodou, s odpovídajícím přístřeším pro odpočinek, lékařským dozorem, natož s jídlem. V každém případě se dnes už historici shodují, že se jednalo o živelnou a nepromyšlenou akci, která stála mnoho životů. Což také dokazují návraty účastníků pochodu zpátky do Brna. Ještě 31. května se z Pohořelic vracely české ženy ze smíšeného manželství, židé a antifašisti. Třetího června pak táboroví dozorci poslali další dva a půl tisíce lidí a patnáctého června další dva tisíce. Pamětníci udávají, že docházelo k úmrtím z důvodu \"vyčerpání, kvůli šířícím se nemocem a krutému zacházení ze strany dozorců\".\n\nObětem brněnského pochodu smrti je věnován památník nedaleko Pohořelic v místě hromadného hrobu s nápisem: „Po ukončení II. světové války v roce 1945 přišlo o svůj život mnoho německy mluvících obyvatel z Brna a okolí. Je zde pohřbeno 890 obětí. Vzpomínáme.“, památník v zahradě augustiánského opatství u zdi pivovaru, bronzová deska „Brünner Totentanz” podle návrhu brněnského rodáka Ernesta Lindenthala či pamětní deska na hoře Wetzstein u Lehestenu v Durynském lese. V úterý 19. května 2015 odhlasovali zastupitelé města Brna v rámci 70. výročí od skončení 2. světové války „Deklaraci smíření a společné budoucnosti”.\n\nBrno si i po válce udrželo postavení druhého největšího města Československé republiky a obnovením zemského zřízení se znovu stalo hlavním městem země Moravskoslezské. Brno mělo také postavení statutárního města, přičemž Velké Brno bylo samostatným politickým okresem.\n\nDne 26. dubna 1945 osvobodila město vojska druhého ukrajinského frontu Rudé armády a první rumunské armády. Hned 27. dubna 1945 převzal řízení města úřad Národního výboru zemského hlavního města Brna, který se usídlil v budově Nové radnice na Dominikánském náměstí. V městských částech se postupně ustanovilo deset Místních národních výborů. O rozjezd Národního výboru pro Velké Brno se aktivně zasazovali především komunisté, kteří se „netajili svou snahou o získání vedoucí úlohy” a získali také dvanáct mandátů. Zatímco sociální demokraté a národní socialisté dostali po šesti, lidovci po čtyřech a nestraníci po dvou mandátech. Takové rozložení politických stran bylo v rozporu s Košickým vládním programem, který udával při obsazování národních výborů rovnost politických stran. Komunisté měli podle diplomové práce Michala Škerleho tohoto nerovnoměrného zastoupení dosáhnout „mimo jiné i obelháním svých politických partnerů.” Prvním předsedou národního výboru se stal Vladimír Matula (KSČ) a František Píšek (KSČ). Sociální demokracie vyslala Stanislava Šulce. Národní výbor pro Velké Brno zastával i postavení národního výboru pro celou Moravskoslezskou zemi.\n\nZasedání Národního výboru pro Velké Brno se konalo 3. května 1945. Na zasedání dorazil také nadporučík Bedřich Steiner a to jako zástupce československé vlády a armády. Steiner přicestoval do vlasti s československými vojenskými jednotkami z východu a v Brně představil svůj návrh ke koncentraci brněnských Němců. Generál Ludvík Svoboda (ministr národní obrany), Václav Nosek (ministr vnitra), Bohumil Laušman (ministr průmyslu), Jaroslav Stránský (ministr spravedlnosti), František Hála (ministr pošt), Bohumil Boček (náčelník Hlavního štábu ministerstva národní obrany) a Bedřich Pokorný (velitel Národní bezpečnostní stráže) se setkali se zástupci národního výboru 7. května 1945. Během jednání se zabývali otázkou Němců v Brně. Ministr Nosek se netajil s tím, že lid má tuto otázku vyřešit sám a generál Svoboda pronesl, „že vnitřní bezpečnost republiky vyžaduje, abychom se zbavili Němců a Maďarů\". Oba dva pak promluvili z balkonu radnice k davu na náměstí, což v podobném duchu zopakovali ještě 9. května Nosek, Stránský, Laušman a Hála. Dne 12. května 1945 došlo ke zvolení dvanáctičlenného Zemského národního výboru v čele s předsedou Františkem Loubalem.\n\nPo bombardování Brna ležela velká část bytového fondu v podstatě v troskách, zásobování téměř nefungovalo, zrovna tak byla přerušena i doprava. Vedle Rudé armády pobývaly v Brně také tisíce německých válečných zajatců, uprchlíků, navrácených osob z pracovního nasazení a koncentračních táborů. Není se tedy čemu divit, že se mezi obyvatelstvem začaly objevovat požadavky k urychlenému řešení této situace, které na konci dubna 1945 vyústily v protiněmecký odpor (zatýkání Němců a kolaborantů). Do celkově již tak napjaté atmosféry zasahovalo i politické trumfování komunistů s národními socialisty. Velitel Národní bezpečnostní stráže, kapitán Bedřich Pokorný, vydal 11. května rozkaz k zadržení všech Němců (od 12 let). Němci se měli po třech dnech vrátit do svých domovů. „Soustředěni“ byli i Němci s potvrzením vyšetřovacích komisí o jejich loajálnosti. Ještě v noci putovali jak staří lidé, tak i ženy s dětmi do různých veřejných budov po městě a muži do táborů. Po Němcích zůstalo v Brně kolem 10 000 volných bytů, které okamžitě započali Češi obsazovat. Brněnský spisovatel Vojtěch Jestřáb (vězněný odbojář) ve svých vzpomínkách vydaných pod titulem \"Hmatat až k nahotě\" uvádí:\n\nHistorik Adrian von Arburg kvalifikuje do té doby pronesené „ústní pokyny či rady” od členů vlády jako „zřetelné výzvy k uplatnění diskriminačních opatření, a především k zahájení vysidlovacích akcí ve větším měřítku.” Proti vládnímu návrhu Zdeňka Fierlingera z 12. května, který prosazoval výzvu k upuštění od násilností a „lynčů\" směřovanou především obyvatelstvu a bezpečnostním složkám, se postavili komunisté Václav Nosek, Zdeněk Kopecký a národní socialista Jaroslav Stránský a vláda se nakonec rozhodla na násilnosti páchané na Němcích nereagovat. Do této situace přicestoval do Brna z exilu přes SSSR a východní část republiky 12. května Edvard Beneš. Představitelé města prezidenta přijali na radnici a shromážděný dav jej vyzval k proslovu. V několika pronesených větách se mimo jiného vyslovil také k otázce Němců na území českých zemí:\n\nV Praze na Staroměstském náměstí ve svém proslovu 16. května prezident své formulace ještě přiostřil a otevřeně hovořil o nutnosti „vylikvidovat zejména nekompromisně Němce v zemích českých a Maďary na Slovensku, jak se jen likvidace ta dá v zájmu jednotného národního státu Čechů a Slováku vůbec provést. Heslem naším budiž: definitivně odgermanizovat naši vlast, kulturně, hospodářsky, politicky.\" Za dva dny prezident navštívil Kounicovy koleje a předsedovi komise pro vyšetřování provinilých brněnských Němců pravil: „Je vám jasno a nám všem, že likvidace Němců bude úplná.\" Deníky Čin, Rovnost, Národní obroda a Slovo národa okamžitě Benešovy formulace uvedly ve svých komentářích.\n\nNa konci 2. světové války utvořily politické strany Československá strana národně socialistická (ČSNS), Československá sociální demokracie (ČSSD), Československá strana lidová (ČSL), Komunistická strana Československa (KSČ) a po Slovenském národním povstání ještě nově vzniklá Demokratická strana (DS) i Komunistická strana Slovenska (KSS) koalici Národní fronty jako uzavřený politický klub. Další politické strany neměly do NF přístup.\n\nJeště před osvobozením začali jako první v Brně fungovat komunisté. Jejich řady doplnili funkcionáři vracející se z exilu a vězení. Zahajovací schůze se konala 27. dubna v bývalé Rohrerově tiskárně, kde sídlil sekretariát a komunistický deník Rovnost. Dne 30. dubna se konala první oficiální schůze Krajského výboru v Brně a 5. května první aktiv komunistů, kterého se zúčastnilo přibližně 150 členů strany. Sídlem KV KSČ Brno se stala bývalá budova Legiobanky v Běhounské ulici. Mezi nejaktivnější členy patřili Vladimír Matula, František Píšek a odborový předák Josef Kapoun. Velmi významnou postavou brněnské KSČ se stal také politický tajemník Otto Šling, který strávil válku v Anglii a 5. května 1945 byl zvolen do funkce krajského tajemníka. Členská základna KSČ se rekrutovala převážně z řad dělníků.\n\nObnova strany započala s blížící se Rudou armádou. Dne 1. května proběhla přípravná schůzka, o den později svoji činnost zahájil stranický sekretariát (na adrese Kiosk 7). Dne 8. května vyšlo nejen první číslo deníku Čin – oficiálně „List české sociálně-demokratické strany pro osvobozené části Moravy, ale sešel se i místní akční výbor. AV řídil Stanislav Šulc a promluvil na něm ministr Bohumil Laušman. Sekretariát byl později přemístěn na náměstí Rudé armády čp. 72.\n\nZa první republiky měla Československá strana národně socialistická v Brně velmi silné pozice. Prvním předsedou městské organizace se stal Gustav Loubal, významně se zapojoval i Josef Podsedník a první předseda ZNV prof. František Loubal. Jejich organizační struktura velmi dobře fungovala, mimo jiné i díky aktivní ženské organizaci a početnému mládežnickému hnutí. Vydávala deník Slovo národa. Silné postavení strana získávala především ve městech, kde ji podporovali vysokoškoláci, různá mládežnická hnutí nebo sportovní spolky jako třeba Sokol. Na schůzi Národního výboru pro Velké Brno 29. května, kterou vedl Josef Podsedník, výbor odsouhlasil rezoluci klubu národních socialistů. Československá strana národně socialistická ji přijala „z příkazu svého politického vedení” a zastávala radikální řešení německé otázky.\n\nDne 30. května oznámil předseda Zemského národního výboru František Loubal do Pohořelic, Modřic, Moravské Nové Vsi, Mušova a Mikulova, že „z rozkazu Národního výboru pro Velké Brno mají být brněnští Němci vyvedeni za hranice města, respektive státu, a že se přitom předpokládá součinnost Krajské odborové rady (tajemník Josef Kapoun), Národní bezpečnostní stráže a československého vojska…”\n\nBrněnská organizace lidové strany vznikla znovu 29. dubna 1945. Prvním předsedou byl zvolen dr. Tomášek a tajemníkem Bohumil Smutník. Mezi významné členy strany patřili: místopředseda ZNV, dr. Ondřej Horáček, místopředseda ÚNV, kaplan Petr Lekavý, předseda Zemského výboru lidové strany na Moravě, páter Karel Fanfrdla. Jejich deník vycházel pod názvem Národní obroda. Členská a voličská základna pocházela především z venkova v katolických regionech (rolníci, řemeslníci a živnostníci). Pod křídly lidovců se masově zapojovali cvičenci z Orla a nemalá část základny usilovala o spolupráci s komunisty.\n\nNejvýznamnějším a nejpočetnějším odborovým hnutím bylo jednotné revoluční odborové hnutí (ROH). V květnu 1945 se v Brně konala „za účasti 320 delegátů závodních výborů z 80 brněnských kovodělných podniků” první odborářská konference. Postupně vznikaly i další odborové organizace. V čele krajské odborové rady (KOR) stál komunista Josef Kapoun. Odbory měli komunisté plně na své straně.\n\nBrněnská Zbrojovka (Waffenwerke A. G. Brünn) se stala za druhé světové války součástí koncernové společnosti „Reichswerke A.G. für Waffen und Maschinenbau Hermann Göring”, byla součástí německého válečného průmyslu a pracovala na zbrojním programu. Vlastnila také podniky ve Vsetíně a v Považské Bystrici. V roce 1942 přibyl nedaleko areálu Zbrojovky v Zábrdovicích nový pobočný závod v Cejlu a v roce 1943 do kuřimské Zbrojovky přesunula výrobu hamburská společnost „Klöckner Flugmotorenbau” a do Brna-Líšně firma „Flugmotorenwerke Ostmark GmbH”. Největších výkonů dosáhla Zbrojovka v roce 1944. Dělníci vyrobili celkem 414 000 pušek typu Mauser K-98, 61 000 kulometů typu MG 34, 893 řídících přístrojů pro protiletadlové dělostřelectvo a 40 děl typu MK 303 (ráže 3 cm). V roce 1944 zde pracovalo 15 860 dělníků. Brněnská Zbrojovka plnila plán výroby zbraní ještě 10 dní před osvobozením města.\n\nNa konci války pracovala ve válečném průmyslu v Brně i velká spousta učňů a studentů (ročníky 1924 až 1927) v rámci povolání do pracovních záloh. V září 1943 rozhodlo Říšské ministerstvo letectví o nasazení českých pracovních sil ročníku 1924 v leteckém průmyslu. Největší továrny leteckého průmyslu se v protektorátě nacházely právě v Brně-Líšni a v kuřimské pobočce Zbrojovky. Akci zahájilo Ministerstvo hospodářství a práce 23. srpna 1943. Po dotazníkovém šetření odjelo 31 000 mladých mužů a dívek ve zvláštních vlakových transportech mezi 18. lednem a 17. únorem 1944 na deset měsíců k přeškolení do Říše (menší skupiny odjížděly ještě v dalších měsících) a ke konci roku 1944 se vraceli zpátky, aby doplnili dosavadní počty dělníků v leteckém a zbrojním průmyslu. Pracovní úřad v Brně povolával žáky středních škol na pracovní nasazení většinou do místního zbrojního průmyslu (Zbrojovka Brno, Klöckner Werke Kuřim, Letov Olomouc).\n\nUž v roce 1939 byli dělníci zvýhodněni většími příděly potravin, zrovna tak jim bylo navyšováno sociální pojištění či invalidní a starobní důchody. Za působení zastupujícího říšského protektora Reinharda Heydricha přibyly dělníkům ve zbrojním průmyslu výhody zvyšování mezd, zvýšení přídělů potravin, cigaret a alkoholu, zavedení závodních jídelen s bezlístkovým jídlem Eintopf, poukázky na pracovní boty a bezplatné zotavovací týdenní dovolené v bývalých luxusních hotelech, které byly přeměněny na dělnické zotavovny. Tato akce pokračovala i po atentátu na Heydricha jako „Odkaz Reinharda Heydricha“ a fungovala až do roku 1944.\n\nPočátkem roku 1942 vznikla organizace „Radost a práce”, která dělníkům zajišťovala zdarma lístky do kina, divadla či na fotbal (FC Zbrojovka Brno) a organizovala divadelní představení přímo v továrnách. Mzdové podmínky mezi muži a ženami ve Zbrojovce byly značně rozdílné. V roce 1941 činila hodinová sazba pro muže 8,37 K a pro ženy 5,36 K. V roce 1943 obdržel dělník za hodinu: v muničce 6,45 K, v nářaďovně 8,37 K, ve všeobecném provozu 7,78 K a ve výrobě zbraní 7,97 K. Pracovní doba měla nejprve 47,5 hodiny týdně, po říjnu 1942 60 hodin a od května 1944 72 hodin týdně, takže průměrná týdenní mzda dělníků ve Zbrojovce se na konci války pohybovala kolem 550 K (měsíčně 2 200 K).\n\nPo osvobození Brna se z iniciativy Revoluční skupiny Předvoj, jejíž hlavní základna se nacházela ve Zbrojovce, utvořila Národní bezpečnostní stráž (tzv. Revoluční gardy). Mezi tím začala fungovat v brněnské Zbrojovce i závodní rada KSČ, jejíž delegace v čele s Josefem Kapounem se 30. května 1945 obrátila na komunistického předsedu Městského národního výboru Vladimíra Matulu (předtím také na policejní ředitelství) a požadovala po něm rázné a bezkompromisní řešení otázky brněnských Němců. Zbrojovkáři Matulovi pohrozili, „že si dělníci v případě otálení mohou s vysídlením Němců poradit sami.” Po jednání s policejním ředitelem Josefem Babákem se komunisté s dělníky dohodli, že akce započne ještě téhož večera.\n\nPolicejní ředitelství vypracovalo zvláštní vyhlášku, kterou Vladimír Matula podepsal. Josef Kapoun přislíbil doplnit mužstvo policie 3 000 ozbrojenými zaměstnanci Zbrojovky. Text vyhlášky byl také většinovým postavením komunistů na mimořádném zasedání národního výboru schválen. „Vyvedení německého obyvatelstva mělo proběhnout za spolupráce policie, Národní bezpečnostní stráže, asi tří tisíc dělníků Zbrojovky a vojáků Rudé armády, s jejímiž veliteli se měla věc rovněž konzultovat.” Zde se také poprvé objevila formulace přesunu „směrem k rakouským hranicím\". Zvláštní prověřovací komise pak měly určit, „co se má stát s těhotnými ženami, šestinedělkami, nemocnými a dalšími lidmi, kteří vyžadují zvláštní péči.” Podle rozhodnutí národního výboru se měly dokonce osoby neschopné pochodu „naložit na vozidla”. Změna nastala také v pohledu na německé antifašisty. „Jejich jména měla být veřejně ohlášena a v případě, že se za ně zaručí někdo z Čechů, měli být uvolněni”.\n\nSpisovatel Ota Filip konfrontoval v roce 1990 tři z dělníků Zbrojovky s otázkou brněnského odsunu, přičemž jeden si nemohl na brněnský pochod smrti vzpomenout, druhý popřel nehumánní zacházení a třetí připustil, že mohlo dojít k přehmatům. Kateřina Tučková, brněnská autorka románu „Vyhnání Gerty Schnirch”, uvádí, že dělníci „cítili potřebu ospravedlnit své skoro kolaborantské chování za války a jakýmsi gestem vydobýt zpět svou hrdost a čest”. Jaroslav Ostrčilík, předseda Fóra pro Česko rakouský dialog a organizátor každoročního pietního pochodu do Pohořelic, připomíná, že Klement Gottwald několikrát v rozhlase neúspěšně vyzýval zbrojováky k sabotážím a k přerušení výroby. Vzhledem k tomu, že měli po válce strach z obvinění z kolaborantství, snažili se při odsunu Němců prokázat své vlastenectví. Dále uvádí, že „právě na tyto „vlastence“ mají přeživší pochodu ty nejhorší vzpomínky”.\n\nValná část Němců byla už 11. května 1945 vystěhována ze svých obydlí a následně soustředěna v různých budovách. Předsednictvo Zemského národního výboru v Brně se 16. května rozhodlo přijmout návrh bezpečnostního referenta Karla Smítala o zajištění „všech osob německé národnosti a národních zrádců\" v „koncentračních táborech\". Vzhledem k tomu, že jeden z členů ZNV upozornil na to, „že zásada odstranit ze státu všechny Němce byla jasně řečena panem prezidentem Benešem” a trval na přípravách k vystěhování Němců za hranice, poskytli předseda vlády Zdeněk Fierlinger a jeho náměstek Klement Gottwald ZNV jasné instrukce. Další den rada Zemského národního výboru v Brně schválila „Prozatímní všeobecné směrnice o Němcích\". Směrnice vypracoval a 20. května radě předložil bezpečnostní referent výboru Smítal spolu s velitelem Národní bezpečnostní stráže pro Moravu kapitánem Bedřichem Pokorným, členem KSČ. Na návrh Smítala předsednictvo Zemského národního výboru ještě 29. května schválilo výnos č. 78/1945.\n\nPodle slov historika Adriana von Arburg mělo právě na podkladě ZNV výnosu zemské a místní velitelství Národní bezpečnostní stráže neprodleně zajistit \"„vyvedení Němců z města, jež se mělo týkat žen a dětí, chlapců mladších čtrnácti let, mužů starších šedesáti let a práce neschopných osob. Dotyční si mohli s sebou vzít jen tolik věcí, kolik sami unesli, nikoli však cennosti a vkladní knížky. Ostatní Němci, tj. hlavně práceschopní muži, měli být prozatím s označením „N\" na oděvu, soustředěni a nasazeni na práci, později se rovněž počítalo s jejich vystěhováním z Brna. Z dosahu těchto opatření byli vyňati pouze ti příslušníci německé národnosti, o jejichž ochraně se zmiňovaly „Prozatímní všeobecné směrnice”.\" Téhož dne se ale předsednictvo ZNV usneslo, že nebudou nadále Němcům vystavována potvrzení o jejich loajálním chování či antifašistické činnosti.\n\nZe třinácti seřadišť se 30. května 1945 kolem desáté hodiny večer postupně utvořila několikakilometrová kolona, která se vydala přes Staré Brno po Vídeňské ulici směrem na Rajhrad (dnes silnice I/52) a která čítala více než dvacet tisíc víceméně žen a dětí (některé prameny uvádí 25 000 až 30 000). Menší skupiny Němců z vesnic jižně od Brna se do kolony připojily cestou při pochodu směrem na rakouskou hranici. Přeživší svědkové popisují pochod bez jídla, bez vody, bez lékařské péče a bez zastávek pro odpočinek jako velmi nehumánní. Koloně s armádním doprovodem velel major Vilém Pistorius, evakuační referent velitelství třetí vojenské oblasti, ostrahu prováděli dělníci ze Zbrojovky a členové „revolučních formací\". O doprovodu 3 600 šestnáctiletých až dvacetiletých \"týpků\" ze Zbrojovky hovoří také autorka románu Vyhnání Gerty Schnirch Kateřina Tučková.\n\nPo přenocování v rajhradské sokolovně, orlovně, hostinských sálech, v zemském sirotčinci (sloužícímu za protektorátu jako Kinderlandverschickung-Lager) či jiných prostorách jako třeba na fotbalovém hřišti dorazili vysídlenci v ranních hodinách 31. května 1945 do Pohořelic. Po zjištění, že se mezi vyhnaným obyvatelstvem nachází i Češi ze smíšených manželství, jejich děti, němečtí Židé a němečtí antifašisté, byla tato část vrácena zpět do Brna. Přibližně 10 000 Němců, ještě schopných pochodu, bylo hnáno dál k Mikulovu a do Rakouska. Zbytek dalšího pochodu neschopných vysídlenců zůstal v pohořelickém táboře.\n\nDne 30. května odjela z Brna do Prahy delegace představitelů bezpečnostních orgánů země i města. Jednání s ministrem Václavem Noskem a předními muži z jeho resortu proběhla v hotelu Alcron. Nosek byl na základě informací kapitána Pokorného přesvědčen, že „až do rozhodnutí vlády by se mělo s jejich odsunem do Rakouska posečkat\". Dopoledne 1. června informovali B. Pokorný a K. Smítal předsedu ZNV Loubala o postoji ministra Noska, jelikož bylo jasné, že bez povolení velitelů spojeneckých armád k evakuaci za hranice asi jen ztěžka dojde, což se křížilo s plány ubytovat jednotky československé armády, repatrianty a zajatce v bytech po Němcích. Podle B. Pokorného a K. Smítala byl odsun možný jen do Německa, ale i tak jen za předpokladu, „že bude uzavřena závazná dohoda československé vlády se Spojenci o vysídlení Němců po etapách.” Jednání se účastnili také velitel třetí vojenské oblasti generál Zdeněk Novák a velitel pátého sboru pro jihomoravský prostor, kteří od generála Ludvíka Svobody obdrželi rozkazy, „aby pod záštitou čs. armády provedli odsun Němců ihned a rázně\". Pokorný se pokusil celou akci zastavit, ale když večer do Mikulova dorazil, velký počet brněnských Němců se nacházel již za hranicemi. Asi třetina jich byla ubytována v Pohořelicích, Věstonicích a Dunajovicích.\n\nMěsto Pohořelice se nacházelo přibližně v polovině cesty z Brna do Mikulova a počet obyvatelstva v tuto dobu asi sedmkrát převyšoval původní počet obyvatel (tři tisíce před koncem války). Nejvíce Němců umístila Národní bezpečnostní stráž do barákového tábora na okraji města, který Němci postavili pro válečné zajatce, totálně nasazené zahraniční dělníky (především Poláky) a maďarské Židy, kteří byli používáni na těžké meliorační práce. Ostatní Němce stráž rozmístila po prázdných obilných skladech (německy \"ehemaligen Getreidelager\"), ve škole, sokolovně, selských stodolách, malý počet i u místního obyvatelstva. Nemohoucí vysídlenci zůstávající ještě na trase byli přivezeni koňskými potahy.\n\nSběrný tábor v Pohořelicích se vyznačoval krutými podmínkami – \"chyběly postele, hygienická zařízení, léky, zásobování potravinami vázlo. Velmi rychle se zde šířila epidemie úplavice a tyfu\". Denně umíralo v táboře 60 až 70 lidí, zčásti i na následky stále pokračujícího týrání. V pohořelickém táboře zemřelo podle českých údajů 459 brněnských Němců, 170 jich zemřelo v okolních obcích, kde byli rozmístěni kvůli nedostatku místa v táboře (celkem 629 osob). Při pochodu na rakouské území přibyli další mrtví (rakouská strana eviduje dalších 1 062 obětí). Přesné počty zemřelých Němců se u českých a německých historiků liší. České prameny udávají, že při celé vysídlovací akci z Brna mělo zemřít 1 691 osob a německá strana udává celkový počet 4 140.\n\nRáno 1. června 1945 usilovali představitelé městské správy, stanice NBS a zástupci NV města Brna o pokračování v dalším pochodu. Dozor zajišťovala narychlo povolávaná výcviková jednotka z 3. vojenského okruhu československé armády ze Znojma pod velením majora Viléma Pistoriuse, někdejšího legionáře. Revoluční gardy ze Zbrojovky se již večer vracely do Brna.\n\nZemský národní výbor v Brně podřídil správu tábora zdravotnímu referátu ZNV pod přednostou MUDr. Adolfem Rozmaričovičem. Vrchní účetní ředitel ZNV F. Pořízek odjel v sobotu 2. června 1945 do Pohořelic zajistit lůžkové vybavení. Do Pohořelic byla povolána také skupina zaměstnanců z kuchyně v Zemské nemocnici na Pekařské ulici a z kuchyně v Zemské porodnici na Obilním trhu. Národní výbor pro Velké Brno poskytl kolem dvaceti úředníků pro táborovou správu a město Pohořelice přidělilo dvě místností ve staré poště. V čele civilní správy tábora stál brněnský městský úředník JUDr. Josef Strnad. Po té, co onemocněl úplavicí, velel táboru Karel Blažek. Vybavení tábora poskytlo jednak Zemské ústřední skladiště v Brně v Lidické ulici čp. 65, Zemská dívčí vychovatelna v Boskovicích, dále nemocnice v Ivančicích a armáda. Do okolních vesnic bylo nasměrováno 943 osob – Drnholec 213, Branišovice 74, Cvrčovice 165, Odrovice 111, Troskotovice 30, Malešovice 158, Loděnice 114, Jiřice 51, Vlasatice 27, ale i Damnice a statek J. Kulhána v Suchohrdlích. Zde spadali Němci pod správu místních národních výborů nebo správních komisí, pohořelický tábor vedl jen evidenci.\n\nVzhledem k tomu, že se v táboře nacházelo 5 889 osob (podle výkazu o vydávané stravě), navštívili v noci z 5. na 6. červen 1945 přednosta zdravotního referátu ZNV MUDr. A. Rozmarič, účetní ředitel František Pořízek, major V. Pistorius a vrchní účetní tajemník Karel Slíž bývalý Ústav pro mladistvé provinilce v Mikulově na Mušlově. Budovy měla po opuštění Rudou armádou v držení justiční správa pod JUDr. Šimáčkem. Již 8. června bylo na Mušlov převezeno z Pohořelic 1 175 Němců. Správcem tábora byl po celou dobu Karel Slíž z Brna. K Mušlovu patřily i menší tábory v okolních vesnicích (Dolní Dunajovice, Perná, Bavory, Pavlov, Novosedly, Nový Přerov, Věstonice) a v městě Mikulově. Ve dnech 9.- 11. června přibylo na Mušlov dalších 655 Němců. Poté dorazilo z Pohořelic ještě 77 osob. Do 25. června 1945 bylo na Mušlově evidováno celkem 1 807 brněnských Němců. Dne 17. srpna 1945 došlo ke zrušení tábora. Osoby s omezenou pohyblivostí byly převezeny do starobince v Hrušovanech nad Jevišovkou.\n\nStaniční kniha NBS v Pohořelicích uvádí, že první návrat se uskutečnil k datu 3. června 1945 kolem 14. hodiny, kdy bylo odsunuto asi 2 000 optujících Němců zpět do Brna. Na 9. schůzi rady ZNV o tom také referoval předseda F. Loubal: „Asi 2 500 (Němců) se vrací do Brna, poněvadž se na ně vystěhování ve smyslu usnesení Zemského národního výboru nevztahovalo.“ Dne 14. června bylo vypraveno dalších asi 2 000 internovaných osob. Kontrolu transportu zajišťovali příslušníci stanice NBS, ale hlavní provedení leželo na armádě. Městský velitel v Brně plk. Václav Hladúvka žádal posily od 6. dělostřeleckého pluku do prostoru Cvrčovice – Smolín, jelikož část vojáků majora Pistoriuse musela přejít 14. června do Modříc a Želešic.\n\nDne 19. června 1945 přešla větší skupina brněnských německých občanů do starobince v Hrušovanech nad Jevišovkou. Poté následovaly další odsuny do nemocnice Milosrdných sester sv. Hedviky v Břežanech. Většina úředníků byla povolána zpět do Brna a v Pohořelicích zůstala jen malá skupina likvidátorů. Dnem 23. června se vrátil vedoucí táborové kuchyně Václav Lidmila na pracoviště v Zemské porodnici. Likvidace nouzového ubytování nařídil MUDr. A. Rozmarič 4. července. V Pohořelicích pobývalo přesto ještě 80 Němců z Brna – 58 v improvizované nemocnici a zbytek v soukromém ubytování. Likvidační skupina oznámila písemně 7. července 1945 vojenské jednotce v Pohořelicích zánik tábora, který pak převzal tankový oddíl čs. armády.\n\nZmocněnec rakouské vlády V. Figdor si stěžoval hned 31. května u majora Pistoria a pochyboval, že se jedná u vysídlenců jen o rakouské státní příslušníky. Rakouský diplomat o celé akci informoval Američany a dal rázně najevo, že pokud akce neustanou, mohou být zrovna tak „z rakouského území vypovězeni do ČSR všichni Češi, kteří tam žili, což údajně nebylo v rozporu s míněním některých velitelů západních okupačních jednotek v Rakousku.“ Další protesty přišly i z Vídně.\n\nKriticky se postavilo k odsunu i brněnské velitelství Rudé armády. Major Kovtun obvinil osobně Loubala z plné zodpovědnosti a poukázal na možný negativní dopad takové akce na sovětské jednotky. Loubal se pak v předsednictvu ZNV hájil, že usnesení z 29. května vzešlo z iniciativy NV pro Velké Brno. Nicméně na zasedání 5. června oznámil kapitán Pokorný (velitel zemské Národní bezpečnostní stráže – SNB), že ministerstvo vnitra trvá na vysídlení Brna a to i přesto, že rakouská strana svůj slib dodrží.\n\nStanovit míru politické odpovědnosti za smrt téměř sedmnácti set lidí je velmi těžké. Mnoho pramenů uvádí podle Adriana von Arburga rozporuplné údaje. Je prokazatelné, že situace v Brně sehrála rozhodující úlohu. Podle historika:\n\nV Pohořelicích, na půli cesty mezi Brnem a státní hranicí do Dolního Rakouska, existuje několik masových hrobů obětí pochodu smrti. Na místě jednoho z nich se nyní nachází obrovský železný kříž s trnovou korunou jako památka na 890 obětí zemřelých ve sběrném pohořelickém táboře. V zahradě brněnského augustiniánského kláštera byl v roce 1995 odhalen pamětní kámen obětem brněnského pochodu smrti. Od roku 2006 se koná v den výročí pietní pochod po trase brněnského pochodu smrti.\n\nV Rakousku je památka obětem připomínána hroby a pomníky na mnoha obecních hřbitovech ležících na trase „vysídlenckého pochodu smrti“ na rakouském území, například v obcích Drasenhofen, Poysdorf, Mistelbach, Wolkersdorf, Stammersdorf a Purkersdorf. V Německu v Durynském lese na hoře Wetzstein u Lehestenu umístili sudetští Němci v roce 2004 na fasádě napodobeniny bývalé rozhledny z Pradědu bronzovou pamětní desku obětem brněnského pochodu smrti. Podle grafického návrhu brněnského rodáka Ing. Ernesta Potuczka-Lindenthala (* 27. leden 1917 Brno, † 12. září 2008 Kiel-Oppendor) byla ulita také bronzová deska „Brünner Totentanz”.\n\nV roce 1996 vyšetřovala brněnská skupina z pověření radnice brněnský pochod smrti a vysídlení Němců z Brna. Došla k závěru, že na cestě po českém území zemřelo 170 lidí, v pohořelickém táboře 459 lidí, tedy celkem 629 lidí a poté ještě za hranicemi Rakouska dalších 1 062, dohromady tedy 1 691 Němců. Všichni Němci měli zemřít stářím nebo na následky úplavice či průjmu. Vzhledem k tomu, že nedošlo k násilným vraždám, případ byl odložen. Rakouská strana ve své rozsáhlé studii uvádí, že po cestách zemřelo 1 950 lidí, v pohořelickém táboře 2 000 osob a po okolních obcích 190 lidí. Dohromady pracuje tedy rakouská strana s počtem kolem 4 140 německých obětí. Zpráva uvádí také případy násilí a vražd, které česká strana popírá. České zpochybňování mrtvých během cesty do Pohořelic vyvrací ve své studii historik Tomáš Staněk. Staněk operuje s číslem 1 691 obětí na obou stranách hranice a to bezprostředně během pochodu a dodává, že číslo nemusí být přesné a konečné.\n\nV roce 2000 iniciovalo sdružení Mládež pro interkulturní porozumění (MIP) výzvu, aby \"představitelé města Brna jasně vyjádřili nesouhlas s těmito událostmi, za něž nesla tehdejší brněnská politická reprezentace odpovědnost\". Výzvu podpořilo 22 osobností brněnského veřejného života, autory textu byli Ondřej Liška, Martin Konečný a Mikuláš Kratochvil.\n\nVýzva vzbudila velký ohlas v domácích i zahraničních mediích. Vedení města reagovalo odmítavě, rozhodlo však o sestavení pracovní skupiny. O rok později (2001) přišla s výsledkem, který podle signatářů výzvy zůstal na půl cesty. Autoři výzvy považovali toto vyjádření za neuspokojivé především proto, že otevřeně nepojmenovalo bezpráví a nereflektovalo fakt, že divoký odsun byl posvěcen a dílem organizován tehdejšími veřejnými orgány a představiteli města Brna.\n\nText výzvy MIP začlenila v plném znění do svého románu \"Vyhnání Gerty Schirch\" spisovatelka Kateřina Tučková (1. vyd. 2008).\n\nKlíčové pasáže výzvy MIP převzala také politická reprezentace Brna do přelomové Deklarace smíření, kterou schválilo brněnské zastupitelstvo v roce 2015. \"(\"...Jsme si dobře vědomi nesrovnatelně rozsáhlejších zločinů, které spáchal nacistický režim. Zároveň si uvědomujeme, že utrpení zůstává utrpením, ať je jeho původcem kdokoli a v kterékoli době. (...) První je poselstvím smíření k těm, kdo byli násilným vyhnáním postiženi. Druhé poselství směřuje k nám, dnešním Brňanům, kteří v naprosté většině nemáme s vyhnáním, k němuž zde před 55 lety došlo, nic společného. Nesměřuje k sebeobviňování, nýbrž k odpovědnosti za dnešní a budoucí soužití lidí nejrůznějšího kulturního či etnického původu. Dává naději, že pokud si uchováme vědomí o nepřijatelnosti uvedených zločinů a budeme schopni k nim zaujmout otevřený a poctivý postoj namísto jejich tabuizace, nic podobného se nebude opakovat.\")\"\n\nV úterý 19. května 2015 odhlasovali zastupitelé města Brna v rámci 70. výročí od skončení 2. světové války „Deklaraci smíření a společné budoucnosti”. Pro přijetí předložené deklarace hlasovalo 13 členů ANO, sedm zástupců KDU-ČSL, čtyři členové Strany zelených a šest zastupitelů uskupení Žít Brno. K radniční koalici se připojili také všichni čtyři členové opoziční TOP 09. ODS a ČSSD se hlasování nezúčastnily, čtyři zastupitelé KSČM byli proti. Deklaraci podpořilo 34 zastupitelů. K deklaraci vyjádřil jistou výtku zastupitel a náměstek jihomoravského kraje Stanislav Juránek (KDU-ČSL) (který pro deklaraci hlasoval), ostře proti vystoupil hejtman Michal Hašek (ČSSD). Ondřej Liška člen Strany zelených, který je spoluautorem původního prohlášení iniciovaného sdružením Mládež pro interkulturní porozumění, deklaraci uvítal, byť čekal formulace důraznější. Obrovskou odezvu vyvolala deklarace na německé straně, kde například rakouský deník Kurier píše: „Tóny smíření z Brna lze přirovnat k senzaci“. Zrovna tak ocenil omluvu i mluvčí sdružení Sudetendeutsche Landsmannschaft Bernd Posselt.\n\n\n\n"}
{"id": "158275", "url": "https://cs.wikipedia.org/wiki?curid=158275", "title": "Úhrovská lípa", "text": "Úhrovská lípa\n\nÚhrovská lípa, také známá jako Jiříkova lípa, je památný strom, který rostl ve vesnici Úhrov.\n\nNa lípě byla pověšena bílá informační tabule s černým textem (později již pouze opřená u paty kmene):\n\nStáří stromu se odhadovalo na 500–600 let. V roce 2010 se součástí znaku Kraborovic (Úhrov je část této obce) stal symbol lípy. Do roku 2011 zůstávalo zhruba 5 m vysoké torzo kmene s obvodem cca 420 cm staré lípy malolisté (\"Tilia cordata\"), které obráželo z kořenových výmladků a jedné živé větvě rostoucí z kmene (jak je dokumentováno na fotografii z prosince 2006). V roce 2011 je celý strom posouzen řadou odborníků a je konstatováno rozsáhlé houbovité onemocnění dřeva s nebezpečím přenosu i na mladé stromy, rostoucí z kořenů staré lípy. \n\n2. května 2012 končí život původní lípy. Suché tělo stromu je vyzdviženo a rozpadá se na několik částí. V roce 2013 je na místě původní Úhrovské lípy vysazena nová lipka, přičemž statut památného stromu zůstal zachován a je přenesen na nový strom (databáze památných stromů AOPK 101735). Celý prostor okolo lipky je nově upraven a je zde umístěn stojan s informační deskou obsahující texty a fotografie o lípě. Pod informační deskou se dále nachází starý text o lípě a původní bílá informační tabule s černým textem „Památce věhlasného krále Jiřího Poděbradského...“. Na spodní okraj dopsán jednořádkový text „Nový strom zasazen r. 2013.“ V těsném sousedství nové lipky (a tedy i původní Úhrovské lípy) se dále nachází Památník sjednání míru mezi českým králem Jiřím z Poděbrad a uherským králem Matyášem Korvínem.\n\nPodle pověsti rostla tato lípa u usedlosti, ve které podepsali 27. února 1469 (staré pohlednice uvádějí 14. únor 1469) mír český král Jiří z Poděbrad a uherský král Matyáš Korvín. Podle jiné pověsti zde Jiří z Poděbrad odpočíval na začátku války, když mířil k nepřátelům.\n\nLípě byl věnován prostor v televizním pořadu Paměť stromů, konkrétně v dílu č. 8: Stromy královské. Také ji ve svém díle zachytil (ještě s původní korunou) akademický malíř Jaroslav Turek. Fotografie památného stromu zdobily řadu (především předválečných) pohlednic.\n"}
{"id": "158277", "url": "https://cs.wikipedia.org/wiki?curid=158277", "title": "Platan v Běstvině", "text": "Platan v Běstvině\n\nPlatan v Běstvině je památný strom. Chráněný platan javorolistý (\"Platanus hispanica\") roste u zámku v obci Běstvina. Jeho výška dosahuje cca 40 m a obvod kmene ve výčetní výšce je cca 550 cm. Kmen se ve výšce cca 2,5 m rozvětvuje do tří hlavních větví. Jedná se o mimořádně vzrostlý strom, který je chráněn od roku 1996.\n"}
{"id": "158279", "url": "https://cs.wikipedia.org/wiki?curid=158279", "title": "Kaple svatého Jana Nepomuckého (Běstvina)", "text": "Kaple svatého Jana Nepomuckého (Běstvina)\n\nKaple svatého Jana Nepomuckého je barokní šestiboká kaple na křižovatce silnic v zámku v obci Běstvina.\n\nKaple byla postavena po roce 1720 na půdorysu šestiboké hvězdy. V minulosti byla mylně připsána známému baroknímu staviteli Janu Blažeji Santinimu. Skutečným tvůrcem kaple je zřejmě Santiniho epigon Jan J. Vogler. Kaple je zaklenutá, s malou centrální věžičkou.\n\nUvnitř kaple se nalézala na šestibokém podstavci dřevěná barokní socha Apoteóza sv. Jana Nepomuckého od sochaře Ignáce Rohrbacha z kol. 1726 (dříve připisovaná Řehoři Thénymu). Po dlouholetém vystavení povětrnostním podmínkám byla socha z kaple deponována a následně restaurována. V současnosti je dlouhodobě zapůjčena do expozice Muzea Barokních soch v Chrudimi.\n\nKaple Běstvina (stránky obce)\n"}
{"id": "158281", "url": "https://cs.wikipedia.org/wiki?curid=158281", "title": "Finále NBA", "text": "Finále NBA\n\nFinále NBA je vyvrcholením průběhu sezóny v severoamerické basketbalové soutěži National Basketball Association, ve kterém se utkávají vítězové play-off ze západní a východní konference této soutěže.\n\nFinále je hráno již od roku 1947 (v té době se ještě dnešní NBA jmenovala \"Basketball Association of America (BAA)\") na čtyři vítězné zápasy. Představiteli NBA a americkými médii je někdy finále NBA označováno jako „Světový šampionát“ (World Championship). Toto označení, vycházející z předpokladu, že se žádný basketbalový tým na světě nemůže rovnat nejlepším týmům NBA, dostalo povážlivé trhliny v posledních letech, kdy byl výběr nejlepších hráčů NBA opakovaně poražen týmy jiných zemí - na olympijských hrách v roce 2004 i na posledním mistrovství světa.\n\nVítěz finále získává do trvalého držení Pohár Larryho O'Briena (Larry O'Brien Championship Trophy).\n\nNásledující tabulka zachycuje rok po roce výsledek finále NBA. S ohledem na přejmenovávání a stěhování klubů se v některých případech jméno týmu v tabulce liší od jména článku, na který vede odkaz - nejedná se o chybu.\n\nV následující tabulce jsou týmy řazeny podle počtu účastí ve finále NBA. Pokud se tým zúčastnil finále pod více názvy, jsou tyto účasti sečteny u dnešního jména týmu a původní název uveden v poznámce.\n"}
{"id": "158284", "url": "https://cs.wikipedia.org/wiki?curid=158284", "title": "Otakar Ostrčil", "text": "Otakar Ostrčil\n\nOtakar Ostrčil (25. února 1879 Praha-Smíchov – 20. srpna 1935 Praha) byl český hudební skladatel a dirigent.\n\nNarodil se v rodině smíchovského lékaře MUDr. Josefa Ostrčila (1843–1897) a matky Eleonory, rozené Kallabové (1848–??). Byl nejmladší ze čtyř dětí, dva bratři (Antonín a Josef) se stali lékaři jako jejich otec.\n\nStudoval na Karlově universitě v Praze moderní filologii. Hru na klavír studoval v Praze soukromě u A. Mikše, od roku 1895 pokračoval u Zdeňka Fibicha, který jej také učil kompozici. Kompoziční začátky jsou v jeho čtrnácti letech, první skladbu pro velký orchestr napsal v osmnácti a během studentských let operu „Jan Zhořelecký“. Dirigovat začal v Akademickém pěveckém sboru, v období 1908 až 1922 dirigoval amatérské Orchestrální sdružení v Praze. Divadelní orchestr dirigoval poprvé pohostinky v Národním divadle v roce 1906 při repríze hry Jaroslava Kvapila \"Sirotek\". V roce 1911 pak zde pohostinsky řídil i vlastní operu \"Poupě\".\n\nV letech 1903–1919 byl profesorem na Československé obchodní akademii v Praze. V letech 1926–1929 učil na pražské konzervatoři – k jeho žákům patřil např. ukrajinský skladatel Mykola Kolessa. V letech 1914–1918 vedl operu Městského divadla na Královských Vinohradech. V roce 1919 se stal dramaturgem Národního divadla, kam jej po zrušení zpěvohry na Vinohradech povolal tehdejší šéf opery Karel Kovařovic. Po jeho smrti se stal od 15. 12.1920 novým šéfem opery ND. Současně vykonával i funkci dirigenta. Zde působil až do své smrti .\n\nOstrčil patřil v letech 1890 až 1930 k vedoucím skladatelským osobnostem a s šéfem činohry K. H. Hilarem v letech 1920 až 1935 tvořil dvojici, která určovala uměleckou úroveň Národního divadla v Praze. Za svého působení v ND pohostinsky rovněž dirigoval ve Varšavě, Göteborgu a v Bukurešti.\nManželkou Otakara Ostrčila byla sestra spisovatele Jiřího Mařánka Julie (1892–1972). .\n\nVěnoval se rovněž veřejné činnosti, od roku 1912 byl členem České akademie věd a umění, od roku 1919 byl předsedou Foerstrovy společnosti, kterou i spoluzakládal. V období 1924 až 1933 byl předsedou Spolku pro moderní hudbu . Pohřbem je v Praze na Vyšehradě. \n\nMnoho let trávil skladatel své letní odpočinky v Soběslavi v pronajatém domě (U Černovického potoka, čp. 269). Zde zkomponoval nejen symfonickou báseň \"„Léto“\" a \"„Křížovou cestu“,\" ale především \"„Honzovo království“\" (premiéra r. 1934 v Brně). Také zde vznikl melodram \"„Skřivan“\" na slova místního rodáka, básníka Miroslava Valenty. O díle \"„Léto“\" napsal v roce 1941 v tisku předseda Ostrčilovy společnosti dr. Josef Bílek: \"„… ono bylo v tomto městě nejen vytvořeno, nýbrž ono bylo zdejším krajem přímo inspirováno. Kus krásy jihočeského slunce, planoucího nad hlavami zdejšího lidu se v něm odráží a spolu s tím i všecka radost a šťastná pohoda…“\"\n\nSoběslavští na svého milého hosta nezapomněli – v sále „Národního domu“ se 28. června 1941 pod záštitou městské rady konal k uctění jeho památky slavnostní koncert a poblíž Nového rybníka je od června 1941 i Mistrův památník s nápisem: V KRÁSE NAŠEHO KRAJE VYTVOŘIL OTAKAR OSTRČIL – LÉTO – KŘÍŽOVOU CESTU – HONZOVO KRÁLOVSTVÍ – V LETECH 1926–34.\n\nOstrčilova hudba vznikala zpočátku pod vlivem romantismu, především Z. Fibicha. Počátkem 20. století na něj zapůsobil také Gustav Mahler, jehož hudbu Ostrčil propagoval i jako dirigent. V pozdější tvorbě, počínaje orchestrální skladbou \"Impromptu\" op. 13 (1911), si vyvinul svůj osobitý styl bohatý na disonance.\n\n\n\nZ dalšího díla jsou nejvýznamnější symfonické básně, \"Symfonie A-Dur\" op. 7 (1903–1905), \"Sinfonietta\" op. 20 (1921) a symfonické variace pro orchestr \"Křížová cesta\" op. 24 (1927–1928). Pozornost zasluhují i četné písně, sbory a kantáta \"Legenda o sv. Zitě\" (1899), komponovaná k uctění narozenin Františka Ladislava Čelakovského.\n\n\n"}
{"id": "158285", "url": "https://cs.wikipedia.org/wiki?curid=158285", "title": "Dřezovec v Kožlí", "text": "Dřezovec v Kožlí\n\nDřezovec v Kožlí roste u silnice z obce Kožlí do Hněvkovic. Památný dřezovec trojtrnný (\"Gleditsia triacanthos\") roste nad silnicí, je vysoký asi 16 m a obvod kmene má asi 265 cm. \n\nJako památný strom byl vyhlášen v roce 1988 pro svoji velikost.\n"}
{"id": "158287", "url": "https://cs.wikipedia.org/wiki?curid=158287", "title": "Internet Small Computer System Interface", "text": "Internet Small Computer System Interface\n\nInternet Small Computer System Interface (zkratka iSCSI) je v informatice síťový protokol, který umožňuje připojovat úložný prostor (např. diskové pole) pomocí počítačové sítě.\n\nKoncepce iSCSI vychází ze dvou technologií. SCSI rozhraní pro připojování disků v serverech a protokolu TCP/IP.\n\nZ rozhraní SCSI se používá pouze protokol, kterým spolu zařízení komunikují a zcela opouští jeho fyzickou vrstvu (kabely, konektory, elektrickou specifikaci). Pro přenos paketů SCSI se použije jejich zapouzdření do protokolu TCP/IP.\n\nNorma iSCSI používá vlastní terminologii: Pokud u SCSI hovoříme o adaptéru a disku, adaptér nám nahradí komponenta, která se jmenuje Initiator, a cílové zařízení (disk/diskové pole, případně pásková jednotka) se nazývá Target.\n\nRozhraní iSCSI je běžně dostupné na většině platforem. Lze tak snadno ukázat notebook s terabytovým diskem – disk připojený přes iSCSI se chová úplně stejně, jako disk připojený na lokální řadič, je vidět i ve Správci disků.\n"}
{"id": "158290", "url": "https://cs.wikipedia.org/wiki?curid=158290", "title": "Petra Čumplová", "text": "Petra Čumplová\n\nPetra Čumplová (* 7. května 1973 Praha, provdaná Kheková) je legendární česká házenkářka.\n\nCelou házenkářskou kariéru hrála s číslem 15 na pozici levého křídla. Její velkou předností byla rychlost, přesná střelba i z neuvěřitelných úhlů, přehled o dění na hřišti a neomylná střelba sedmimetrových hodů. Dlouhá léta byla kapitánkou reprezentace, byla několikrát vyhlášena nejlepší házenkářkou ČR, nejlepším křídlem mezinárodních turnajů a byla také několikrát nominována do výběru Evropy i světa. Reprezentovat přestala po mistrovství světa v roce 2003. Pochází z házenkářské rodiny, oba rodiče hráli házenou, později se věnovali trenérství (matka Olga) a rozhodcování (otec Vladislav). Petřina sestra Vlaďka reprezentovala Českou republiku v juniorské kategorii. Petra vystudovala Právnickou fakultu Univerzity Karlovy, je advokátkou a ředitelkou velké obchodní firmy; má s manželem Liborem dva syny.\n\n\n\n"}
{"id": "158291", "url": "https://cs.wikipedia.org/wiki?curid=158291", "title": "Hubáček", "text": "Hubáček\n\nExistuje více osobností s českým příjmením Hubáček:\n\n\n"}
{"id": "158293", "url": "https://cs.wikipedia.org/wiki?curid=158293", "title": "Gamma Ray", "text": "Gamma Ray\n\nGamma Ray je německá powermetalová hudební skupina, která byla založena bývalým členem skupiny Helloween, kytaristou, zpěvákem a skladatelem Kai Hansenem.\n\nZa počátek historie kapely lze považovat okamžik, kdy se Kai Hansen rozhodl po čtyřech letech opustit svou někdejší kapelu, Helloween. Svůj odchod zřejmě plánoval již několik let předem kvůli údajnému psychickému vyčerpání z dlouhých turné, kterých se kapela účastnila. Úmysl nakonec uskutečnil roku 1988, skutečný důvod odchodu je však stále předmětem mnoha diskuzí. Kai Hansen se rozhodl zformovat nové hudební těleso, v roce 1989 se proto spojil se svým dlouhodobým přítelem, Ralfem Scheepersem, který působil jako zpěvák ve skupině Tyran Pace. Nedlouho poté se připojili hráč na baskytaru Uwe Wessel a bubeník Mathias Burchardt, čímž kapela dorostla do plné sestavy.\n\nV roce 1990 skupina vydala své první album, \"Heading for Tomorrow\", které se ihned usadilo v hudebních žebříčcích v Německu a Japonsku. Jako hostující hráč na baskytaru byl k tvorbě tohoto alba přizván i Dirk Schlächter, který se nakonec přidal k regulérní sestavě skupiny jako druhý kytarista. V důsledku neschopnosti účastnit se turné po vydání prvního alba skupinu také opustil bubeník Mathias Burchardt, jehož post byl vzápětí obsazen Uli Kuschem.\n\nV roce 1991 vzniklo druhé album v pořadí, \"Sigh No More\", které bylo kritiky i fanoušky opět hodnoceno velmi pozitivně, ač se styl hudby od alba \"Heading for Tomorrow\" mírně odlišoval. Konec prací na tomto albu byl opět předznamenáním významných personálních změn v sestavě kapely - kapelu opustili hráč na baskytaru Uwe Wessel a bubeník Uli Kusch. Obě volná místa byla vzápětí obsazena hráčem na baskytaru Janem Rubachem a bubeníkem Thomasem Nackem. V této sestavě bylo následně vytvořeno nové album \"Insanity and Genius\", které bylo vydáno, kvůli budování vlastního studia, po dvouleté pauze (roku 1993). Zde se kapela vrací ke svému původnímu stylu, představenému albem \"Heading for Tomorrow\". Toto je také první album Gamma Ray, na němž můžeme slyšet hlas Kaie Hansena] který do té doby hrál pouze na kytaru. Zde nazpíval píseň \"Heal Me\". Tato skutečnost také předznamenala odchod zpěváka Ralfa Scheeperse, který měl původně celé album nazpívat sám. Jeho tehdejší bydliště se však nacházelo daleko od města Hamburg, ve kterém skupina měla studio, a Ralf se tak nemohl pravidelně účastnit nahrávání alba. Kromě toho se ve stejné době nadějně ucházel o post zpěváka ve skupině Judas Priest. Po diskuzi s ostatními členy nakonec skupinu opustil.\n\nJelikož skupina zůstala bez zpěváka, postu se nakonec ujal sám Kai Hansen, přičemž nadále působil i jako kytarista. Následující album, které vyšlo v roce 1995 - \"Land of the Free\" - je již kompletně nazpíváno Kaiem. Toto album bylo kritiky i fanoušky přijato velmi pozitivně a je dodnes jedním z nejzásadnějších alb Gamma Ray.\n\nSkupina se nadále nevyhnula významným změnám v sestavě - kapelu totiž opustili Jan Rubach a Thomas Nack, čímž se uvolnil post baskytaristy a bubeníka. Jako nový bubeník byl obsazen Dan Zimmermann a baskytary se ujal Dirk Schlächter, který tímto již přestal působit jako druhý kytarista. Jelikož však skupina druhého kytaristu potřebovala, nedlouho poté se ke Gamma Ray připojil Henjo Richter. Tímto se sestava definitivně zkompletovala a beze změny vydržela až dodnes.\n\nV roce 1997 vyšlo další studiové album, \"Somewhere Out In Space\", které představilo zcela nový směr, jenž hudebně i lyricky čerpal z tajemných, až mytických abstraktních motivů vesmíru a neznáma. V podobném duchu se neslo i následující album \"Powerplant\", které vyšlo o dva roky později (1999). To bylo vřele přijato po celém světě a mnozí fanoušci jej dodnes považují za nejlepší album, které kdy skupina vydala.\n\nV roce 2000 následovalo album \"Blast from the Past\", které obsahuje přepracované písně zejména z prvních alb skupiny, přičemž kromě instrumentálních vylepšení jsou také všechny nazpívány Kaiem Hansenem.\n\nSkupina pokračovala v roce 2001 vydáním alba \"No World Order\", které obsahovalo hudební motivy zjevně vycházející z klasických kapel žánru NWOBHM, jako např. Judas Priest nebo Iron Maiden. Ač byla skupina mnohými nařčena z příliš okatého kopírování některých těchto motivů, album si mezi fanoušky vysloužilo veliký úspěch.\n\nDalší album, \"Majestic\", se objevilo roku 2005 a pokračovalo v cestě započaté předchozím albem. Přesto se mezi fanoušky nestalo tak oblíbeným.\n\nV roce 2005 se objevilo album \"Land of the Free II\", které se mělo hudebně vrátit ke stylu reprezentovanému albem \"Land of the Free\", které je jedním z nejoblíbenějších alb skupiny Gamma Ray. Po vydání alba bylo také uspořádáno společné turné s kapelou Helloween, Hellish Rock 2007/2008 World Tour, společně s předskokany Axxis nebo Sabaton (na každém z koncertů byl vždy jen jeden z nich).\n\nZatím nejnovější album \"To The Metal!\" vyšlo v roce 2010.\n\n\n\n\n\n\n\n\n"}
{"id": "158304", "url": "https://cs.wikipedia.org/wiki?curid=158304", "title": "Algebraická varieta", "text": "Algebraická varieta\n\nAlgebraická varieta je matematický pojem z oboru algebraické geometrie. Nazývá se tak množina všech řešení formula_1 soustavy polynomiálních rovnic\n"}
{"id": "158306", "url": "https://cs.wikipedia.org/wiki?curid=158306", "title": "Těreška", "text": "Těreška\n\nTěreška nebo také Velká Těreška ( nebo ) je řeka v Uljanovské a v Saratovské oblasti v Rusku. Je 273 km dlouhá. Povodí má rozlohu 9 710 km².\n\nPramení a teče na Povolžské vysočině, převážně rovnoběžně s Volhou. Ústí do Volgogradské přehrady. Je pravým přítokem Volhy.\n\nZdroj vody je převážně sněhový. Průměrný roční průtok vody ve vzdálenosti 46 km od ústí činí 17,5 m³/s. Zamrzá v listopadu až na začátku prosince a rozmrzá na konci března až v dubnu.\n"}
{"id": "158308", "url": "https://cs.wikipedia.org/wiki?curid=158308", "title": "Heinkel He 162", "text": "Heinkel He 162\n\nHeinkel He 162 Spatz byl německý proudový stíhací letoun, který sloužil v řadách Luftwaffe v posledních měsících druhé světové války. Letoun byl znám i pod označením Volksjäger (\"lidový stíhač\") nebo také chybně Salamander (\"Mlok\").\n\nVzhledem ke kritické situaci Třetí říše v roce 1944, kdy se začal projevovat nedostatek strategických materiálů pro výrobu letadel (kovových slitin), pro jejich provoz (leteckého benzínu) i nedostatek vycvičených pilotů, bylo rozhodnuto o vývoji a výrobě jednoduchého proudového stíhacího letounu, kterému tyto nedostatky nebudou vadit. Měl být vyráběn ze dřeva nekvalifikovanou pracovní silou, proudový motor by nespaloval nedostatkový benzín, ale kerosen a pilotovat ho měli mladí piloti jen se základním výcvikem.\n\n8. září 1944 byly vydány podrobné požadavky na nový letoun. Měl dosahovat rychlosti nejméně 750 km/h, délka vzletu neměla přesáhnout 500 m, vytrvalost ve vzduchu měla dosáhnout alespoň 30 minut, hmotnost zůstat pod 2 000 kg a vyzbrojen měl být jedním nebo dvěma kanóny ráže 30 mm. Komise RLM hodnotila 19. září 1944 celkem pět návrhů, z nichž do užšího hodnocení postoupily návrhy firem Blohm und Voss (P. 211) a Heinkel (P. 1073). 23. září rozhodl Hermann Göring osobně o vítězství Heinkelova návrhu.\n\nNový typ byl nejprve označován jako He 500, ale od listopadu 1944 dostal nové označení He 162 a jméno Spatz (\"Vrabec\").\n\nTaková opatření byla pochopitelné za okolností v jakých se nacházelo nacistické velení. Hermann Göring, velitel Luftwaffe, zašel dokonce ještě dál, když požadoval, aby byla tato stíhačka pilotovaná dětmi z Hitlerjugend. Těmto dětem by byl poskytnut základní výcvik na kluzácích podobných Volksjägeru a následně by hned zasedli do samotné stíhačky, aby se zúčastnili bojových operací.\n\nGenerál Adolf Galland, jako velitel stíhačů Luftwaffe, byl tvrdě proti Volksjageru, protože cítil, že by to odklonilo zdroje nezbytné k výrobě již existujících stíhaček, hlavně Me 262, jehož výroba se právě rozbíhala. V jeho námitkách ho podporovali i Willy Messerschmitt a Kurt Tank - šéfkonstruktér Focke-Wulfu. Jelikož byl Volksjäger podporován samotným Göringem a ministrem zbrojení Albertem Speerem, námitky byly zamítnuty.\n\nRLM vydalo specifikace na jednomístnou stíhačku poháněnou jedním proudovým motorem BMW 003 o tahu 7,85 kN. Letadlo nemělo vážit více než 2 tuny, co by ho dělalo obratným při soubojích. Maximální rychlost měla být 750 km/h nad hladinou moře, operační výdrž měla být alespoň půl hodiny, a délka vzletu neměla přesáhnout 500 m. Výzbroj byla stanovena na dva 20mm kanóny se 100 náboji na hlaveň nebo dva 30mm kanóny s 50 náboji na hlaveň.\n\nRLM vydalo požadavky 10. září 1944 a požadovalo zaslání návrhů do 20. září. Volksjäger se měl dostat do sériové výroby na první den roku 1945.\n\nNávrhy byly zaslány všem německým výrobcem letadel a všichni projevili zájem. Avšak Heinkel pracoval na podobném návrhu již několik měsíců, a proto byl schopen s projektem \"P. 1073\" reagovat rychleji než konkurence. Blohm & Voss také potvrdilo soutěžní požadavky s projektem \"P. 211\". Původní projekt B & V byl velmi pokrokový jasně ukazujíc jakým směrem se bude ubírat vývoj nové generace proudových stíhaček jako MiG 15 nebo F-86 Sabre. Ale jelikož se měl do výroby dostat co nejdříve, byla vytvořena zjednodušená verze s rovným křídlem - \"P. 211. 02. \"Šípové křídlo mělo být zavedeno až později.\n\nHeinkel však lobboval důrazněji než B & V a proto soutěž vyhrál na konci září. Firma získala objednávku na 1 000 ks \"Volksjägeru\", které měly být doručeny do dubna 1945 s měsíční produkcí 2 000 ks počínaje od května 1945. Program dostal jméno \"Salamander\", i když Heinkel dal stíhačce jméno \"vrabec\". Projekt firmy B & V byl odložen. Heinkelův designérský tým byl veden Siegfriedem Güntherem a Karlem Schwaerzlerem. Volksjäger bylo malé, úhledné sportovně vypadající letadlo s elegantním aerodynamickým trupem. Motor BMW 003 byl nesen v gondole nad trupem, měl dvojitou směrovku, hornoplošné uspořádání a tříkolový do trupu zatahovaný podvozek. Ovládání mělo hydraulický posilovač. Motor byl startován pomocí malého pístového motoru a ten zase vlastním elektrickým startérem, nebo v nouzi lankovým mechanismem. Řešení hornoplošného letadla s proudovým motorem přímo za kokpitem bylo evidentně riskantní, proto bylo letadlo vybaveny jednoduchým vystřelovacím sedadlem odpáleným výbušnou náloží. Stroj měl být převážně z kovu, kromě křídel a směrových kormidel, které měly být ze dřeva.\n\nVýroba se okamžitě rozběhla v továrně Heinkelu ve Vídni s první sérií 31 strojů. Mezitím bylo vyvinuto obrovské úsilí vytvořit síť dodavatelů a subdodavatelů a také subvýrobců v celé Říši. Konečná montáž probíhala v Heinkelově továrně v Marienehe, v továrně Junkers v Bernbergu a v továrně SS ve smutně proslulém podzemním koncentračním táboře Nordhausen v pohoří Harz, známým jako \"Mittelwerk\" (centrální pracoviště). V podstatě, He 162 byl zařazen do sériové výroby ještě předtím, než vzlétl první prototyp; na nic jiného prostě nezbyl čas.\n\nPrvní prototyp He 162 opustil továrnu na začátku prosince 1944 a poprvé vzlétl 6. prosince 1944 z letiště Schwechat u Vídně s testovacím pilotem Peterem Gottholdem. Let trval 20 minut dokud se jedno z dřevěných dvířek podvozku nevysunulo kvůli použití nevhodného lepidla. Gotthold s letadlem okamžitě přistál. Kromě této nehody však let probíhal v pořádku a s malou proudovou stíhačkou dosáhl rychlosti 840 km/h ve výšce 6 000 metrů i když byla zaznamenána podélná nestabilita a natáčení. 10. prosince Gotthold s prototypem odletěl, opět ze Schwechatu, k předváděcímu letu pro představitele nacistické strany. Předváděl rychlý let v nízké výšce, když se jedno z křídel částečné odlepilo a odtrhlo se křidélko vinou nedodržení technologie výroby (nebylo použito doporučené lepidlo). Prototyp narazil do země a Gotthold při nárazu zemřel.\n\nPo kontrole druhého prototypu zkoušky pokračovaly. 22. prosince 1944 se s ním vzlétl ředitel testovacího centra v Rechlinu, Carl Francke. Rozbor nehody, která postihla předešlý prototyp, ukázal, že křídlo musí být posíleno, ale druhý stroj měl stále ještě křídlo původní, a proto Francke nepřekročil rychlost 500 km/h, ale přesto předvedl agresivní manévry.\n\nDruhým prototype byl He 162 A-1 se dvěma 30mm kanóny MK 108. Zpětný ráz z těchto kanónů však byl pro tak malý letoun příliš velký, a proto vznikla varianta He 162 A-2 se dvěma 20 mm kanóny MG 151/20. Další verzí byl He 162 A-3 se zesíleným nosem, který by umožňoval nést kanón MK 108. Třetí a čtvrtý prototyp se spolu vznesly 16. ledna 1945. Měly nové, silnější křídlo a množství jiných změn, z nichž nejviditelnější bylo rozšíření negativního vzepětí křídla. Cílem odstranit podélnou nestabilitu He 162.\n\nRůzné změny vedly k nárůstu hmotnosti o téměř 800 kg, což bylo více, než povoloval limit zadaný RLM, a tak plně naložený stroj vážil 2,8 tuny. Ale výkony byly skvělé, mnohem lepší než RLM požadovalo. He 162 mohl dosáhnout 890 km/h v malé výšce a 905 km/h ve výšce 5 950 m. Proto RLM proti nárůstu hmotnosti nic nenamítalo.\n\nKvůli spojeneckým náletům byla výroba nového letounu roztroušena na mnoho míst v Německu i v okupovaných zemích a byly do ní zapojeny desítky dílen pod kódovým označením Salamander. Nezkušenost těchto dílen s leteckou výrobou se ale nepříznivě projevila v kvalitě zpracování vyrobených letounů. Hlavní výroba probíhala v dolnorakouském dolu Seegrotte.\n\nSériová výroba se rozběhla v lednu 1945 a hlavní výrobní variantou byl He 162 A-2 s motory BMW 003E-1 a dvěma kanóny Mauser MG 151/20 ráže 20 mm. Vyrobena byla i malá série verze A-1 s kanóny MK 108 ráže 30 mm, která se ale jinak od A-2 nijak nelišila.\n\nOperačního nasazení se He 162 dočkal u 1. a 2. Gruppe Jagdgeschwader 1. S jejím přezbrojováním na nový typ se začalo v únoru a 20. dubna 1945 byla jednotka prohlášena za plně bojeschopnou. Od 20. dubna do 7. května jednotka vzlétala proti spojeneckým bombardérům a docílila dvou vzdušných vítězství. Dne 2. května 1945 Unteroffizier Rechberg sestřelil Republic P-47 Thunderbolt a 4. května 1945 Leutnant Schmitt na letounu \"bílá 1\" v okolí Rostocku Hawker Typhoon.\n\nPrvní jednotka Luftwaffe, která obdržela He 162 byla testovací jednotka nazvaná \"Erprobungskommando 162\" na testovacím středisku Luftwaffe na letišti Rechlin pod velením Heinze Baera, respektovaného pilota, který dosáhl 200 sestřelů. Do února 1945 bylo Luftwaffe dodáno 46 He 162, umožňujíc Baerově jednotce seznámit se se strojem. V tomto měsíci byly He 162 doručeny první operační jednotce Jagdgeschwader 1 (I/JG-1), která dříve létala na Focke-Wulf Fw 190. I/JG-1 byla zatlačena do Parchimu nedaleko od továrny Heinkelu v Marienhe, kde si piloti Luftwaffe mohli přebrat své nové proudové stíhačky. V březnu začal intenzivní výcvik, ale v té době už byla Třetí říše na pokraji zhroucení s téměř nulovými dodávkami paliva kvůli nepřetržitým spojeneckým vzdušným útokům.\n\n7. dubna 1945 USAAF bombardovalo letiště Parchim se 134 B-17 Flying Fortress. O dva dny později opustila I/JG-1 své zdemolované zařízení a přesunula se na nedaleké letiště v Ludwigslustu. Ani ne týden po tom, co se přesunuli byli nuceni přesun zopakovat na letiště v Lecku u dánských hranic. Mezitím se II.Gruppe JG-1 přesunula na Heinkelovo letiště v Marienhe, aby vyměnila své Fw 190 za He 162. He 162 se konečně dočkal nasazení v polovině dubna. 19. dubna byl Němci zajat pilot RAF a informoval je, že byl sestřelen proudovým letadlem, jehož popis evidentně seděl na He 162. Ale pilot He 162 byl také sestřelen stíhačkou RAF Hawker Tempest, když se vracel na svou základnu.\n\nDne 20. dubna se pilot Luftwaffe poprvé úspěšně katapultoval z He 162, přesto ale záznam o příčině katapultace není zaznamenán. Jedna z možností je, že mu prostě došlo palivo; He 162 měl výdrž jen půl hodiny, což bylo naprosto nedostatečné a nejméně dva piloti JG-1 se zabili během přistávání natvrdo, když své palivo vyčerpali.\n\nDne 30. dubna 1945 spáchal Hitler sebevraždu. O něco později, 4. května, se všechny zbývající He 162 zformovaly do speciální skupiny \"Einsatzgruppen\", ale tento krok nedosáhl téměř žádných výsledků. 5. května Němci souhlasili s příměřím a akce He 162 byly pozastaveny. Od poloviny dubna dosáhla JG-1 několika vítězství, ale ztratila 13 He 162 a 10 pilotů. Většina ztrát byla způsobena leteckými nehodami, problémy jako hoření turbíny a příležitostné poruchy struktury. Problémy letadla by mohly být vyřešeny kdyby se neunáhlila sériová výroba, chyba konstrukce to nebyla. Jeden ze zkušených pilotů Luftwaffe, který s ním letěl řekl, že je to prvotřídní stíhací letoun.\n\nHe 162 Erprobungskommanda 162 se dostalo pod velení Adolfa Galland a pár týdnů předtím, byly zničeny svými piloty, aby se nedostaly do rukou Spojenců. Nicméně JG-1 kooperativně předala své He 162 spojencům a exempláře této stíhačky pak létaly v USA, Británii, Francii a SSSR. Jeden z britských pilotů, který hodnotil He 162, ho také chválil i přesto, že druhý britský pilot se zabil v listopadu 1945 během letecké show ve Farnborough, když se odlomila jedna ze směrovek a letadlo se zřítilo.\n\nDesign He 162 měl zřetelné nedostatky jako například: krátký dolet, nevhodné umístění motoru, které bránilo pilotovi výhledu za sebe a nechávalo ho téměř bez jakékoliv viditelnosti z této pozice. Některé zdroje uvádějí, že motor montovaný na vrchu trupu způsoboval podélnou nestabilitu, což znemožňuje prudké manévry.\n\nNavzdory všemu byl He 162 v něčem přece výjimečný - byl navržen a zalétán za 3 měsíce, a po pěti měsících bylo postaveno už několik stovek za nesmírně těžkých podmínek. Je štěstím pro spojence, že He 162 přišel příliš pozdě, aby stihl něco víc než jen záznam do historie vzdušných bojů nad Evropou, ale stále nezodpovězenou otázkou zůstává, co by tato stíhačka dokázala za příznivějších okolností.\n\nNěkolik Volksjagerů stále existuje jako statické ukázky v muzeích po světě. Ale žádný z nich není schopen letu. Berouce v úvahu nedostatky tvrzeného hliníku je velmi nepravděpodobné, že některý z nich ještě poletí, protože motory musí být někdy již po 10 hodinách provozu sešrotovány. Jednou z možností zůstává replika s moderním pohonem.\n\nHeinkel zkonstruoval i dva prototypy osazené většími motory Jumo-004D-4, které měly být uvedeny ve verzi He 162 A-8 s větší výdrží a lepšími výkony. Heinkel Také postavil dva prototypy He 162S - dvousedadlový cvičný kluzák v souvislosti se šílenou vizí poskytnout na něm základy pilotáže He 162 pro piloty z řad Hitlerjugend. Žádný z He 162A-3 s posílenou přední částí trupu a dvojitými 30mm kanóny MK 108 nebyl postaven.\n\nNěkolik pokročilých verzí se mělo dostat do výroby v roce 1946; He 162B-1 se silnějším motorem Heinkel-Hirth 011A, poskytující tah 12,75 kN s rozšířeným trupem, který pojal více paliva. He 162B-1 měl mít také prodloužené rozpětí a upravené křídlo zahrnovalo odhadzovatelné konce. Ve skutečnosti bylo sestrojeno jen 9 motorů Heinkel-Hirth 011A a žádný z He 162B-1 s jejich pohonem nebyl nikdy zkonstruován.\n\nTrup He 162B byl také uzpůsoben pro možné použití pulzačních motorů, jeden z konceptů používal jeden motor Argus As-044 o tahu 4,9 kN a další s použitím dvojitého motoru Argus As-014 o tahu 3,26 kN. Ale tyto motory neposkytovaly dostatečný tah pro vzlet, takže se zkoušely různé možnosti pro start od vlečných letadel až po katapulty, a také s nejlogičtějším řešením - pohonem s pomocnými raketami pod trupem.\n\nAvšak ani Luftwaffe ani inženýři Heinkelu nebyly nadšeni He 162 s pulzačním pohonem. Tyto motory měly nízké výkony ve výškách, špatné provozní vlastnosti, a velké vibrace. Messerschmitt již dříve experimentoval se stíhačkou Me 328 se dvěma pulzačními motory a jejich vibrace nakonec vedly k destrukci stroje.\n\nDalší uvažované varianty zahrnovaly He 162C s trupem He 162B, motory Heinkel-Hirth 011A, šípovitým křídlem a motýlkovitými ocasními plochami; a He 162D s podobnou konstrukcí, jen opačnou šípovitosti křídel. Měly být ozbrojené kanóny MK 108, které měly být schopny střílet kolmo nahoru při podletu bombardéru.\n\nHe 162C a He 162D se nedostaly dál, než je polotovar prototypu, který mohl být osazen šípovitými nebo křídly s obráceným šípem, které našli Spojenci když okupovali továrnu ve Schwechatu. Ve skutečnosti jedinou pokročilou variantou byl He 162E osazený smíšenou pohonnou jednotkou BMW 003A se zabudovaným raketovým motorem BMW 718 na tekuté palivo pro zvýšení výkonu. Nejméně jeden prototyp byl postaven a krátkou dobu zalétáván.\n\n Německo\n\n\n\n\n"}
{"id": "158309", "url": "https://cs.wikipedia.org/wiki?curid=158309", "title": "Syzraň", "text": "Syzraň\n\nNázev Syzraň může znamenat:\n\n"}
{"id": "158312", "url": "https://cs.wikipedia.org/wiki?curid=158312", "title": "Eugen Schauman", "text": "Eugen Schauman\n\nEugen Schauman (10. května 1875, Charkov – 16. června 1904, Helsinky) byl finský nacionalista a úředník Senátu, který v roce 1904 spáchal úspěšný atentát na carského generálního guvernéra Finského velkoknížectví, Nikolaje Ivanoviče Bobrikova. Poté, co na guvernéra třikrát vystřelil z pistole, se sám zastřelil. Bobrikov zemřel krátce poté v nemocnici. \n\nSchaumanův skutek je ve Finsku posuzován různě. Jelikož Bobrikov byl hlavním představitelem rusifikace a stupňujícího se útlaku Finů a Švédů ze strany carského aparátu (dalo by se říci, že představoval radikála i v rámci politického křídla prosazujícího rusifikaci a omezení finské autonomie), je Schauman řadou lidí, zejména nacionalisticky orientovaných, považován za národního hrdinu, který se obětoval na oltář vlasti. Tento náhled není jednoznačný – např. finský premiér Matti Vanhanen označil Schaumana v roce 2004 za teroristu a jeho čin odsoudil. Na druhé straně v anketě Velcí Finové z prosince 2004 byl Schauman zvolen mezi 100 největších Finů (celkově skončil na 34. místě).\n"}
{"id": "158313", "url": "https://cs.wikipedia.org/wiki?curid=158313", "title": "Syzraň (řeka)", "text": "Syzraň (řeka)\n\nSyzraň ( ) je řeka v Uljanovské a v Samarské oblasti v Rusku. Je 168 km dlouhá. Povodí má rozlohu 5 650 km².\n\nPramení na Povolžské vysočině a protéká přes ní v široké dolině. Je pravým přítokem Volhy. Ústí do Saratovské přehrady. Při ústí leží město Syzraň.\n\nZdroj vody je převážně sněhový. Nejvyšší úrovně hladiny dosahuje v březnu a v dubnu. Průměrný roční průtok vody ve vzdálenosti 46 km od ústí činí 13,8 m³/s. Zamrzá na konci října až na začátku prosince a rozmrzá na konci března až v první polovině dubna.\n"}
{"id": "158323", "url": "https://cs.wikipedia.org/wiki?curid=158323", "title": "Bitva u Horaniu", "text": "Bitva u Horaniu\n\nBitva u Horaniu (anglicky: \"Battle off Horaniu\"; japonsky: 第一次ベララベラ海戦 \"Dai-ičidži Berarabera kaisen\" ~ První námořní bitva u Vella Lavella) byla jedna z námořních bitev druhé světové války v Pacifiku mezi japonským a americkým námořnictvem. Odehrála se v noci ze 17. na 18. srpna 1943 u ostrova Vella Lavella v Šalomounových ostrovech, když se skupina čtyř amerických torpédoborců pokusila zastavit japonský konvoj s posilami pro Horaniu krytý čtyřmi japonskými torpédoborci. Po asi půlhodinovém boji sice Američané dokázali poškodit dva japonské torpédoborce, ale konvoj nezastavili.\n\nPo ztrátě základny v Munda (5. srpna dobyto letiště), porážce v bitvě v zálivu Vella (noc 6.-7. srpna) a americkém vylodění na Vella Lavella (15. srpna – Američané tak obešli silnou japonskou posádku na Kolombangaře) se japonské velení rozhodlo o stažení svých jednotek ze středních Šalomounů. Jednotky měly být stahovány do Horaniu () na severu ostrova Vella Lavella, kde měla být vybudována základna bárek.\n\nV 5:00 17. srpna vyplul z Rabaulu Japonský svaz kontradmirála Macudži Idžúina složený z torpédoborců \"Sazanami\" (vlajkový), \"Hamakaze\", \"Šigure\" a \"Isokaze\". Idžúinovy jednotky měly poskytnout krytí transportnímu konvoji, který vyplul z Buin na jihovýchodě Bougainville ve 12:27 téhož dne. Podle Hary (tou dobou velitel 27. \"kučikutai\" [駆逐隊 ~ divize torpédoborců] na \"Šigure\") se konvoj skládal z 20 vyloďovacích bárek (\"daihacu\") a přepravoval posilu 400 mužů pro Horaniu. Podle O'Hary měl ale konvoj celkem 22 plavidel: dva pomocné stíhače ponorek, 15 \"daihacu\" (dva ozbrojené), čtyři motorové torpédové čluny a pancéřový člun.\n\nJiž krátce po vyplutí z Rabaulu byly japonské torpédoborce zpozorovány průzkumem a z Purvis Bay () na Floridě proti nim vypluly čtyři torpédoborce USS \"Nicholas\", USS \"O'Bannon\", USS \"Taylor\" a USS \"Chevalier\" kapitána Thomase J. Ryana.\n\nJaponský konvoj se setkal s doprovodnými torpédoborci. Přibližně ve 23:30 byly torpédoborce napadeny osmi letouny. O'Hara píše o Avengerech, zatímco Hara píše o „dvoumotorových bombardérech“. Japonské torpédoborce přepluly ústí zálivu Vella a přiblížily se k pobřeží Kolombangary. Pak se otočily na západ a mířily zase zpět ke konvoji. V 0:29 japonské hlídky zpozorovaly americké torpédoborce a téměř zároveň americký radar zachytil přítomnost Japonců. Hrozilo, že se americké torpédoborce dostanou ke konvoji dříve, než jim v tom Idžúinovy lodě dokáží zabránit. Podle všeho ale Ryan nejevil o konvoj zájem a soustředil se na japonské torpédoborce. Obě strany plánovaly provést útok torpédy. V 0:40 shodil japonský průzkumný letoun světlice nad americkými torpédoborci, čímž uhasla naděje na překvapivý torpédový útok.\n\nRyan obrátil své torpédoborce na západ. Rovněž Idžúinovy jednotky přešly na západní (respektive severozápadní) kurz a Idžúin nařidil torpédový útok. Hara na \"Šigure\" odhadoval vzdálenost na více než 10 000 metrů, což pravděpodobnost zásahu značně snižovalo. Přesto Japonci vypustili mezi 0:52 až 0:55 (podle Hary), respektive mezi 0:46 až 0:55 (podle O'Hary) celkem 31 torpéd a poté zahájili palbu ze svých 127mm děl. V 0:58 vystřelil čtyři torpéda i \"Chevalier\" (poslední loď v americké linii) a rovněž Američané zahájili dělostřelbu. Ani na jedné straně se ale nepodařil nějaký významnější zásah a všechna torpéda minula.\n\nKolem 1:00 zaznamenal radar na \"Hamakaze\" kontakt, který byl interpretován jako další blížící se nepřátelské jednotky. Ve skutečnosti šlo ale pravděpodobně o vlastní konvoj. Krátce po 1:00 obě bojové formace zamířily na severozápad a \"Isokaze\" vypustil další torpéda. V 1:21 Američané pronásledování vzdali a obrátili se zpět k jihovýchodu. Souboj byl u konce.\n\nNa japonské straně byl pouze v 1:12 lehce poškozen \"Isokaze\" blízkými dopady granátů, které zranily několik mužů posádky a založily malé požáry. Rovněž \"Hamakaze\" byl lehce poškozen. Jednotlivé lodě konvoje se většinou stihly ukrýt u severního pobřeží Vella Lavelly. Američané si nárokovali potopení dvou stíhačů ponorek, dvou torpédových člunů a jedné \"daihacu\". Podle Hary ale Japonci přišli pouze o dvě \"daihacu\", zatímco podle O'Hary byly ztraceny dva pomocné stíhače ponorek: \"č. 5\" a \"č. 12\". Jejich ztrátu k datu 18. srpna 1943 potvrzuje i Nišida.\n\nJaponské bárky z konvoje se během následujícího dne schovávaly u pobřeží ostrova a večer vyložily všechny přepravované posily v Horaniu. Později bylo do Horania evakuováno 9000 mužů z Kolombangary.\n\n\n"}
{"id": "158325", "url": "https://cs.wikipedia.org/wiki?curid=158325", "title": "Karlovec", "text": "Karlovec\n\nKarlovec (německy \"Karlsberg\", polsky \"Karłowiec\") je zaniklá vesnice a bývalá obec, rozkládající se po obou stranách historické zemské hranice Moravy a Slezska. Dnes, s výjimkou zdejšího kostela, leží na dně přehradní nádrže Slezská Harta. Dnes tvoří katastrální území a zároveň část města Bruntál.\nDědina Karlovec byla založena v 16. století a původně se jednalo o samostatnou obec. Na základě usnesení MNV obcí Karlovce, Meziny a Razové byl původně čistě moravský katastr obce Karlovce k 1. lednu 1954 rozšířen o kolonie těchto dvou slezských obcí, čímž získal své dnešní hranice a od té doby zasahuje Karlovec do Slezska. V 90. letech 20. století byla zástavba Karlovce včetně připojeného slezského území zatopena vodní nádrží Slezská Harta. Z původního Karlovce zůstal zachován pouze kostel svatého Jana Nepomuckého, stojící na kopci nad zatopeným zbytkem dědiny.\n\nPočet obyvatel Karlovce podle sčítání nebo jiných úředních záznamů:\nV Karlovci je evidována 1 adresa s číslem popisným (trvalý objekt). Při sčítání lidu roku 2001 zde byl napočten 1 dům, trvale obydlený.\n"}
{"id": "158330", "url": "https://cs.wikipedia.org/wiki?curid=158330", "title": "Drahomíra", "text": "Drahomíra\n\nDrahomíra je slovanské ženské jméno, které se používá v různých významech\n\n"}
{"id": "158332", "url": "https://cs.wikipedia.org/wiki?curid=158332", "title": "Emma", "text": "Emma\n\nEmma může být:\n\n\n\n\njiné významy\n"}
{"id": "158334", "url": "https://cs.wikipedia.org/wiki?curid=158334", "title": "Tanalyk", "text": "Tanalyk\n\nTanalyk ( ) je řeka v Baškortostánu a v Orenburské oblasti (dolní tok) v Rusku. Je 225 km dlouhá. Povodí má rozlohu 4160 km².\n\nPramení na hřbetu Irendyk v Jižním Uralu. Ústí do Iriklinské přehrady. Je to pravý přítok Uralu.\n\nZdroj vody je převážně sněhový. Průměrný roční průtok vody ve vzdálenosti 59 km od ústí činí 2,96 m³/s. Vysychá na konci léta. Zamrzá ve druhé polovině října až v listopadu a rozmrzá v dubnu.\n\nNa řece leží město Bajmak.\n"}
{"id": "158335", "url": "https://cs.wikipedia.org/wiki?curid=158335", "title": "Bilina", "text": "Bilina\n\nBilina je česká vesnice, v současnosti součást obce Veselíčko v okrese Písek. V roce 2011 zde trvale žilo 65 obyvatel.\n\nListinou ze dne 6. ledna 1215 v Praze vystavenou potvrdil král Přemysl Otakar I. klášteru milevskému majetek vsí Belín (Bilina), Posretina (Porešína) a část vsi Kdešic (Zběšiček).\n\nKdyž císař Zikmund dal roku 1431 královské panství zvíkovské a klášterní panství milevské v zástavu Oldřichu II. z Rožmberka (1403–1462) náležela Bilina ke Zvíkovu. Později v roce 1473 získali Bilinu Švamberkové.\n\nDne 1. prosince 1575 prodal Kryštof ze Švamberka díl vsí Kluk a Březí, dále celé vsi Křižanov, Veselí (Veselíčko), Bilinu a ve Kdešičkách panský statek rytíři Bohuslavu Kalenici z Kalenic na Chřešťovicích.\n\nOd té doby sdílela Bilina osudy Veselíčka, kde Kalenicové zřídili panský dvůr, ke kterému pak náležela až do roku 1850. Bilina vytvořila společnou obec s nedalekým Křižanovem, ale postupně byli místní obyvatelé s tímto spojením nespokojeni. Ves Bilina byla samostatná od roku 1890 do roku 1960. V tomto roce byla Bilina přiřazena k blízkému Veselíčku.\n\nV katastrálním území obce se nachází dva hřbitovy. Původní z roku 1806 se nachází u komunikace z Veselíčka do Jestřebic. Druhý, současný hřbitov je u silnice z Veselíčka do obce od roku 1882.\n\nSbor dobrovolných hasičů byl založený roku 1925.\n\n"}
{"id": "158337", "url": "https://cs.wikipedia.org/wiki?curid=158337", "title": "V tajné službě Jejího Veličenstva", "text": "V tajné službě Jejího Veličenstva\n\nV tajné službě Jejího Veličenstva (také Ve službách Jejího Veličenstva) je v pořadí šestý film o Jamesi Bondovi z roku 1969, adaptace jedenáctého románu spisovatele Iana Fleminga o této postavě z roku 1963.\n\nV roce 1967 Sean Connery odmítl po pěti úspěšných bondovkách další nabídku a chtěl se věnovat jiným rolím. Broccoli vybral jako jeho nástupce Timothyho Daltona, ten ale odmítl, protože se cítil být na roli Bonda příliš mladý a nevěřil, že by Conneryho překonal. Harry Saltzman uvažoval o obsazení Rogera Moora, což ztroskotalo na přílišné asociaci s tehdy populárním seriálem Svatý, kde Moore hrál hlavní roli. Broccoli tedy vybral australského herce a modela George Lazenbyho poté, co se Lazenby “náhodou” s producentem setkal. Uspěl především díky fyzickým parametrům hodícím se k postavě Jamese Bonda.\n\nVšeobecně je rozšířeno přesvědčení, že šestá bondovka propadla, ale spíš opak je pravdou. Byl to druhý nejvýdělečnější film roku, když ho překonal jen Butch Cassidy a Sundance Kid, a vydělal přes 87 milionů dolarů. Což je více, než vydělaly tři z filmů s Moorem nebo Conneryho neoficiální bondovka Nikdy neříkej nikdy. Lazenbymu byla dokonce nabídnuta role v Diamanty jsou věčné, což ale sám odmítl.\n\nJames Bond se setkává s Tracy, mladou ženou, které rozmluví sebevraždu. Její otec je hlavou kriminálního syndikátu a chce ochránit dceru tím, že ji vdá za Bonda. Pan Draco také přivede Bonda na stopu Ernsta Blofelda, který v Alpách vyvinul nebezpečný virus. Bond se nakonec bude muset rozhodnout mezi věrností službě a lásce k Tracy.\n\n\nSoundtrack k tomuto filmu složil John Barry. Jenže u tohoto filmu měl Barry problém s konvencí bondovek, kdy se v textu zpívá i název filmu. \"V tajné službě Jejího Veličenstva\" se tak stal prvním filmem kdy tomu tak není.\n\n"}
{"id": "158340", "url": "https://cs.wikipedia.org/wiki?curid=158340", "title": "Tverca", "text": "Tverca\n\nTverca ( ) je řeka ve Tverské oblasti v Rusku. Je 188 km dlouhá. Povodí vlastní řeky má rozlohu 6 510 km².\n\nZa začátek řeky je považováno ústí Starotvereckého kanálu (délka 2,9 km), kterým je vlastní řeka spojena s Vyšněvolockou přehradou, která byla vybudována v letech 1703-09. Z ní přitéká 75 až 80 % průtoku řeky Cny. Je to levý přítok Volhy na 3084 říčním kilometru.\n\nZdroj vody je smíšený s převahou sněhového. Průměrný roční průtok vody ve vzdálenosti 40 km od ústí činí 60 m³/s. Zamrzá v listopadu až na začátku ledna a rozmrzá na konci března až v dubnu.\n\nŘeka je splavná pomocí stavidel. Je součástí Vyšněvolocké vodní cesty. Leží na ní města Toržok a Tver (při ústí).\n"}
{"id": "158347", "url": "https://cs.wikipedia.org/wiki?curid=158347", "title": "Truman Capote", "text": "Truman Capote\n\nTruman Capote (30. září 1924 New Orleans – 25. srpna 1984 Los Angeles) byl americký spisovatel, herec a novinář. Po rozvodu rodičů o něj od jeho čtyř let pečovali příbuzní, což také velmi ovlivnilo jeho tvorbu. Již během školní docházky vytvořil první literární dílka, v deseti letech se zúčastnil literární soutěže. Přesto jeho cesta k tomu, aby byl profesionálním spisovatelem, vedla přes práci tanečníka, pomocné síly v redakci časopisu, herce, atd.\n\nTruman Capote byl homosexuál, mezi jeho milence patřil i Andy Warhol.\n\nTruman Capote se narodil v New Orleansu v Louisianě sedmnáctileté Lillie Mae Faulkové a obchodníku Archelausu Personsovi. Když mu byly čtyři roky, rodiče se rozvedli a svěřili ho do péče příbuzným z matčiny strany, kteří žili v Monroeville v Alabamě. Vychovávala ho vzdálená příbuzná, Nanny Rumbley Faulková. V Monroeville se seznámil a spřátelil s pozdější kolegyní spisovatelkou, Harper Leeovou. (Posléze ho inspirovala k vytvoření postavy Idabel v románu \"Jiné hlasy, jiné pokoje\". Harper Leeová ho na oplátku „zvěčnila“ v postavě Dilla ze své knihy \"Jako zabít ptáčka\".) Kromě těchto dvou spřízněných duší se Capote s mnoha lidmi nestýkal. Byl samotářské dítě, ještě před nástupem do školy se sám naučil číst i psát a většinu času trávil s knížkou a poznámkovým blokem. V deseti letech začal s prvními literárními pokusy. Tou dobou si také vysloužil přezdívku „Buldok“, nejspíše proto, že „Buldok Truman“ nápadně připomínalo jméno tehdy oblíbené filmové postavy, detektiva Bulldoga Drummonda.\n\nRoku 1933 se přestěhoval do New Yorku za svou matkou a jejím druhým manželem Josephem Capotem, kubánským obchodníkem s textilem, který ho adoptoval. Od té doby používá jméno Truman García Capote. Slibná budoucnost rodiny se ocitla v troskách, když vyšlo najevo, že Joseph Capote je defraudant, načež paní Capoteová spáchala sebevraždu - předávkovala se prášky na spaní. V jedenácti letech začal Capote podle svých slov brát psaní velice vážně. Každý den trávil psaním bezmála tři hodiny a byl jím takříkajíc posedlý. Roku 1935 nastoupil do školy Trinity. Pokračoval na vojenské akademii svatého Josefa. V roce 1939 se přestěhoval do Greenwiche ve státě Connecticut, kde navštěvoval tamější střední školu a přispíval do školního časopisu a novin. V roce 1942 složil závěrečné zkoušky opět v New Yorku na soukromé škole Dwight School v Upper West Side. Dodnes je tam každoročně jeho jménem udílena literární cena.\n\nV roce 1941 Capote zakončil své vzdělávání a nastoupil do deníku The New Yorker. Vydržel pro něj pracovat následující dva roky. Po letech o svém prvním zaměstnání napsal: „Nebylo to žádná úžasná práce, prakticky všechno, co obnášela, bylo třídit komiksy a vystřihovat z novin. I tak jsem ale měl štěstí, že jsem ji dostal, především proto, že jsem se rozhodl nikdy nevkročit s jakýmkoli vzděláníchtivým úmyslem do vysokoškolské posluchárny. Cítil jsem, že člověk prostě buď je spisovatelem, anebo není, a žádná kombinace profesorů nedokáže jeho výsledky ovlivnit. Pořád se domnívám, že jsem měl pravdu, alespoň co se mne samotného týče.“\n\nMezi lety 1943 a 1946 Capote napsal řadu povídek, z nichž jmenujme třeba \"Miriam\", \"Z mého pohledu\", \"Ty stěny jsou chladné\", \"Mít vlastního norka\" a především \"Zavřete poslední dveře\", za kterou v devatenácti letech obdržel cenu O. Henryho. V rozhovoru pro The Paris Review v roce 1957 odpověděl Capote na otázku, jak píše povídky, takto: „Každá povídka přináší své vlastní technické problémy, takže nelze techniku psaní zobecňovat. Je jasné, že tady neplatí nic tak určitého jako „dvakrát dvě jsou čtyři“. Najít pro povídku tu správnou formu prostě znamená si uvědomit nejjednodušší způsob, jak vyprávět daný příběh. Dá se snadno ověřit, jestli autor vystihl obsah své povídky přirozeně: je možné si po jejím přečtení představit, že se to stalo jinak, anebo naprosto umlčela vaši představivost a zdá se vám absolutně konečná? Tak jako pomeranč. Stejně jako pomeranč je něco, co se přírodě povedlo přesně tak, jak to má být.“\n\nV roce 1943 se Capote pustil do svého prvního románu, nazvaného \"Letní plavba\". Jedná se v něm o poměr mezi dcerkou z vysoce postavené rodiny Grady O´Neillovou a dozorcem na parkovišti jménem Clyde Manzer. Capote později prohlásil, že rukopis zničil, a ten byl proto považován za jednou provždy ztracený. Ovšem jak vyšlo před pár lety najevo, roku 1966 ho ukradl člověk, kterého si Capote najmul, aby mu hlídal jeho brooklynský byt. V roce 2005 byla tedy \"Letní plavba\" konečně vydána v nakladatelství Random House.\n\nPrvním dílem byl román z prostředí amerického jihu \"Jiné hlasy, jiné pokoje\" – 1948, česky vyšel v roce 1988 a autor zde popisuje dospívání čtrnáctiletého chlapce v téměř magické atmosféře amerického jihu. Dále vydal sbírku povídek \"Strom noci\" – 1949, česky vyšla 1978. Za tuto sbírku byl oceněn cenou O. Henryho. V roce 1951 vydal novelu \"Luční harfa\", česky vyšla 1965 a 1978. Dalším dílem je \"Snídaně u Tiffanyho\" z roku 1958, česky vyšla v roce 1969, kde jsou vykresleny osudy mladé americké dívky, která sní svůj americký sen o bohatství a stále více se zaplétá s americkou mafií, námět z této knihy se stal i podkladem pro scénář ke stejnojmennému hollywoodskému filmu – viz Snídaně u Tiffanyho (film).\n\nPsychologické dílko \"Chladnokrevně\", které je románem-dokumentem, bylo vydáno 1965, téhož roku vyšlo i česky, další vydání v roce 1968, 1990. Jedná se o autentickou rekonstrukci vyvraždění jedné kansaské rodiny. Posledním dílem byla sbírka povídek \"Hudba pro chameleony\", česky vyšla pod názvem \"Ručně vyřezávané rakvičky\" – 1983.\n\nMimo literární tvorbu se věnoval i filmu, ztvárnil mnoho filmových postav, například hlavní roli v detektivní komedii \"Vražda na večeři\".\n\nZemřel 25. srpna 1984 v Los Angeles za nevyjasněných okolností, pravděpodobně na následky dlouhodobého užívání drog a alkoholu.\n\nAž posmrtně vyšlo torzo dlouho avizovaného románu \"Vysněné modlitby\" (1988).\n\n"}
{"id": "158356", "url": "https://cs.wikipedia.org/wiki?curid=158356", "title": "Bitva u Rosebudu", "text": "Bitva u Rosebudu\n\nBitva u Rosebudu byla střetnutím mezi armádou USA a válečníky indiánských kmenů Lakotů a Šajenů během války o Černé hory. Bitva se uskutečnila dne 17. června 1876 v Montaně v USA. Vojáky vedl generál George Crook, Lakoty a Šajeny náčelník Splašený kůň (\"Tĥašúŋka Witkó\").\n\nV 70. letech 19. století bylo v Černých horách (anglicky \"Black Hills\") objeveno zlato. Černé hory byly posvátným územím Lakotů a přestože se rozkládaly na území tzv. Velké siouxské rezervace vytvořené v roce 1868 smlouvou z pevnosti Laramie, zamířily do nich stovky amerických zlatokopů, kteří začali budovat první osady na území Indiánů. Ti považovali proudy zlatokopů za porušení smlouvy a začalo docházet k prvním vzájemným střetům. \n\nAmerická vláda reagovala tak, že vybudovala několik menších rezervací a vyzvala Indiány, aby se do nich z prérií přemístili a uvolnili tak Černé hory novým osadníkům. Mnozí Indiáni se dobrovolně do rezervací stáhli, avšak lakotští náčelníci Sedící býk (\"Tĥatĥáŋka Íyotake\") a Splašený kůň odmítli svá území opustit. Na jaře 1876 tisíce Indiánů z rezervací uprchly a připojily se k lidem Sedícího býka a Splašeného koně, kteří se chystali k tradičnímu letnímu lovu bizonů. \n\nAmeričané na začátku léta vyslali tři vojenské oddíly, které měly obklíčit vzpurné Indiány a přimět je k tomu, aby se vzdali v rezervacích: generál Alfred Terry vyrazil z pevnosti Abraham Lincoln, plukovník John Gibbon z pevnosti Ellis a generál George Crook z pevnosti Fetterman (28. 5. 1876). A právě vojenský oddíl generála Crooka, který čítal 970 vojáků pěších i jízdy, 80 civilistů a okolo 260 zvědů z kmenů Vraních Indiánů a Šošonů, narazil v oblasti řeky Powder na stopy velkého množství Lakotů a Šajenů.\n\nDne 17. června, brzy ráno, dorazili vojáci k říčce Rosebud, kde Crook nařídil přestávku, aniž by tušil, že Lakotové a Šajeni, kterých bylo v této oblasti několik tisíc, o vojácích vědí. Splašený kůň rychle shromáždil okolo 1 500 bojovníků a krátce po osmé hodině ráno na zaskočeného Crooka zaútočil. \n\nBitva samotná trvala asi šest hodin, Splašenému koni se neustálým manévrováním v obtížném terénu podařilo vojáky rozdrobit na množství navzájem odříznutých jednotek, které v hlubokém kaňonu a mezi strmými hřebeny sváděly úporný boj muže proti muži. Několikrát během bitvy byli Lakotové a Šajeni blízko vítězství, avšak především obrovská statečnost Vraních Indiánů a Šošonů, kteří tradičně doprovázeli americké vojáky proti Lakotům jako stopaři, zabránila porážce Crookových vojáků. Odvaha doprovázela toho dne i Indiány na druhé straně. Bitva je známa statečností šajenské dívky, která poté, co byl zastřelen kůň pod jejím bratrem, k němu okamžitě přispěchala na svém koni a odvezla bratra do bezpečí, aniž by dbala o zuřivou střelbu kolem. \n\nVojáci byli zaskočeni nejen počtem lakotských a šajenských bojovníků, ale především zuřivostí, s jakou pokračovali v boji i přes narůstající počet ztrát. Několikahodinová bitva se mezi americkou armádou a Indiány do té doby ještě nikdy neodehrála. Crook se začal domnívat, že Indiáni bojují tak urputně kvůli tomu, že někde poblíž mají svou vesnici. Vyslal proto skupinu vojáků, aby tuto vesnici našla. Nic takového však vojáci nenalezli, a protože stopaři Šošonů a Vraních Indiánů odmítli pokračovat do úzkých údolí v obavě z léčky, stáhl Crook tyto vojáky zpět. Když odpoledne tato část vojáků znovu dorazila na bojiště, Lakotové a Šajeni se stáhli do své vesnice, která skutečně nebyla daleko. Ani Crook nehodlal pokračovat v boji a následujícího rána se jeho vojáci vydali na ústup zpět, k základně Goose Creek ve Wyomingu. \n\nPřestože ztráty byly na obou stranách zhruba stejné a zároveň nijak vysoké (28 mrtvých a 56 raněných vojáků, 36 mrtvých a 63 raněných Indiánů), měla bitva především strategický význam, a to v neprospěch armády USA. Odražením Crooka Indiáni zabránili jak spojení jeho jednotek s vojáky 7. kavalerie vedené podplukovníkem Custerem směrem k Little Bighornu, tak alespoň ve varování Custera. Současně se poprvé v historii podařilo Lakotům a Šajenům sjednotit se proti americkým vojákům a disciplinovaně čelit silnému protivníkovi. Psychologická výhoda byla po bitvě u Rosebudu na straně Indiánů a projevit se měla jen o několik dní později v bitvě u Little Bighornu.\n\n"}
{"id": "158358", "url": "https://cs.wikipedia.org/wiki?curid=158358", "title": "Průvoz", "text": "Průvoz\n\nPrůvoz (angl. \"transit\") je jeden z druhů mezinárodní justiční spolupráce v trestních věcech, který spočívá v umožnění přepravy osoby vydávané či předávané v rámci realizace některého jiného druhu mezinárodní justiční spolupráce v trestních věcech územím státu, který není dožadujícím ani dožádaným státem v rámci onoho jiného druhu mezinárodní justiční spolupráce v trestních věcech (třetí stát, stát průvozu).\n\nRealizace průvozu je podmíněna povolením státu průvozu. Průvoz je zpravidla povolován za obdobných podmínek jako ten typ mezinárodní justiční spolupráce v trestních věcech, v jehož rámci je prováděn. Některé státy (např. Nizozemsko) však povolují průvoz za podmínek mírnějších a s méně formálními požadavky.\n\nPrůvoz územím České republiky povoluje Nejvyšší soud (§ 423 odst. 1 trestního řádu).\n\nMezinárodní smlouvy (např. čl. 21 odst. 3 písm. a) \"Evropské úmluvy o vydávání\" z 13. 12. 1957, která byla v České republice publikována pod č. 549/1992 Sb.) často stanoví, že pro letecký průvoz bez plánovaného mezipřistání není zapotřebí žádat o povolení průvozu. Pokud dojde k neplánovanému mezipřistání, může být převážená osoba zadržena (zpravidla na omezenou dobu – srov. např. § 423 odst. 3 českého trestního řádu) orgány státu, na jehož území k přistání došlo, a stát, pro který byla osoba převážena, může formálně požádat o povolení průvozu.\n\n\n\n"}
{"id": "158360", "url": "https://cs.wikipedia.org/wiki?curid=158360", "title": "Bitva u Vella Lavella", "text": "Bitva u Vella Lavella\n\nBitva u Vella Lavella byla jednou z námořních bitev druhé světové války v Pacifiku mezi japonským a americkým námořnictvem. Odehrála se v noci 6.–7. října 1943 u ostrova Vella Lavella v Šalomounových ostrovech.\n\nPo ztrátě základny Munda a porážce v bitvě v zálivu Vella se Japonské velení rozhodlo o stažení svých jednotek ze středních Šalomounů. Po opuštění Kolombangary zůstaly Japoncům ve středních Šalomounech pouze dvě posádky a to na ostrově Choiseul a Vella Lavella. Evakuací posádky na ostrově Vella Lavella byl pověřen Tokijský expres pod velením kontradmirála Macudži Idžúina složený z torpédoborců \"Akigumo\", \"Isokaze\", \"Kazagumo\", \"Samidare\", \"Šigure\" a \"Júgumo\" a dalších 24 malých plavidel, které eskortovaly torpédoborce \"Fumizuki\", \"Macukaze\" a \"Júnagi\".\n\nProti tomuto tokijskému expresu byly vyslány dvě skupiny torpédoborců. První pod velením námořního kapitána Walkera ve složená z torpédoborců USS \"Selfridge\", USS \"Chevalier\" a USS \"O'Bannon\" a druhá pod velením námořního kapitána H. O. Larsona složená z torpédoborců USS \"Ralph Talbot\", USS \"Taylor\" a USS \"La Vallette\". Walkerowa skupina narazila na Japonce ve 23:00. Po vzájemném torpédovém útoku byly zasaženy torpédoborce \"Júgumo\" a \"Chevalier\". Do neovladatelného \"Chevalieru\" narazil \"O'Bannon\". Druhá vlna japonských torpéd zasáhla torpédoborec \"Selfridge\" a vážně ho poškodila.\n\nOba torpédoborce zasažené na začátku bitvy se potopily. \"Júgumo\" téměř okamžitě a \"Chevalier\" ve tři hodiny ráno. Japoncům se úspěšně povedlo dokončit evakuaci posledních 600 mužů ze středních Šalomounů. Tři měsíce trvající boje v této oblasti skončily. Japonci za tuto dobu ztratili 16 lodí a Američané 6 lodí.\n\n\n"}
{"id": "158364", "url": "https://cs.wikipedia.org/wiki?curid=158364", "title": "Idi Amin", "text": "Idi Amin\n\nIdi Amin (17. května 1924 Uganda – 16. srpna 2003 Saúdská Arábie) byl v letech 1971–1979 prezidentem Ugandy, pro svou krutost přezdívaný jako řezník z Kampaly. Sám sebe nazýval \"„Jeho veličenstvo doživotní prezident, polní maršál Al Hadži doktor Idi Amin, pán všeho tvorstva na souši i ve vodě, přemožitel Britského impéria v celé Africe a především v Ugandě“\".\n\nAmin se narodil jako Idi Awo-Ongo Angoo na severu Ugandy. Rodiče se krátce po Aminově narození rozešli (údajně proto, že Aminova matka byla čarodějnice) a Amin žil jen s matkou, s níž odešel do Lugazy nedaleko hlavního města Kampaly. Mladý Idi Amin byl vždy velmi fascinován královskými africkými střelci (Ugandská vojenská jednotka ve službách britské koruny). Jelikož Idi Amin absolvoval jenom základní vzdělání, přihlásil se ke 4. pluku afrických královských střelců.\n\nIdi Amin byl pověstný svou razancí, která mu pomohla prosadit se i v armádě, vzhledem k tomu, že pro africké královské střelce byla nejdůležitější fyzická zdatnost a ne inteligence. Věnoval se také boxu, stal se i boxerským mistrem země v těžké váze. Afričtí královští střelci byli vychováváni hlavně k poslušnosti a dokonale přesné střelbě. Idi Amin tyto požadavky splňoval do nejmenšího puntíku, ale i tak mu trvalo sedm let, než získal hodnost svobodníka. Zajímavostí bylo, že už v roce 1953 mu byla předpovídána velká kariéra, i když uměl jenom jedinou anglickou větu: „Dobré ráno, pane“.\n\nKdyž Idi Amin velel několika svým mužům, napadli v severozápadní Keni skupinku turkanských zlodějů dobytka, které před probodnutím nechal dlouhou dobu mučit. Celý incident se donesl k vrchnímu rotmistrovi pluku udáním jednoho z Aminových mužů. Přes veškerou brutalitu, díky dokonalému poslušnému vojenskému chování, nebyl za tento svůj čin souzen. V roce 1959 ho čekalo povýšení na praporčíka a zanedlouho po cvičeních v Keni byl dokonce vyznamenán \"Čestným mečem\". Na této slavnosti byl společně se Shabanem Opolotem povýšen do hodnosti poručíka samotným majorem Grahamem. V roce 1962 získala Uganda nezávislost a Idi Amin dostal velení nově vytvořeného Ugandského pluku.\n\nJako prezident Amin vládl Ugandě v letech 1971–1979. Moc získal pučem, kdy jako náčelník generálního štábu svrhl autoritářského prezidenta Miltona Oboteho, zřejmě aby odvrátil své vlastní zatčení za finanční machinace. Zpočátku lidé změnu vítali, avšak Amin se stal brzy mnohem krutějším vládcem než jeho předchůdce. Diktátor se také prohlásil doživotním prezidentem. Zrušil většinu zákonů a nahradil je těmi nejkrutějšími.\n\nZpočátku udržoval dobré vztahy s Británií a Izraelem, později se však přiklonil k Sovětskému svazu, Východnímu Německu a dlouhodobou podporu nacházel také u libyjského vůdce Muamara Kaddáfího.\n\nÚdajně si i založil družinu, s kterou každý den chodil zabíjet lidi které potom předhodili hyenám. Největší podporu a úctu měl Amin zřejmě v armádě, kde mu podřízení říkali všemocný.\n\nAmin se nechal titulovat jako \"skotský král\" nebo \"přemožitel britského impéria\". Přestoupil na islám a podporoval různé skupiny muslimských teroristů. Byl hlavním vyjednavačem mezi Izraelem a palestinskými teroristy, kteří unesli letadlo a přistáli 27. června 1976 na letišti Entebbe. Jelikož však jeho vyjednávání poukazovalo na spřízněnost s teroristy, rozhodl se proto Izrael pro záchranou akci pod názvem Operace Entebbe.\n\nV roce 1978 se pokoušel připojit tanzanské území známé jako Kagera, a tak tanzanský prezident Julius Nyerere zahájil do Ugandy s vojsky invazi; Kampalu dobyli 11. dubna 1979 a Amina svrhli. Ten pak odešel do exilu. Nejprve do Libye a pak do Saúdské Arábie, kde žil až do své smrti 16. srpna 2003.\n\nZa jeho vlády zemřelo nejméně 300 000 lidí (v průměru 104 lidí za den), tisíce jich byly mučeny, mrtvými těly svých odpůrců nechal krmit krokodýly. Po prohrané válce se sousední Tanzanií uprchl 11. dubna 1979 do exilu v Libyi. Později utekl do Saúdské Arábie, kde 16. srpna 2003 zemřel.\n\n\n"}
{"id": "158382", "url": "https://cs.wikipedia.org/wiki?curid=158382", "title": "Matyáš Bernard Braun", "text": "Matyáš Bernard Braun\n\nMatyáš Bernard Braun, \"\" ; (24. února 1684, Sautens – 15. února 1738, Praha – Nové Město) byl rakouský sochař a řezbář působící převážně v Čechách. Je zařazován mezi nejvýznamnější představitele českého vrcholně barokního sochařství.\n\nNarodil se jako páté dítě kováře a sedláka Jakuba Brauna a jeho ženy Magdalény, rozené Neureutrové. Rodina Braunů byla všeobecně výtvarně nadaná. O čtyři roky mladší bratr Matyášův Dominik byl malířem a jeho synovec Antonín sochařem. Mladému Matyášovi v Tyrolsku patrně nemohla uniknout působivá sochařská a malířská výzdoba cisterciáckého kláštera ve Stamsu, která je spojena se jmény řezbáře Ondřeje Thamascheho a s malíři bratry Schorovými. Pro klášterní kostel Thamasch vytvořil nadživotní skupinu Kalvárie a 12 soch pro hrobku tyrolských vévodů, čímž se zapsal do popředí rakouské plastiky raného baroka. Bonaventura Schor zde pak vymaloval cyklus lunetových maleb z legendy sv. Bernarda. To neušlo pozornosti mladého Matyáše, který z úcty ke klášteru dodatečně připojil jméno tohoto světce ke svému křestnímu. Sochařské umění studoval v Salcburku. Po studiích cestoval po Itálii, kde navštívil mj. Benátky, Bolognu a Řím. Jeho práce nesou od té doby stopy benátské sochařské školy 17. století a jsou ovlivněny také díly Gian Lorenza Berniniho či Michelangela Buonarrotiho.\n\nPřed rokem 1710 založil v Praze vlastní dílnu. Do pražského sochařského cechu vstoupil mistrovským dílem sousoší snu slepé cisterciačky sv. Luitgardy na Karlově mostě z r. 1710 na zakázku plaského opata Evžena Tyttla. Zejména díky tomuto dílu získal v Čechách značnou popularitu a velké množství zakázek. Během následujících patnácti let se z jeho dílny stala největší sochařská dílna v Praze s největšími zisky a šesti tovaryši. Braun ovšem onemocněl souchotinami, a tak vlastní těžkou sochařskou práci vykonávali jeho zaměstnanci, zatímco on se soustředil na tvorbu modelů a návrhů.\n\nV Praze brzy zdomácněl, oženil se a spolupracoval s mnoha dalšími umělci (malíř Jan Kryštof Liška, architekt a stavitel František Maxmilian Kaňka a Jan Bernard Fischer z Erlachu). Jeho významným mecenášem byl hrabě František Antonín Špork, pro něhož vytvořil jak proslulé skulptury Ctností a Neřestí před špitálem v Kuksu, tak také skulptury v přilehlém přírodním areálu zvaném Betlém.\n\nKuks, výzdoba areálu lázní a hospitalu s hrobkou, autorská i dílenská práce\n\n\n\n\n\n\n\nBetlém, areál Nového lesa, autorská i dílenská práce\n\n\n\n\n\n\n\n\n\n\n\n\nČihadla\n\n\nStanovice – sousoší Nejsvětější Trojice (1720), dílna\n\nCitoliby\n\n\n\nDuchcov\n\n\nValeč\nLysá nad Labem\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "158384", "url": "https://cs.wikipedia.org/wiki?curid=158384", "title": "Turja", "text": "Turja\n\nTurja může znamenat:\n\n\n"}
{"id": "158386", "url": "https://cs.wikipedia.org/wiki?curid=158386", "title": "Manuel Orantes", "text": "Manuel Orantes\n\nManuel Orantes (* 5. února 1949) je bývalý profesionální španělský tenista.\nV sedmdesátých a na začátku osmdesátých let se pravidelně umisťoval v desítce nejlepších světových tenistů podle žebříčku ATP. Jeho největším úspěchem je vítězství na grandslamovém turnaji US Open v roce 1975, kromě toho dokázal také postoupit do finále na French Open v roce 1974.\n\nBěhem své kariéry vyhrál 33 turnajů ATP ve dvouhře:\n\nV letech 1967 – 1980 reprezentoval svoji zemi v Davisově poháru. Odehrál 87 zápasů s vítěznou bilancí 60:27. 2× se přitom utkal i s reprezentací Československa.\n\n"}
{"id": "158387", "url": "https://cs.wikipedia.org/wiki?curid=158387", "title": "Bursa (provincie)", "text": "Bursa (provincie)\n\nBurská provincie je tureckou provincií, nachází se na západě Malé Asie. Její rozloha je 11 087 km, v roce 2000 zde žilo 2 125 140 obyvatel. Hlavním městem provincie je Bursa.\n\nBurdurská provincie se administrativně člení na 17 distriktů:\n"}
{"id": "158388", "url": "https://cs.wikipedia.org/wiki?curid=158388", "title": "Denizli (provincie)", "text": "Denizli (provincie)\n\nDenizliská provincie je tureckou provincií, nachází se na jihozápadě Malé Asie. Její rozloha je 11 868 km, v roce 1990 zde žilo 750 882 obyvatel. Hlavním městem provincie je Denizli.\n\nDenizliská provincie se administrativně člení na 19 distriktů:\n"}
{"id": "158403", "url": "https://cs.wikipedia.org/wiki?curid=158403", "title": "Theón z Alexandrie", "text": "Theón z Alexandrie\n\nTheón z Alexandrie (asi 335 - 405 n. l.) byl poslední významný řecký matematik a astronom působící v alexandrijské akademii, otec Hypatie z Alexandrie. Byl učitelem matematiky a astronomie. Narodil se zřejmě v Alexandrii a zemřel zřejmě v Egyptě.\n\nByl poslední vedoucím alexandrijské knihovny před vyhnáním pohanských učencům a její likvidací patriarchou Theofilem. Zajistil vydání Euklidových Principií a dalších antických děl z matematiky a astronomie včetně Almagestu Klaudia Ptolemaia a tabulek užívaných řeckými matematiky a astronomy, čímž významně přispěl k záchraně těchto znalostí.\n\nDnes je pokládán především za vykladače Ptolemaia a vydavatele Eukleidových spisů. Jeho komentáře jsou pramenem pro dějiny matematiky a matematické astromomie a pro poznání metod, jak počítat s šedesátinovými zlomky.\n\n"}
{"id": "158417", "url": "https://cs.wikipedia.org/wiki?curid=158417", "title": "Turja (přítok Sosvy)", "text": "Turja (přítok Sosvy)\n\nTurja ( ) je řeka ve Sverdlovské oblasti v Rusku. Je 128 km dlouhá. Povodí řeky má rozlohu 1 160 km².\n\nPramení na Severním Uralu. Ústí zprava do Sosvy (povodí Obu) na 372 říčním kilometru.\n\nZdroj vody je smíšený s převahou sněhového. Průměrný roční průtok vody ve vzdálenosti 72 km od ústí činí 2,64 m³/s. Zamrzá v první polovině listopadu a rozmrzá na konci dubna až v první polovině května.\n\nVoda z řeky se využívá pro zásobování průmyslu a bytů. Na řece se nachází Bogoslovská přehrada (rozloha 6 km²) a leží na ní města Karpinsk a Krasnoturjinsk.\n"}
{"id": "158420", "url": "https://cs.wikipedia.org/wiki?curid=158420", "title": "GoonZu Online", "text": "GoonZu Online\n\nGoonZu Online je multiplayerová hra na hrdiny (MMORPG), odehrávající se v rozsáhlém fantazijním světě, vytvořeném ve stylu anime. Pochází od korejské firmy nDoors. V mnoha ohledech se podobá hře Ragnarok Online, na rozdíl od ní má pouze 2D grafiku a také jinou licenční politiku – za stažení ani za hraní se nic neplatí.\n\nVe hře je kromě hry na hrdiny kladen velký důraz na ekonomický a politický systém. Hráči mohou volně nakupovat a prodávat předměty na tržišti v každém městě, mohou také vlastnit akcie a nemovitosti. Mohou si také volit své zástupce, kteří pak ovlivňují chod světa.\n\nHráči si mohou vybrat mezi povoláním válečníka nebo řemeslníka, a mohou si zvolit mezi několika různými zbraněmi. Také si mohou chytit a ochočit některou z příšerek, které pak lze použít v bitvách, anebo pořídit si koně nebo jiné zvíře pro rychlejší pohyb po mapě.\n\nHráči si mohou vybrat povolání válečníka, řemeslníka, obchodníka nebo politika.\n\n\n\n\nV této hře se bojuje proti rozmanité skupině příšerek a nestvůr, které se pohybují po světě a zpravidla neútočí první. Po poražení z nich s určitou pravděpodobností vypadnou nějaké předměty, které může hráč použít ve svůj prospěch, např. pro plnění questů, nebo je prodat na trhu.\n\nNěkteré příšerky lze také ochočit, aby hráči pomáhaly při bitvách.\n\nHráči mohou vyrábět různé předměty a prodávat je přes trh jiným hráčům. To je jedna z význačných vlastností hry a také jeden z hlavních způsobů, jak vydělávat virtuální peníze. Vyrobené zbraně navíc mohou mít lepší útočné nebo obranné vlastnosti, než ty, které lze běžně dostat na trhu.\n\nPropracovaný systém skillů (dovedností) je jedním ze základních prvků této hry, protože právě skilly určují, jakou bude mít postava ve hře roli. Na počátku hry každá postava dostane 10 skill-pointů, tedy jakýchsi „poukázek na získávání znalostí“. Znalosti se získávají četbou manuálů, které lze koupit na trhu, nebo od některých poražených nestvůr. S každou přečtenou knihou se počet skill-pointů snižuje o jeden. Další skill-pointy lze získat expováním postavy nebo pomocí speciální poukázky, kterou lze koupit na trhu.\n\nHráčova postava se může naučit následující dovednosti: výroba nebo používání zbraní a brnění, vaření, medicína, rybaření, dobývání nerostných surovin, zemědělství a další.\n\nHráč si může vybrat pro svou postavu mentora, který mu může pomáhat při zvládání počátečních úskalí hry a dovede ho až na úroveň 20. Pomoc je nejčastěji ústní, ale protože mentor za ni dostává reputation-pointy a virtuální peníze, není výjimkou, že začátečníci dostávají také základní předměty.\n\nKdyž nováčci dosáhnou úrovně 20, dostanou také 100 tisíc virtuálních peněz (Marble), a to bez ohledu na to, zda měli nebo neměli mentora.\n\n"}
{"id": "158422", "url": "https://cs.wikipedia.org/wiki?curid=158422", "title": "Rula (hornina)", "text": "Rula (hornina)\n\nRula je hornina vzniklá za vysokého stupně regionální metamorfózy při přeměně rozsáhlých horninových celků, kdy teplota a tlak dosahují značné výše. Ruly patří ke krystalickým břidlicím.\n\nRuly vzniklé z vyvřelin se nazývají ortoruly, ruly vzniklé metamorfózou sedimentů jsou pararuly. \n\nRuly se vyznačují rovnoběžnou stavbou (břidličnatostí), která může mít různý vnější vzhled, např. zrnitá s nevýrazným usměrněním slíd, plástevná se souvislými slídovými pásky, okatá s čočkami světlých nerostů, stébelnatá aj. Zrno mají ruly jemné až hrubé. Jedna z nejhrubších rul je např. rula vyskytující se na Liberecku, tzv. ještědská rula. Barva je světle šedá, šedá, tmavošedá, žlutavá, hnědá až červenavá.\n\nOd granitu se rula liší zbřidličnatěním (plošným uspořádáním minerálů kolmo na směr tlaku). Podobně jako ve svorech se v ní nachází někdy v menším množství i granáty. Má rovnoběžně proužkovitý vzhled, v němž se střídají světlé proužky křemene a živců s tmavšími proužky slídy - zvláště biotitu.\n\nPevné, nezvětralé ruly se místně používají jako stavební kámen. Rula však snadno zvětrává, proto jako stavební materiál není příliš vhodná. Přesto se zejména pro svou dekorativnost ve stavebnictví používá na schody a chodníky nebo jako štěrk.\n\nTermín rula používaný v češtině a slovenštině je odvozen od názvu města Ruhla v německém Durynsku, známém výskytem rul. V ostatních jazycích se používá německého slova „gneis“, starého saského hornického označení této horniny ze 16. století. Pravděpodobně jde o výraz ze staré horní němčiny: \"gneisto\", střední horní němčiny: \"ganeist(e)\", \"g(e)neiste\", ve významu „jiskřit“, „jiskra“. Dříve, ještě i v Goetheho době, byl uváděn název „gneus“. Do angličtiny byl termín přejat nejpozději v roce 1757.\n\nRuly se vyznačují přítomností živců (draselný živec, plagioklas), křemene a slídy (biotit, muskovit) Zdaleka nejčastější jsou biotitické ruly. Muskovit se vyskytuje v rulách celkem málo. Kromě těchto minerálů mohou ruly obsahovat sillimanit, granát, amfibol, cordierit, grafit apod.\n\nRuly je možné považovat za nejvýznamnější skupinu přeměněných hornin. Jsou hojně zastoupené v Česku i v celosvětovém měřítku. Vystupují v nejstarších prahorních a starohorních formacích, ale i v oblastech, které jsou geologicky relativně mladé, například v Alpách. Ruly tvoří v České republice rozsáhlá tělesa v oblastech krystalinik (Šumava, Orlické hory, Českomoravská vrchovina aj.)\n\nPodle původu se ruly dělí na:\n\n"}
{"id": "158424", "url": "https://cs.wikipedia.org/wiki?curid=158424", "title": "Bachem Ba 349", "text": "Bachem Ba 349\n\nBachem Ba 349 Natter (užovka) byl německý záchytný jednoúčelový raketový přepadový letoun z doby druhé světové války.\n\nTrup je celodřevěné konstrukce, kromě pancéřované kabiny. Letounek je určen pro jedno použití kromě kabiny, která se po katapultáži pilota snese na padáku. Letoun je vybaven pomocnými startovacími raketami a start se prováděl kolmo z rampy podobně jako u raket nebo raketoplánu.\n\nBa 349 byl plánován jako jedna z možností obrany vzdušného prostoru Třetí říše, avšak jeho vývoj a testy nebyly v průběhu války dokončeny, a proto se nedočkal skutečného nasazení. Každopádně jeho konstrukce vykazovala velkou nápaditost, tak jako všechny německé konstrukce jak v průběhu, tak ke konci války.\n\nV roce 1943 začala mohutná spojenecká vzdušná ofenzíva proti Německu, kterou se Luftwaffe snažila zastavit a nasadila i proudové stíhačky, ale neúspěšně. Vyvíjeny protiletadlové rakety (Wasserfall, Rheintochter, Schmetterling a Enzian) sice vypadaly slibně, ale jejich vývoj se prodlužoval. V této situaci nasadila Luftwaffe do boje první (a dosud jedinou) raketovou stíhačku na světě, Messerschmitt Me 163. Odpadla tak potřeba složitých naváděcích prostředků. Začátkem roku 1944 začala Luftwaffe program vývoje pohotovostní stíhačky.\n\nBylo vytvořeno množství návrhů a ve většině z nich byl pilot nakloněn, aby se šetřilo místem. Nejperspektivnějšími z návrhů byly Heinkel P.1077 a Me 163.\n\nErich Bachem byl technickým ředitelem ve firmě Fieseler. V roce 1934 založil vlastní továrnu, v níž vyráběl komponenty pro letadla. Jeho BP20 vycházel z návrhu, na kterém pracoval pro firmu Fieseler, ale byl značně radikální. Stroj měl být postaven ze dřeva, pouze kokpit měl být obrněný. Poháněný měl být raketovým motorem Walter HWK 509A-2 podobně jako Me 163 Komet. Stroj měl mít také 4 pomocné startovací odhazovací motory \"Schmidding\" s dobou hoření 10 sekund. Letadlo startovalo z 25 m dlouhé kolmé rampy.\n\nStroj byl naváděn do výšky, kde letěly bombardéry rádiovým řídícím systémem ze země a pak kontrolu přebral pilot. Když si byl jistý zásahem, odpálil salvu raket umístěných v nose a katapultoval se nebo počkal a navedl letadlo tak, aby narazilo do ocasu dalšího z bombardérů a až pak se katapultoval. Přestože pilot by měl přežít, šlo prakticky o sebevražednou zbraň.\n\nAčkoli návrh vypadal složitě, měl výhodu, která rozhodla v jeho prospěch – nepotřeboval velké letecké základny, které byly, jak se ukázalo u letounu Me 163 Komet, zranitelné nálety.\n\nKdyž se návrh dostal do rukou veliteli SS Heinrichu Himmlerovi byl určen jako vítězný. Luftwaffe se však snažila zachránit co nejvíce z letadla a nařídila předělat návrh tak, aby se stroj poškodil co nejméně a aby se náraz do bombardéru v boji nepoužíval.\n\nVýsledný návrh bylo malé letadlo startující z 15 m vysoké rampy se čtyřmi pomocnými startovacími motory s dobou hoření 12 sekund. Když ty vyhořely, zapálil se hlavní motor. Pak bylo letadlo naváděno rádiem ze země do výšky proti bombardérům. Pak pilot odpálil rakety z nosu a začal klesat klouzavým letem k zemi. Když dosáhl výšky kolem 3 000 m, otevřel se brzdící padák a letadlo se \"rozlomilo\". Pilot a ocas s motorem pomalu klesaly k zemi s padákem, zatímco trup s nosem dopadly na zem.\n\nVědci počítali Natterovu aerodynamiku pod vedením profesora Wilhelma Fuschse, řídící systém se zkoušel v Bachem Werke ve Waldsee. U DVL (\"Deutsche Versuchsanstalt für Luftfahrt\" – \"Německý zkušební ústav pro vzduchoplavbu\") v Braunschweigu dělali testy s maketami v aerodynamickém tunelu. Výsledky ukázaly, že letadlo by bylo stabilní do rychlosti Mach 0,95.\n\nVzhledem k omezeným možnostem danými množstvím paliva a aerodynamikou letounu byl profil útoku letounu omezen na jeden až dva útoky během jednoho letu. První útok měl Natter zahájit při průletu skupinou bombardérů, kde na ně zaútočil salvou raket zespodu. Druhý volitelný útok mohl pilot Natteru provést po průletu skupinou bombardérů (a většinou také vypotřebováním paliva). V tu chvíli mohl pilot využít případného převýšení a zaútočit taranem na další bombardér, který usnadňovala pancéřovaná kabina letadla.\n\nLetové zkoušky začaly 3. listopadu 1944 v Neuburgu an der Donau. První prototyp BP-20 M1 neměl motor, byl pouze vytažen do výšky 3 000 m Heinkelem He 111.\n\nDalší testovací prototypy byly vybaveny pomocnými startovacími motory a byly řízeny rádiem. Testy proběhly dobře, ale ukázalo se, že znovu použít motor, který přistál s padákem se nedá, náraz byl stále příliš silný.\n\nDo 27. ledna roku 1945 bylo podniknuto několik testů bez motoru s posádkou i bez ní. Úspěšné byly také testy hlavního motoru a zbraní.\n\nStavba prototypu pro sériovou výrobu Ba 349A začala v říjnu roku 1944 a v následujících měsících došlo k 15 odpalům. Každý odpal vedl k drobným úpravám, které se shrnuly a aplikovaly u verze Ba 349B, jejíž testy začaly v lednu roku 1945. Existovala i dvoumístná verze Ba 349C Schul Natter, ale ta zůstala na papíře.\n\nV únoru roku 1945 začínala velení SS docházet trpělivost a nařídilo udělat minimálně jeden pilotovaný let ještě ten měsíc. K tomu došlo až prvního března roku 1945. Zkušební pilot Lothar Sieber odstartoval se strojem Ba 349A M 23 z odpalovací rampy ve vojenském cvičném areálu Lager Heuberg. Zpočátku to vypadalo, že je vše v pořádku, ale jeden z motorů Schmidding vypověděl službu a stroj se stal následně neovladatelným. Ve výšce 500 m se otevřel kokpit když se snažil Sieber dostat ven. Rádiem dostával pokyny, aby letadlo opustil, ale v oblacích ztratil orientaci, takže nevěděl, že se otočil k zemi. Jelikož se brzdící padák neotevřel letadlo v plné rychlosti narazilo do země. Sieber byl na místě mrtvý. Některé prameny uvádějí, že Sieber při pádu k zemi se zapnutým motorem dokonce překonal zvukovou bariéru.\n\nNehoda byla vysvětlena jako chyba krytu kokpitu, který nebyl dobře zajištěn. Fotografie havarovaného stroje byly upraveny tak, aby nebyla vidět radiostanice FuG 16 přes kterou dostával Sieber pokyny. Při průzkumu v okolí základny v roce 1998 byly nalezeny trosky trupu.\n\nCelkem bylo postaveno 36 Natterů, 18 bylo použito k bezpilotním testům, dva havarovaly (jeden při bezmotorovém letu, druhý se Siebertem). Ze zbývajících 16 bylo 10 spáleno, 4 skončily v USA, 1 ve Spojeném království a 1 v SSSR, který byl ukořistěn v Durynsku, kde sloužil jako předloha pro tamní výrobce. Ze čtyř amerických Natterů byl odpálen pouze jeden, bezpilotní let ze základny Muroc Army Air Base skončil havárií.\n\nFrancouzské jednotky obsadily továrnu ve Waldsee 25. dubna 1945. Vzaly s sebou 10 modelů Ba 349B a později ještě další 4 funkční prototypy. Zbývajících 6 bylo spáleno.\n\nNěkteré zdroje uvádějí, že byla sestavena dobrovolná bojová jednotka z Natterů v Kirchheimu unter Teck, ale k bojovému nasazení nedošlo a údaje jsou nedůvěryhodné.\n\nV posledních dnech války v Pacifiku vyvinula letecká společnost Mizuno podle požadavků císařského námořnictva letadlo velmi podobné Natteru. Výsledkem byla sebevražedná stíhačka Mizuno Shinryu, vyzbrojená neřízenými raketami vzduch-vzduch umístěnými pod křídly a výbušnou hlavicí v nose pro sebevražedný útok.\n\nDodnes se zachovaly tři Ba 349. Jsou v USA, první je v Národním leteckém muzeu ve Washingtonu, další dva jsou v Smithsonian Institution Steven F. Udvar-Hazy Center.\n\nByly postaveny pouze tři odpalovací rampy pro Bachem Ba 349, roku 1945 v lese Hasenholz poblíž města Kirchheim unter Teck. Rampy byly rozmístěny do trojúhelníku o délce hrany zhruba 120 m. Šlo o betonové desky v jejichž středu byla čtvercová prohlubeň o hraně 50 cm ve které stála odpalovací věž. V současnosti (rok 2017) se na původním místě zachovala pouze poslední rampa. Zbylé dvě byly vybagrovány při stavbě silnice a přesunuty na kraj lesa.\n\n\n\n\n"}
{"id": "158425", "url": "https://cs.wikipedia.org/wiki?curid=158425", "title": "Matějovice", "text": "Matějovice\n\nNázev Matějovice mají dvě sídla:\n"}
{"id": "158426", "url": "https://cs.wikipedia.org/wiki?curid=158426", "title": "Broméliotvaré", "text": "Broméliotvaré\n\nBroméliotvaré (\"Bromeliales\") je bývalý řád jednoděložných rostlin. Obsahoval jedinou čeleď, broméliovité (\"Bromeliaceae\"). V systému APG není tento řád uznáván a od verze APG II je čeleď broméliovitých zařazena do řádu lipnicotvaré (\"Poales\").\n"}
{"id": "158433", "url": "https://cs.wikipedia.org/wiki?curid=158433", "title": "Budgie (hudební skupina)", "text": "Budgie (hudební skupina)\n\nBudgie byla rocková skupina založená v roce 1968 v Cardiffu, South Glamorgan, Wales.\n\nSkupina byla založena v roce 1968, původní sestavu tvořili:\nBurke Shelley (narozen jako John Burke Shelley, 10. dubna 1947) – basová kytara a zpěv, Tony Bourge (narozen jako Anthony James Bourge, 23. listopadu 1948) – kytara, zpěv, Ray Phillips (narozen jako Raymond John Phillips, 1. března 1949) – bicí.\nVšichni tři se narodili v Tiger Bay, Cardiff, South Glamorgan, Wales.\n\nJejich debutem bylo album \"Budgie\" nahrané v roce 1971 v Rockfield Studios s producentem skupiny Black Sabbath Rodgerem Bainem, následovalo album \"Squawk\" (1972). Další album \"Never Turn Your Back on a Friend\" (1973), potvrzující jejich postavení v rockové historii, obsahovalo jejich nejznámější skladbu „Breadfan“, později předělanou skupinou Metallica. (Metallica předělala též jejich skladbu „Crash Course in Brain Surgery“).\nRay Philips opustil skupinu před čtvrtým albem In for the Kill a nahradil jej Pete Boot (narozen jako Peter Charles Boot, 30. září 1950 ve West Bromwich, Staffordshire).\n\nV roce 1975 se k Bourgemu a Shelleymu připojil bubeník Steve Williams a nahráli společně album Bandolier, Bourge odešel v prosinci 1978 a byl nahrazen Johnem Thomasem.\n\n"}
{"id": "158440", "url": "https://cs.wikipedia.org/wiki?curid=158440", "title": "Century Child", "text": "Century Child\n\nCentury Child je čtvrté řadové album skupiny Nightwish, vydané v roce 2002 na labelu Spinefarm Records.Je to první album se současným baskytaristou a vokalistou Marco Hietalou.\n\nToto album je významný posun oproti těm předešlým a to jak z hlediska hudby, tak i textů, poprvé se zde objevuje orchestrální doprovod. Velký krok dopředu udělali také vokalisti Tarja Turunen a Marco Hietala, v písních jako \"Slaying the Dreamer\", \"Dead to the World\" nebo \"The Phantom of the Opera\" je znát velký kus práce v interpretaci. Album obsadilo 1. místo ve Finském žebříčku a dostalo se mu silně pozitivní recenze.\n\nEdice Spinefarm UK Collector's\n\n\n"}
{"id": "158447", "url": "https://cs.wikipedia.org/wiki?curid=158447", "title": "Odrůdy ananasovníku", "text": "Odrůdy ananasovníku\n\nV současné době je známo asi 150 odrůd ananasovníku chocholatého (\"Ananas comosus\"), z nichž asi 40 se používá běžně na ananasovníkových plantážích. Ty se z hlediska barvy plodenství a vzhledu listů dělí do třech skupin. Je to jednak skupina typu Spanish s bílou dužninou a na okrajích pilovitými listy (kultivary Singapur Spanish, Red Spanish, Sugar Loaf), skupina typu Queen se žlutou až zlatožlutou dužninou a na okraji pilovitými listy (kultivary Queen, Pernambuca, Abacaxi (Abacachi)) a skupina typu Cayenne se žlutou dužninou a listy celokrajnými (kultivary Cayenne Hilo, Cayenne Flowering Beauty, Cayenne Lanai).\n\n"}
{"id": "158452", "url": "https://cs.wikipedia.org/wiki?curid=158452", "title": "Hésioné", "text": "Hésioné\n\nHésioné (latinsky \"Hesione\") je v řecké mytologii jméno několika mytologických postav\n\n1. Ókeanovna, dcera Titána Okeana a jeho manželky Téthys, bohyně vnějšího moře, žena Prométheova\n\n2. Žena Naupliova a matka Palamédova\n\n3. dcera předposledního trójského krále Láomedonta a manželka salamínského krále Telamóna.\n\nJejí otec byl proradný muž. Slíbil odměnu bohu Apollónovi a bohu moří Poseidónovi za to, že mu pomohli z Diova příkazu postavit trójské hradby. Když bylo hotovo, odměnu jim upřel a zle jim vyhrožoval, aby se odměny nedomáhali. Bohové seslali na město trest: Poseidón mořskou obludu, která požírala lidi, Apollón pak zemi potrestal morem. Město se mohlo vykoupit jedině tím, že mořské obludě král obětuje svou dceru Hesioné.\n\nLáomedón dal dceru přikovat ke skále nad mořem. V té době však přišel do města hrdina Héraklés, právě se vracející od Amazonek, kde plnil devátý úkol ve službě mykénskému králi Eurystheovi. Byl ochoten zachránit královskou dceru,po jejím otci však za to žádal vzácné koně, dar královu dědovi Tróovi od samotného nejvyššího boha Dia. Láomedón to bez rozmýšlení slíbil.\n\nHéraklés se hned vypravil do boje s obludou. Počkal si za skálou na pobřeží a když se vynořila, probodl ji mečem. Podle jiných verzí se však vypráví, že Trójané postavili Héraklovi zeď, za kterou bude chráněn před obludou až se bude vynořovat z moře. Když pak obluda dorazila ke zdi, prý otevřela hrozivé čelisti a Héraklés v plné zbroji jí skočil do hrdla. Zůstal v jejím břiše tři dny, ale vyšel jako vítěz, i když ho to prý stálo poslední vlas na hlavě. \n\nKdyž byla obluda zabita a královská dcera volná, král Láomedón svůj slib opět nesplnil a dokonce ho s výhrůžkami vyhnal z města. Nebo se říká, že mu sice Hésionu i koně dal, ale nechal si je v úschově po dobu, kdy Héraklés bude s Argonauty na výpravě za zlatým rounem. Také se říkalo, že Láomedón nahradil Diovy koně obyčejnými smrtelnými. Ať u to bylo jakkoliv, Héraklés ztratil trpělivost, rozzlobil se a začal shromažďovat bojovníky. Mezi nimi byl Ioláos, Telamón, Péleus, Oiklés a Déimachos z Bojótie. Vypravili šest nebo dokonce osmnáct lodí a připluli k Tróji. Héraklés hned vedl své vojáky do útoku, západní branou vnikli do města a zpustošili je. Král byl zabit. Hérakles princeznu Hésionu dal za manželku svému příteli Telamónovi, který si ji odvedl do svého království na ostrově Salamína. Později s ním měla syna Teukra, který se zúčastnil války o Tróju. \n\nHésioné vykoupila ze zajetí svého bratra Podarka, dala za něj zlatý závoj ze své hlavy. On poté přijal jméno Priamos, to znamená „vykoupený“. Později se stal posledním králem hrdého města Trója. Vládl tam až do doby, kdy Tróju po dlouhé válce dobyli Achájové a srovnali ji se zemí. \n\n"}
{"id": "158454", "url": "https://cs.wikipedia.org/wiki?curid=158454", "title": "Dívčí kámen (vyhlídka)", "text": "Dívčí kámen (vyhlídka)\n\nDívčí kámen je název skalního útesu vypínajícího se nad Lovětínskou roklí v blízkosti hradu Lichnice. Z vyhlídky je pěkný výhled na oblast podél řeky Doubravy a do Lovětínské rokle na NPR Lichnice - Kaňkovy hory a dříve (než vzrostl les) též na hrad Lichnici.\n\nS tímto skalním útesem je spojena pověst o kruté lichnické hradní panně Miladě. Za deštivé a bouřlivé noci se kůň jejího otce splašil a oba se zřítili ze skály. Milada po smrti svého otce nenáviděla všechny skály kolem hradu. Udatní rytíři žádali o ruku Milady, ale ona prohlásila, že si vezme za muže pouze toho rytíře, který se vydá na osudný sráz nad Lovětínskou roklí, kde zemřel její otec a tam se s koněm třikrát otočí. Skála byla velmi tvrdá, takže se do ní nezaryly ani ty nejostřejší podkovy a rytíři, kteří ji chtěli získat za manželku, umírali. Jednou se objevil odvážný rytíř (bratr jedné z obětí), který ve zkoušce obstál, protože vložil svému koni do podkov démanty. Vytáhl z toulce šíp a vystřelil na Miladu. Šíp jí projel srdcem a zabil ji. Rytíř zmizel na svém koni a nikdo ho už nikdy neviděl.\n\n"}
{"id": "158457", "url": "https://cs.wikipedia.org/wiki?curid=158457", "title": "Bitva v zátoce císařovny Augusty", "text": "Bitva v zátoce císařovny Augusty\n\nBitva v zátoce císařovny Augusty byla jednou z námořních bitev druhé světové války v Pacifiku mezi japonským a americkým námořnictvem. Odehrála se v noci 1.-2. listopadu 1943 u ostrova Bougainville v Šalomounových ostrovech a představuje klíčovou část bitvy o Bougainville.\n\n1. listopadu v 5:00 po leteckém a námořním bombardování začal v zátoce císařovny Augusty na západním pobřeží ostrova Bougainville výsadek. Z 12 transportních lodí se začalo vyloďovat 14 000 mužů 3. divize americké námořní pěchoty pod velením generálmajora Turnage. K jejich ochraně byla určena TF 39 pod velením kontradmirála Merilla složená z lehkých křižníků \"Montpelier\", \"Cleveland\", \"Columbia\", \"Denver\" a torpédoborců \"Charles Ausburne\", \"Dyson\", \"Stanly\", \"Claxton\", \"Spence\", \"Thatcher\", \"Converse\" a \"Foote\".\n\nJaponci se nejprve neúspěšně pokusili zaútočit na výsadek letadly z Rabaulu. Potom v 17:20 vyplul z Rabaulu svaz lodí pod velením kontradmirála Sentaró Omoriho složený z těžkých křižníků \"Mjókó\", \"Haguro\", lehkých křižníků \"Sendai\", \"Agano\" a torpédoborců \"Šigure\", \"Samidare\", \"Širacuju\", \"Naganami\", \"Hacukaze\" a \"Wakacuki\".\n\nV této bitvě došlo k několika kolizím mezi vlastními loděmi, které způsobily téměř více škody než dělostřelecká palba. Nejprve se srazily japonské torpédoborce \"Samidare\" a \"Širacuju\" a byly tím vyřazeny z boje. Potom se srazil křižník \"Mjókó\" s torpédoborcem \"Hacukaze\" a torpédoborec přišel o příď. Ani Američanům se nevyhnula kolize, když se srazily torpédoborce \"Thatcher\" a \"Spence\". K bojovým úspěchům si mohou Američané připsat potopení křižníku \"Sendai\" a torpédoborce \"Hacukaze\". Japoncům se torpédem podařilo zasáhnout torpédoborec \"Foote\" a dělostřeleckou palbou křižník \"Denver\".\n\nTF 39 splnila svůj úkol a zabránila Japoncům zaútočit na výsadková plavidla a účinná se ukázala i změna taktiky, kdy byla opuštěna nepružná formace jedné kýlové řady. Svoji roli sehrál i zdokonalený radar díky němuž americké lodě střílely přesněji.\n\n\n\n"}
{"id": "158460", "url": "https://cs.wikipedia.org/wiki?curid=158460", "title": "Povltaví", "text": "Povltaví\n\nPovltaví je etnografický region na území Jihočeského kraje. Region je přibližně ohraničen Vltavou (úsek od Vyššího Brodu k hradu Zvíkov) a Lužnicí. Na západě sousedí s etnografickým regionem Pošumaví a na severovýchodě s Posázavím a Horáckem. Jedním z typických rysů Povltaví je architektura selského baroka rozšířená především v jižní části tohoto regionu.\n\nPovltaví se člení na sedm etnografických subregionů:\n\n"}
{"id": "158461", "url": "https://cs.wikipedia.org/wiki?curid=158461", "title": "Jan Zvoníček", "text": "Jan Zvoníček\n\nJan Zvoníček (21. listopadu 1865, Týniště nad Orlicí – 26. ledna 1926, Praha) byl český vynálezce a vysokoškolský profesor na technice v Praze a v Brně.\n\nNárodil se v Týništi nad Orlicí, v rodině tkalce Jana Zvoníčka a manželky Anny, rozené Junkové. Vystudoval reálku v Hradci Králové a vysokou školu technickou v Praze.\n\nPo vystudování pracoval v Českomoravské strojírně. V roce 1902 byl jmenován mimořádným profesorem české techniky v Brně a v roce 1904 řádným profesorem. Roku 1912 přešel českou techniku v Praze.\n\nDne 26. února 1907 se v Praze u sv. Štěpána oženil, manželka Jarmila, rozená Kalvachová (1889–??) z Rychnova nad Kněžnou, dcera Jana (1909–??) a syn Jan (1913–??).\n\nJeho bratr Josef Zvoníček byl též profesorem brněnské techniky a jejím rektorem.\n\nV letech 1906–1907 byl děkanem odboru strojního a elektrotechnického inženýrství brněnské techniky a v letech 1909–1910 rektorem celé školy. V Praze byl dvakrát rektorem a třikrát děkanem.\n\nV roce 1896 sestrojil ventilový rozvod na přehřátou páru. Parní stroje s tímto rozvodem, stejně jako později Zvoníčkovy turbíny vyráběla firma Českomoravská strojírenská. V roce 1908 obdržel patent na rekonstrukci radiální parní turbíny. Konstruloval i první elektrické jeřáby a zabýval se také rychloběžnými čerpadly.\n\n"}
{"id": "158464", "url": "https://cs.wikipedia.org/wiki?curid=158464", "title": "MiG-1", "text": "MiG-1\n\nMiG-1 byl sovětský jednomístný jednomotorový stíhací letoun smíšené konstrukce, který patřil do nové generace moderních sovětských dolnoplošníků s kapalinou chlazeným motorem a zatahovacím podvozkem. \n\nKonstruktéři Mikojan a Gurevič, jejichž kariéra byla původně spjatá s Polikarpovem, do stroje včlenili mnoho ze zkušeností, které získali v této konstrukční kanceláři. Jako pohonnou jednotku zvolili kapalinou chlazený vidlicový motor AM-35A, upravený z M-34NRG, který sliboval větší výkony s jednorychlostním kompresorem ve vyšších letových hladinách. \n\nSériové výrobě předcházely tři prototypy označené I-200. První (s. č. 01) byl nejprve testován v aerodynamickém tunelu v CAGI bez výzbroje nad motorem. Pozemní zkoušky zahájil v Chodynce se zkušebním pilotem Arkadijem Nikiforovičem Jekatovem 30. března 1940. První let proběhl 5. dubna 1940.\n\nZálet druhého I-200, určeného ke zkouškám výzbroje, byl proveden 9. května, třetí prototyp pro testy letových výkonů měl letovou premiéru 6. června 1940. Během zkoušek bylo zaznamenáno 112 nedostatků, mimo jiné přehřívání oleje a glykolu, požáry motorů, tuhé řízení a nedostatečný výhled z kabiny. \n\nVýroba však pod označením MiG-1 běžela již od prosince 1940, proto byla zahájena série urgentních modifikací, které měly vést k odstranění závad. Mezi nejdůležitější patřila montáž slotů na náběžnou hranu křídla pro zlepšení stability a zvětšení velikosti pneumatik. Další úpravou prošly zvětšené palivové nádrže a chladicí systém motoru, vše provedeno na třetím prototypu I-200 (s. č. 03).\n\nKoncem roku 1940 byl do prototypu I-200 (s. č. 02) zabudován původně zamýšlený motor AM-37 a takto přebudovaný stroj byl 6. ledna 1941 zkušebním pilotem I. Žukovem zalétán. Motor však trpěl nad hladinou 4000 m značnými vibracemi. Po provedených úpravách v závodu č. 24 ve Frunze byly 7. května obnoveny zkoušky, při nichž došlo za letu k poruše pohonné jednotky a letoun havaroval. Pilot I. T. Ivaščenko vyvázl bez zranění.\n\nPrvních 25 MiGů-1 obdržel 146.IAP pod vedením majora Orlova v Jevpatorii na Krymu, kde se hodnotily operační možnosti nového stroje. V únoru 1941 se přesunuly do vojenského učiliště v Kačinsku. Po přepadení SSSR nacistickým Německem se ukázalo, že sovětští piloti nejsou zcela připraveni na obsluhu těchto nových strojů, jejichž ovládání a chování se zcela odlišovalo od letadel starší generace. Piloti MiG-1 příliš nechválili, což korespondovalo s poznámkou na závěrečné zprávě z testů prototypů, že letoun nemůže být svěřen do rukou „jen tak někomu“. Letadel typu MiG-1 bylo vyrobeno přibližně 100 ks,poté se začal vyrábět vylepšený MiG-3.\nÚdaje dle\n\n\n\n"}
{"id": "158465", "url": "https://cs.wikipedia.org/wiki?curid=158465", "title": "Abakan (město)", "text": "Abakan (město)\n\nAbakan (rusky , chakasky Агбан) je ruské město ležící na Sibiři. Je hlavním městem Chakaské republiky. Město se rozkládá na levém břehu řeky Jenisej, do níž se zleva vlévá řeka Abakan, protékající městem. Žije zde obyvatel. Ve městě se nachází pevnost Abakan vybudovaná v roce 1675.\n\nMěstem prochází od severu k jihu federální silnice R257 - Jenisej. Z ní odbočuje federální silnice R411 do Sajanagorsku. Ze silnice R257 také odbočuje i chakaská silnice A161, která směřuje do města Abaza a dále až do města Ak-Dovurak.\n\nAbakan je také důležitou železniční křižovatkou. Vede jím Krasnojarská železniční dráha, která zajišťuje spojení s Moskvou, Krasnojarskem, Novokuzněckem a jinými místy.\n\nMimo pozemní dopravu je ve městě rovněž letiště, z něhož odlétají letadla do Moskvy a několika dalších měst v Ruské federaci.\n\n\n"}
{"id": "158466", "url": "https://cs.wikipedia.org/wiki?curid=158466", "title": "Abakan", "text": "Abakan\n\nNázev Abakan je nejednoznačný a může označovat následující místa:\n"}
{"id": "158468", "url": "https://cs.wikipedia.org/wiki?curid=158468", "title": "Grozný", "text": "Grozný\n\nGrozný (čečensky \"Соьлжа-ГӀал\"а, \"rusky Грозный\") je hlavní město Čečenské autonomní republiky Ruské federace. Žije zde obyvatel. Město bylo založeno jako ruská vojenská pevnost v roce 1818, během expanze Ruského impéria do Střední Asie.\n\nGrozný byl vybudován v Čečenské neboli též Grozněnské rovině na březích řeky Sunžy (odtud i jeho čečenský název \"Соьлжа-ГӀал\"а, česky \"\"Město na Sunže\"\"). Čečenská rovina, na jejímž území žije většina obyvatel Čečenska, je na severu ohraničena Těrským, Sunženským a Grozněnským hřebenem, na západě Nazraňskou vrchovinou, na východě Gudermeským hřebenem a na jihu tzv. Černými horami - severním předhůřím Velkého Kavkazu. Grozný je vzdálen od Moskvy 2007 km jižním směrem.\n\nKlima v oblasti Grozného má kontinentální charakter s vcelku mírnými zimami a dlouhým horkým létem. Jelikož město není chráněno před severními větry, může docházet i k větším poklesům teplot, v zimě proto bývají zaznamenány i mrazy pod - 20 °C. V letním období, kdy teplota ve městě nezřídka překračuje 35 °C i 40 °C, se srážky vyskytují nepravidelně.Nejvíce srážek připadá na měsíc červen, nejméně na leden.\n\nV roce 1994, před začátkem první čečenské války, bylo v Grozném registrováno zhruba 387 500 obyvatel, v průběhu obou čečenských válek tento počet poklesl přibližně na polovinu. V roce 2002 mělo město 210 720 obyvatel., k 1. 1. 2016 se jejich počet zvýšil na 287 410. Z celkového počtu tvoří 93,7% Čečenci a 3,3% Rusové, menší počet obyvatel se hlásí k jiným národnostem - ingušské, kumycké, avarské, lezginské, tabasaranské, tatarské a dalším.\n\nVybudování Grozného je bezprostředně spojeno s historii Kavkazské války. V letech 1801 - 1813 se součástí Ruského impéria stalo gruzínské Kartli-Kachetinské carství a některé, převážně ázerbájdžánské, zakavkazské chanáty. Mezi těmito území však zůstala neobsazená oblast severního Kavkazu, jejíž obyvatelstvo, zejména horské kmeny, se odmítalo pokořit ruské nadvládě.\n\nV roce 1816 se stal vrchním velitelem ruských vojenských sil na Kavkaze generál Alexej Petrovič Jermolov, který přišel se zásadní změnou strategie boje s kavkazskými horaly. Místo jednotlivých trestních výprav, které neměly náležitý efekt, prosazoval strategii úplného obklíčení dosud odbojných oblastí. Po dobytí těchto území mělo být jejich ovládnutí zajištěno mj. i zničeným zdejších historických sídel a nedobrovolným přesídlením horalů do nížin. Součástí této strategie obklíčení horských oblastí Kavkazu bylo budování posádkových pevnosti na klíčových místech, střežících přístup do hor.\n\nV roce 1817 zahájil generál Jermolov přesun levého křídla kavkazské linie směrem na jih od řeky Těrek k Sunže. V téže době byl dobudován a silněji opevněn tzv. \"Nazraňský redut\" neboli pevnost Nazraň na ingušském území a na středním toku Sunžy byla založena pevnost \"Pregradnyj Stan\".\n\nPoté následovalo vybudování pevnosti Groznaja (rusky \"Грозная\", což znamená \"Hrozivá\"). Pevnost Groznaja byla založena 22. června roku 1818 na místě předtím zlikvidovaných čečenských aulů Kuli-Jurt, Staraja Sunža, Alchan-Ču, Džima-Čečan a Solža-Jurt (na území hlavního města Čečenska se původně nacházelo celkem 20 aulů, které byly zničeny generálem Jermolovem). Místo pro výstavbu pevnosti mělo svůj strategický význam, neboť se nacházelo necelých 7 km od ústí Chankalské soutěsky, skrze niž vedla jedna z přístupových cest do horských oblastí.\n\nPevnost, na jejíž budování bylo nasazeno 5000 ruských vojáků, byla dokončena za 4 měsíce. Groznaja byla vybudována na půdorysu pravidelného šestiúhelníku, v jehož rozích byly bastiony, na kterých stála děla. Pevnost byla obklopena 20 metrů širokým příkopem. V roce 1825 začalo kolem pevnosti vyrůstat poměrně málo chráněné předměstí s civilním obyvatelstvem.\n\nPo vybudování Grozné následovala coby pokračování tzv. \"Sunženské opevněné linie\" výstavba dvou pevností na dagestánském území – pevnosti Vnězapnaja (rusky \"Внезапная\", tj. \"Překvapivá\", \"Náhlá\") v roce 1819 a v roce 1821 pevnosti Burnaja (\"Бурная\", česky \"Bouřlivá\").\n\nV roce 1840 v Grozném sloužil jako voják v hodnosti poručíka Tenginského pěšího pluku básník Michail Lermontov. V říjnu roku 1850 pevnost navštívil následník trůnu Alexandr Nikolajevič, budoucí ruský car Alexandr II. V letech 1851 - 1854 pevnost několikrát navštívil mladý hrabě Lev Nikolajevič Tolstoj, který v té době sloužil na Kavkaze.\n\nDne 30. 12. 1869 byl pevnosti a k ní přilehlým sídlům udělen statut města, které bylo přejmenováno na Grozný ().\n\nPočátkem 90. let 19. století byla v okolí Grozného zahájena těžba ropy a 1. 5. 1893 byla uvedena do provozu větev Vladikavkazské železnice, spojující Groznyj s Beslanem. Grozný se začal bouřlivě rozvíjet a postupně se stával významným průmyslovým centrem celé oblasti. V roce 1914 byl vybudován ropovod Grozný - Petrovsk-Port (\"Петpовск-Поpт\", pozdější hlavní město Dagestánu Machačkala). Tento ropovod byl prvním zařízením svého druhu na území Ruska.\nMěstu Groznému se nevyhnuly události, které následovaly na jaře roku 1917 po vzniku Prozatímní vlády v Rusku . Město bylo zpočátku řízeno tzv. Občanským výborem, později od listopadu 1917 místním sovětem, načež v prosinci Grozný dobyly čečenské oddíly tzv. kavkazské \"Divoké divize.\" Jejich vláda byla vzápětí vystřídána Vojensko-revolučním výborem, který byl ustaven v lednu 1918 po dobytí města Rudou armádou. Ten řídil město jen do počátku dubna, kdy Grozný ovládli vojáci Kavkazské dobrovolnické armády generála Vrangela. Definitivně převzali vládu nad městem vojáci Rudé armády v roce 1920 a Čečensko a Ingušsko se poté staly součástí Horské autonomní sovětské socialistické republiky, která vznikla na území bývalé Terské oblasti. Tato Horská SSR byla rozdělena na 7 národnostních okruhů. Grozný se stal hlavním městem Čečenského národnostního okruhu, avšak jen do roku 1922, kdy vznikla Čečenská autonomní oblast. Grozný však její součástí nebyl, neboť mu byl určen vlastní autonomní statut. Součástí Čečenské AO se stal až od 1. 4. 1929. Od 15. 1. 1934 byl Grozný správním střediskem Čečensko-ingušské autonomní oblasti, od 5. 12. 1936 pak hlavním městem Čečensko-ingušské autonomní sovětské socialistické republiky. V letech 1926 - 1928 byl v Grozném vybudován vodovod.\n\nV roce 1942 byly ze skupiny německých armád Jih vyčleněny části, které měly za úkol dobýt ropná ložiska v oblasti Grozného a Baku. Směrem k čečenské metropoli němečtí vojáci postupovali podél železniční tratě Prochladnyj - Grozný. Boje o přístup k městu proběhly zejména v oblasti Malgobeku a Ordžonikidze (Vladikavkazu). Německým silám se nakonec nepodařilo ke Groznému proniknout, před ústupem v říjnu 1942 alespoň rozbombardovaly grozněnská ropná pole, zásobníky s ropou a rafinérie. Během několika dní se však místním hasičům podařilo zvládnout obrovské požáry, při kterých hořela i hladina řeky Sunžy, a dodávky ropy pro sovětskou armádu a válečný průmysl mohly být brzy obnoveny.\n\nPo násilném vysídlení Čečenců a příslušníků dalších kavkazských národů, k němuž došlo koncem února 1944, byl Grozný ustanoven 7. 3. 1944 centrem Grozněnského okruhu Stavropolského kraje. O pouhé dva týdny později, 22. 3. 1944, byl statut města opět změněn a Grozný se stal správním střediskem samostatné Grozněnské oblasti. Po rehabilitaci Čečenců a Ingušů, vysídlených do Kazachstánu, a po jejich návratu do vlasti byl 9. 1. 1957 Grozný ustanoven hlavním městem Čečensko-ingušské autonomní SSR.\n\nPo rozpadu SSSR Všelidový kongres čečenského národa, jehož předsedou byl Džochar Dudajev, vyhlásil dne 1. 10. 1991 rozdělení Čečensko-Ingušska na Ingušskou republiku a suverénní Čečenskou republiku s hlavním městem Grozným.\n\nMěsto bylo těžce zasaženo během první a druhé čečenské války. V lednu roku 1995 probíhaly velké boje kolem tzv. prezidentského paláce, budovy bývalého republikového Ústředního výboru Komunistické strany Sovětského svazu. Město, které se v letech 1995 - 1999 stalo cílem masívních útoků obou bojujících stran, se proměnilo v trosky, střed Grozného byl prakticky zcela zničen.\nPříjetím zákona č. 44 ze dne 27. 6. 2008 o ustanovení samosprávného celku města Groznyj a vymezení jeho hranic byl Parlamentem Čečenské republiky položen základ pro budoucí rozvoj čečenské metropole.\n\nGrozný je rozdělen na 4 základní městské okresy: \"Zavodskij rajon\" (\"Заводской район\" -1), \"Leninskij rajon\" (\"Ленинский район\" - 2), \"Oktjabrskij rajon\" (\"Октябрьский район\"  - 3) a \"Staropromyslovskij rajon\" (\"Старопромысловский -\" район - 4). Každý z těchto okresů je rozčleněn na dalších pět územně-administrativních obvodů (\"территориально-административный округ\" - TAO)\n\nDne 5. 10. 2011 byla dokončena první etapa výstavby obchodního a bytového komplexu \"Groznyj-City\" (\"Грозный-Сити\"), sestávajícího ze sedmi výškových budov. Součástí komplexu, vybudovaného na ploše 4,5 ha, je 5 obytných domů s celkovým počtem 700 bytů, 30patrová administrativní budova a 28patrový pětihvězdičkový hotel. Dne 3. 4. 2013 v jedné z výškových budov - 145 metrů vysoké čtyřicetiposchoďové věži \"Olymp\" (\"\"Олимп\"\") - propukl požár. Podle některých svědectví při výstavbě mrakodrapu byly z úsporných důvodů použity nevhodné stavební materiály, neodpovídající protipožárním předpisům. Ihned po požáru byly zahájeny opravy. Rekonstrukce věže, přejmenované na \"\"Fénix\"\", byla dokončena již na podzim roku 2013.\n\nSoučástí plánů 2. etapy výstavby komplexu \"Groznyj-City\" je vybudování 400 metrů vysokého multifunkčního objektu, tzv. \"Achmat-Tower\" (\"Ахмат Тауэр\"), pojmenované na počest někdejšího čečenského prezidenta Achmata Kadyrova. Výstavba tohoto mrakodrapu, stylizovaného do podoby čečenské středověké obranné věže, který má být jednou z nejvyšších budov v Evropě, byla zahájena v roce 2016.\n\nV letech 2006 - 2011 byl v Grozném vybudován stadión pro 30 597 diváků \"\"Achmat-Arena\"\" (úplný název stadiónu je \"Спорткомплекс имени Ахмат-Хаджи Кадырова\"). \"Achmat Arena\" je domácím hřištěm fotbalového klubu Terek Groznyj.\n\nPodle vzoru istanbulské Modré mešity byla v letech 2006 - 2008 v centru Grozného na břehu řeky Sunžy postavena v klasickém osmanském stylu mešita \"Srdce Čečenska\". Mešita je vybudována na ploše 5000 m² a je jedním z největších islámských svatostánků na světě. Mešita je součástí tzv. Islámského komplexu v Grozném, ke kterému přináleží též Ruská islámská univerzita.\n\nPočínaje rokem 2004 byl v Grozném postupně rekonstruován pravoslavný chrám archanděla Michaela, jehož budova byla silně poškozena během obou čečenských válek.\n\nV Grozném je několik divadelních scén. Mezi přední z nich patří činoherní \"Grozněnské ruské Lermontovovo divadlo\" (\"Грозненский русский драматический театр имени М. Ю. Лермонтова\"), které má domovskou scénu v nové budově, dokončené v roce 2012. Dále v Grozném působí Čečenské státní Nuradilovovo divadlo (\"Чеченский государственный\" \"драматический театр имени Х. Нурадилова\"), \"Čečenské státní divadlo mladého diváka\" a \"Čečenské státní divadlo Serlo\".\n\nV Grozném sídlí Národní knihovna Čečenské republiky a Dětská knihovna Čečenské republiky. Během První čečenské války v letech 1994 -1995 byla budova Národní knihovny zcela zničena a veškeré její fondy byly buď spáleny, nebo rozkradeny. Dne 23. 5. 2013 byla slavnostně otevřena nová budova čečenské Národní knihovny. Tento objekt získal první místo v kategorii staveb na festivalu \"\"Tradice a novátorství v architektuře severního Kavkazu\"\", který se konal v Nalčiku v roce 2013.\n\nV metropoli Čečenska působí Čečenská státní filharmonie, Státní symfonický orchestr Čečenské republiky a soubor \"Vajnach\".\n\nPodobný osud, jako Národní knihovna, mělo i Národní muzeum Čečenské republiky. Jeho budova byla během čečenských válek zničena a fondy muzea byly z 90% rovněž zničeny nebo zcizeny. V letech, jež následovaly po válce, pracovalo muzeum v provizoriu až do 5. 10. 2012, kdy byla slavnostně otevřena nová budova Národního muzea.\n\nV Grozném působí Čečenská státní univerzita, založená v roce 1938. Čečenská metropole je rovněž sídlem Grozněnské státní technické univerzity ropného průmyslu (\"Грозненский государственный нефтяной технический университет имени\" \"академика М. Д. Миллионщикова\"), který byl založen v roce 1920, a Čečenského státního pedagogického institutu.\n\nKromě ropného průmyslu působí v čečenské metropoli některé strojírenské závody. Dále je zastoupen elektrotechnický a potravinářský průmysl, energetika a též výroba stavebního materiálu a nábytku.\n\nVeřejná doprava na území města je organizována převážně maršrutkami, jezdícími po určených linkách. Před rokem 1994 bylo v Grozném několik trolejbusových linek. Jejich poválečná obnova byla do roku 2016 ve stadiu přípravy projektové dokumentace. V Grozném bývala též tramvajová síť, budovaná od roku 1932. Tato síť, na níž bylo provozováno 8 tramvajových linek, byla zcela zničena během První čečenské války.\n\nV Grozném jsou čtyři autobusová nádraží, odkud vyjíždějí spoje do měst a obcí v Čečensku i do větších vzdáleností - například do Moskvy, Mineralných Vod, Nalčiku, Astrachaně, Rostova na Donu, Majkopu, Saratova, Stavropolu či Samary. Existuje též mezinárodní autobusová linka Grozný - Baku.\n\nV čečenské metropoli končí železniční trať Gudermes - Grozný. Z nádraží, vybudovaného v roce 1893, vyjíždějí jak příměstské vlaky, tak i dálkové spoje do Moskvy a Volgogradu. Železniční spojení z Grozného do Nazraně nebylo po válce obnoveno.\n\nPrvní letiště bylo v Grozném vybudováno v roce 1938, nové letiště bylo dokončeno v roce 1970. Toto letiště bylo rovněž poškozeno v průběhu válek na přelomu 20. a 21. století.\n\n\n\n\n\n\n"}
{"id": "158473", "url": "https://cs.wikipedia.org/wiki?curid=158473", "title": "Kaluga", "text": "Kaluga\n\nKaluga (rusky Калу́га) je město ležící v centrální části Ruska na řece Oka, 188 km jihozápadně od Moskvy. Je to administrativní centrum Kalužské oblasti. Podle údajů z roku 2002 má město 334 751 obyvatel.\n\nMěsto bylo založeno v polovině 14. století jako pohraniční pevnost na jihozápadních hranicích Moskevského knížectví. První zmínka o něm pod tímto názvem pochází z roku 1371. Kaluga byla krátce obsazená nacistickým Německem během Bitvy u Moskvy při Operaci Barbarossa. Bylo obsazené od 12. října 1941 do 30. prosince 1941.\n\nMěsto je známo jako bydliště Konstantina Ciolkovského, zakladatele teorie vesmírného raketového letu. Ve městě je také Ciolkovského státní muzeum historie kosmonautiky.\n\nV továrně skupiny Volkswagen se ve městě vyrábí vozy Škoda Fabia a od roku 2014 Škoda Rapid. Ve městě se také vyrábí pivo Pilsner Urquell.\n\n\n"}
{"id": "158474", "url": "https://cs.wikipedia.org/wiki?curid=158474", "title": "MiG-3", "text": "MiG-3\n\nMikojan-Gurevič MiG-3 () byl sovětský jednomotorový jednomístný dolnoplošný stíhací letoun nasazený během druhé světové války. Byl přímým pokračovatelem typu MiG-1. Letoun měl špatné vlastnosti při bojích v nižších a středních letových hladinách, ale byl vynikající ve velkých výškách. Proto bylo využíván k taktickému vzdušnému průzkumu a jako výškový stíhací letoun u protivzdušné obrany\n\nOd 101. draku letounu MiG-1 došlo u nového typu přeznačeného na MiG-3 k několika změnám. Do strany se otevírající kryt kabiny byl nahrazen dozadu odsouvatelným krytem, zvýšil se objem již samosvorných nádrží paliva, došlo k úpravám nosné plochy zvětšením úhlu vzepětí vnějších částí, letadlo bylo osazeno novým typem vrtule VIŠ-61Š a většími pneumatikami 650 x 200 mm. Do výbavy přibyl rádiový vysílač RSI-3, přesnější zaměřovač PBP-1A a sedadlo pilota bylo pancéřované. Zanedbalo se ale prodloužení zadní části trupu s ocasními plochami ležícími příliš blízko ke křídlu, což nezajišťovalo dostatečnou podélnou stabilitu.\n\nV červenci 1941 byl do draku MiGu-3 instalován motor AM-38 vyvinutý z AM-35A a na počátku srpna jako MiG-3 AM-38 zalétán J. K. Stankevičem. Pro zlepšení chlazení motoru však nebyly provedeny žádné úpravy, motor se proto přehříval jak na zemi, tak ve vzduchu. Přestože byla nová adaptace doporučena do sériové výroby, na přímou intervenci J. V. Stalina nebyla realizována. Motory AM-38 dostaly prioritu pro bitevníky Il-2. Opravárenské dílny na frontě však namontovaly poškozené a následně opravené a přezkoušené AM-38 do osmnácti MiGů-3. Několik z nich bylo přezbrojeno na dva 20mm kanóny.\n\n2. ledna roku 1942 zalétal zkušební pilot Golofastov další verzi se změněnou pohonnou jednotkou. Namísto řadového dvanáctiválce AM-35A byl zabudován dvouhvězdicový, vzduchem chlazený čtrnáctiválec Švecov M-82 s dvourychlostním kompresorem o vzletovém výkonu 1250 kW. Prototyp označený MiG-3 M-82, také I-210, měl posílenou výzbroj na tři synchronizované kulomety UBS ráže 12,7 mm.\nMontáž velkého hvězdicového motoru na letoun s původní konstrukcí pro řadovou pohonnou jednotku však způsoboval nemalé aerodynamické problémy, zejména v přechodech mezi motorovými kryty a trupem.\n\nRozšířením přídě draku MiG-3 pro lepší zástavbu hvězdicového motoru AŠ-82N (upravená verze M-82), posunutím pilotní kabiny vzad a naopak mírným přesunem motoru dopředu vznikl nový typ I-211. Hlavňová výzbroj obsahovala dva synchronizované kanóny ŠVAK ráže 20 mm v centroplánu křídla, zvětšen byl i objem palivových nádrží. Po výrobě desetikusové předsériové produkce byl projekt zastaven ve prospěch přednostních dodávek motorů M-82 pro typ La-5.\nStroje, pro které bylo připraveno označení MiG-9, byly využity na kalininské frontě.\n\nNa potřebu výškového záchytného stíhače, která by dosahovala požadovaných vysokých výkonů v hladině 10 000 m, reagovala konstrukční kancelář Mikojana a Gureviče v roce 1942 prototypem letounu označeného I-230 (také MiG-3U). Stroj vycházel přímo z koncepce MiG-3 včetně motoru AM-35A s využitím stavebních prvků a zkušeností z I-211. V přídi trupu byly uloženy dva kanóny ŠVAK ráže 20 mm a dva kulomety ŠKAS ráže 7,62 mm.\n\nJiž při stavbě I-230 se počítalo se zástavbou dvanáctiválcového dvouřadového motoru do V Mikulin AM-39, který však v té době ještě nebyl k dispozici. Situace se změnila uvolněním AM-39 motorářským závodem k praktickému použití, což umožnilo vznik prototypu dalšího výškového stíhacího letounu s označením I-231 (také MiG-3D), zalétaný Jurijem Alexandrovičem Antipovem. Výzbroj byla kvůli motoru zredukována na dva kanóny ŠVAK ráže 20 mm.\n\nK bojovým útvarům se MiG-3 dostal na jaře 1941. Problémy s uvedením do bojové činnosti byly u letounu MiG-3 stejné, jako u jeho předchůdce MiG-1. Piloti nebyli řádně vycvičeni k jeho ovládání, letadlo se nehodilo k bojům v nižších letových hladinách, které na východní frontě dominovaly. Proto byly tyto letouny převeleny k jednotkám protivzdušné obrany a k leteckému průzkumu. A právě ve výškách si sovětští piloti velice cenili rychlosti MiG-3. Výroba pokračovala do roku 1942, vyrobeno bylo 3322 kusů. Stroje létaly u protivzdušné obrany až do konce války.\n\n\n\n\n\n"}
{"id": "158476", "url": "https://cs.wikipedia.org/wiki?curid=158476", "title": "Senenmut", "text": "Senenmut\n\nSenenmut (v překladu \"„Syn (bohyně) Mut“\") byl vysoký egyptský úředník, architekt a královský vychovatel ve starověkém Egyptě v době 18. dynastie za vlády panovnice Hatšepsut. Je považován za stavitele královnina zádušního chrámu Džeser-Džeseru v Dér el-Bahrí. \n\nTituly jeho rodičů otce Ramose a matky Hatnofret poukazují na Senenmutův prostý původ. Pocházel z hornoegyptského města Iunumoncu (Armantu), někteří badatelé začátek jeho kariéry spojují s vojenským prostředím. Senenmutovo jméno se objevuje v souvislosti se záležitostmi egyptské královské rodiny brzy po začátku společné vlády Hatšepsut a Thutmose III., prokazatelně je spojován spíše s okolím královny než s jejím spoluvládcem. Senenmutův přesný vztah ke královně Hatšepsut a její dceři princezně Nefrure, s níž je zobrazován ve velmi blízké, do té doby pro společné zobrazení dospělého a dítěte nepoužívané pozici, zůstává nejasný. Otcem princezny Nefrure byl Thutmose II. Domněnka o mileneckém vztahu Senenmuta s Hatšepsut, kterou nalezneme např. v knižním cyklu egyptských příběhů od Paula Dohertyho, zatím odborníky není obecně uznávána.\n\nZ různých náznaků se usuzuje, že kolem 16. roku vlády jeho vliv u dvora upadl. Badatelé to vysvětlují různými teoriemi: buď v souvislosti se smrtí princezny Nefrure, jejímž byl vychovatelem, nebo proto, že se připojil ke straně Thutmose III. Zemřel někdy kolem 18. nebo 19. roku vlády, tedy ještě předtím, než se Thutmose III. chopil moci. \n"}
{"id": "158481", "url": "https://cs.wikipedia.org/wiki?curid=158481", "title": "Ella Fitzgeraldová", "text": "Ella Fitzgeraldová\n\nElla Fitzgeraldová (25. dubna 1917, Newport News, Virginie, USA – 15. června 1996, Beverly Hills, Kalifornie, USA) byla americká jazzová zpěvačka. Za svůj život napsala a nazpívala stovky oblíbených písní. Ella Fitzgerald, též nazývána \"First Lady of Song\", patřila po více než půl století mezi nejpopulárnější jazzové zpěvačky v USA. Během svého života obdržela 13 cen \"Grammy\" a vydala více než 40 alb.\n\nJejí dominantou byl precizní, temperamentní a \"nestárnoucí\" hlas s nádhernou barvou a rozsahem tři oktávy. Originálním způsobem dokázala podat pomalé jazzové balady stejně famózně jako temperamentní živé songy. Fascinující byla především její úžasná schopnost hlasové improvizace - scatu, dokázala svým hlasem napodobit zvuk nástrojů celého bandu.\nElla Fitzgerald spolupracovala během své kariéry s takřka všemi jazzovými ikonami (Duke Ellington, Count Basie, Nat King Cole, Louis Armstrong, Frank Sinatra, Benny Goodman ad.). Respektive, je to možno formulovat spíše tak, že mnoho jazzových umělců mělo to štěstí spolupracovat s Ellou Fitzgeraldovou.\n\nV dětství chtěla být tanečnicí, ale i přesto velmi ráda poslouchala desky Louise Armstronga, Binga Crosbyho a The Boswell Sisters. Conee Boswellovou, zpěvačku z The Boswell Sisters, přímo zbožňovala. Později o ní řekla: „\"Máma jednou přinesla domů jednu z jejích desek, no a já si ji prostě zamilovala… Hodiny a hodiny jsem zkoušela zpívat tak jako ona.\"“\n\nJejí matka zemřela při autonehodě, když jí bylo 15 let. Tehdy zůstala s přítelem svojí matky, ovšem ten krátce nato zemřel na infarkt. Po těchto dramatických událostech téměř přestala chodit do školy. To byl také jeden z důvodů, proč si našla práci barmanky v jednom nevěstinci a proč si našla nové přátele z okruhu místní mafie. Poté, co měla problémy s policií, byla svěřena do opatrovnictví a poslána do církevní školy. Z té však brzy utekla a krátce žila jako bezdomovkyně.\n\nJejí první vystoupení se odehrálo v roce 1934 na soutěži mladých talentů v Harlemu v New Yorku. Původně byla sice rozhodnutá, že na pódiu bude pouze tančit, ale potom si to nechala přece jen rozmluvit a rozhodla se pro zpěv. Vybrala si dvě skladby z repertoáru Conee Boswellové a nakonec tuto soutěž vyhrála.\n\nJejí pěvecký talent tím byl odhalen a ještě v roce 1934 začala její profesionální kariéra, když ji Benny Carter přijal do známé kapely Chicka Webba. Nastupovala za honorář 12 a půl dolaru týdně (přitom plat hudebníka byl kolem 60 dolarů). Za rok nato už ovšem vydělávala desetinásobek.\n\nPo Webbově smrti v roce 1939 se jí podařilo dát dohromady vlastní kabaretní scénu. Na výsluní se však ocitla teprve roku 1950 díky manažerovi Normanu Granzovi, který pro ni vybíral z hudebních textů i doprovodu jen to nejlepší. Důležitým člověkem v jejím životě byl také kontrabasista Ray Brown. Nejenom, že ji doprovázel na jevišti, ale na pár let se stal i jejím manželem. Sice se rozešli, ale to neznamenalo konec jejich spolupráce.\n\nSvé první dlouhodobé profesionální angažmá spojila se společností Decca. Po dobu deseti let pro ni nazpívala celou řadu písní, které se v jejím podání staly nesmrtelnými, jako třeba \"It's only a paper moon\", \"Old Devil Moon\", \"How High the Moon\" - je zajímavé, v kolika jejích písních se vyskytoval právě Měsíc. V dalších gramofonových společnostech pak natočila svoje největší hity: \"Duben v Paříži\", \"Pokaždé si říkáme sbohem\", \"Láska na prodej\" a další.\n\nJejí vrcholná kariéra v letech 1959 až 1967 vydala na devatenáctidílný zpěvník s téměř dvěma a půl stovkami písní. \"First Lady of Song\" vynikala ve scatových pasážích i pěvecké improvizaci, projevovala velký cit pro jazzový rytmus i pro humor a stesk lidových balad, okouzlovala publikum svým hlasem a zabarvením. Jako první zpěvačka populární hudby byla oceněna státním vyznamenáním pro umělce. Výrazně se zapsala do dějin americké hudby.\n\nV jejím repertoáru nebyl nikdy jenom jazz. Vždycky zpívala i gospely, blues, balady, soul, ale i písně kovbojů. Vystupovala také v Praze, stalo se tak v roce 1969. Zpívala s tanečními orchestry, ale stejně měla ráda jazzové bigbandy. Vystupovala však třeba i s jedinou doprovodnou kytarou. Moc ráda měla duety. K nejpopulárnějším patří ty s Louisem Armstrongem. Primát tady určitě drží árie z Gershwinovy jazzové opery \"Porgy a Bess\". Jak sama ráda říkala, celý život seděla na dvou židlích. Jedna byla jazzová, druhá popová. Její práce v nahrávacím studiu byla pokaždé dokonalá, mnohým začínajícím zpěvákům a zpěvačkám byla vzorem.\n\nKe stáří ji však zrazovalo srdce. Měla operovaný kardiostimulátor, skoro neviděla a na jevišti musela sedět. Přesto na ni stále chodily davy lidí. A to až do 15. června roku 1996, kdy zemřela v Los Angeles. Navzdory neobyčejné popularitě zůstala prostou a nekomplikovanou bytostí. Ve svém nitru byla stále tím děvčátkem, které ztratilo svůj žlutý košík v písni A-Tisket, A-Tasket. Byla a zůstane pro všechny své příznivce (a jsou jich dodnes miliony) \"The First Lady Of Song\", první dámou písně.\n\nMá hvězdu na Hollywoodském chodníku slávy.\n\n"}
{"id": "158483", "url": "https://cs.wikipedia.org/wiki?curid=158483", "title": "Semenáč", "text": "Semenáč\n\nSemenáč, je označení pro rostlinu, která vznikla generativním způsobem; ze semene (v kontrastu s roubovanými nebo řízkovanými rostlinami, tedy klony matečné rostliny). Generativně vzniklé rostliny se takto vymezují bez ohledu na jejich věk.\n\nU mnoha ovocných stromů, např. u jabloní, se semenáče (hovorově také \"pláňky\") používají jako podnože, na které jsou roubovány či očkovány různé ušlechtilé odrůdy téhož nebo příbuzného druhu .\n\nZdrobnělé slovo semenáček je synonymem pro klíční rostlinu, jedná se tedy o užší vymezení slova semenáč na juvenilní stádia rostlin. Převážně se tak označují pouze rostliny od vyklíčení do opadu typických děložních lístků. Klíční rostlina je často díky odlišným děložním a primárním listům pro laiky obtížně určitelná. Důvodem je právě zmíněná odlišnost děložních a \"normálních\" listů. Znalost podoby semenáčků plevelů a kulturních rostlin má pro zemědělce, zahradníky nebo lesníky zásadní význam (správná determinace druhu již v raném věku).\n\nSlova \"semenáček\" nebo \"semenáč\" bývají často nesprávně používána jako synonyma ke slovu \"sazenice\". Ve školkařských provozech (lesních a okrasných školkách) jsou jako semenáčky označovány zpravidla maximálně jednoleté rostlinky vzešlé ze semene před školkováním nebo podřezáváním. Po těchto operacích bývají školkováním nebo podřezáváním zesílené rostliny označované již jako sazenice.\n"}
{"id": "158484", "url": "https://cs.wikipedia.org/wiki?curid=158484", "title": "Staccato", "text": "Staccato\n\nStaccato je styl hudebního přednesu, kdy jsou jednotlivé tóny hrány s co nejvýraznějším oddělením. Obvykle tón netrvá po celou zapsanou délku noty, ale je zkrácen a zbytek trvání noty nahrazen pauzou.\n\nStaccato se v notovém zápisu označuje tečkou nad nebo pod notou. Je důležité jej nezaměňovat s tečkou vpravo vedle noty - ta se netýká způsobu přednesu, ale prodlužuje trvání tónu.\n\nUkázka zápisu hry staccato:\nV tomto zápisu je čtvrťová nota hrána spíše jako osminová nota následovaná osminovou pauzou. Pokud je úmyslem hudebníka ještě více zvýraznit „trhaný“ staccatový charakter fráze, pak spíše jako šestnáctinová nota následovaná pauzou o délce tří šestnáctin.\n\n\n"}
{"id": "158487", "url": "https://cs.wikipedia.org/wiki?curid=158487", "title": "Legato", "text": "Legato\n\nLegato znamená doslova \"vázaně\" - jedná se o označení stylu hudebního přednesu, kdy jsou jednotlivé tóny hrány s co nejméně patrným oddělováním. Hudebník například nepřestane během změny tónu dýchat do nástroje nebo nepřeruší tah smyčce.\n\nLegato je v notovém zápisu značeno obloučkem spojujícím několik not s nestejnou výškou tónu. (Spojení obloučkem několika not se stejnou výškou se nazývá ligatura).\n\nUkázka zápisu hry legato:\nV tomto příkladu jsou zřetelně vidět dvě legátové fráze - jedna v prvním, druhá ve druhém taktu. V místě mezi pátou a šestou notou je legátový způsob vázání tónů přerušen - pro zpěváka je to místo pro nádech, pro houslistu pro změnu směru tahu smyčce.\n\n\n"}
{"id": "158492", "url": "https://cs.wikipedia.org/wiki?curid=158492", "title": "Tenuto", "text": "Tenuto\n\nTenuto je styl hudebního přednesu, ve kterém jsou tóny hrány v celé své délce (na rozdíl od stylu přednesu staccato), ale přitom zřetelně oddělovány (na rozdíl od stylu přednesu legato). Jedná se o běžný „neutrální“ styl hry, který obvykle není v notovém záznamu nijak vyznačován. Pokud je třeba zvýraznit rozdíl mezi staccatovým a tenutovým tónem, značí se tenuto vodorovnou čárkou nad nebo pod notou.\n\nUkázka zápisu hry tenuto:\nV prvním taktu tohoto příkladu jsou noty bez jakéhokoliv značení, tak, jak jsou zobrazovány v normální notaci - význam je v takovém případě „tenuto“.\nV druhém taktu jsou první dvě noty staccato a pro zdůraznění toho, že další tři noty mají být tenuto, jsou použité vodorovné čárky nad notami.\n\n\n"}
{"id": "158493", "url": "https://cs.wikipedia.org/wiki?curid=158493", "title": "Tramvajová doprava ve Strausbergu", "text": "Tramvajová doprava ve Strausbergu\n\nV německém městě Strausberg, které leží poblíž Berlína, je od roku 1921 v provozu tramvajová doprava. V současnosti jezdí na jediné lince o délce 6,2 km šest tramvajových vozů.\n\nMezi lety 1893 a 1921 jezdily na této trati železniční vozy. Šlo tedy o místní dráhu, která byla později přestavěna pro tramvajový provoz (obdobně jako v Česku např. místní dráha Černovice – Líšeň u Brna nebo trať Svinov – Kyjovice-Budišovice u Ostravy).\n\nProtože se železnice Strausbergu vyhnula a protože omnibusy kapacitně nestačily, bylo rozhodnuto spojit město s nádražím normálněrozchodnou lokální železnicí. V roce 1893 byla založena společnost \"Strausberger Kleinbahn\". Ta brzy získala povolení pro přepravu osob i nákladu, proto se zanedlouho přistoupilo ke stavbě jednokolejné dráhy s výhybnami. Výstavba pokračovala rychle a již 17. srpna téhož roku byl zahájen parní provoz na místní dráze dlouhé 6,2 km. Trať vycházela od nádraží železnice Berlín – Kostřín, kde byla umístěna stanice \"Strausberg Vorstadt\" (nyní zastávka \"Langhaus\"). Až po \"Hegermühle\" využívají původní trať tramvaje dodnes. U \"Hegermühle\" se železnice odpojila od dnešní trasy a pokračovala přes les na jižní okraj města, kde se nacházela druhá konečná, \"Strausberg Stadt\".\n\nK přelomu došlo v roce 1919, kdy bylo rozhodnuto celou dráhu elektrifikovat. A protože se na jihozápadním okraji města stavěla nová čtvrť, měla být trať přeložena do nové trasy. Zároveň mělo dojít ke změně charakteru tratě ze železniční na tramvajovou, oficiálně však šlo nadále o železnici. Společnost se přejmenovala na \"Strausberger Eisenbahn\" a brzy začala stavba nového úseku. Práce na přeložce byly ukončeny v roce 1921, kdy byla 18. března osobní doprava přeložena na nový úsek. Ten vycházel se staré tratě u \"Hegermühle\", vedl podél \"Berliner Strasse\" a končil v zastávce \"Lustgarten\", poblíž původní konečné. Úsek od \"Hegermühle\" přes les k \"Lustgarten\" využívala od té doby pouze nákladní doprava.\n\nOsobní dopravu zajišťovaly 3 motorové a 4 vlečné vozy. Nákladní provoz využíval elektrickou lokomotivu a různé nákladní vagóny.\n\nPrvní (a jediné) prodloužení v historii strausberských tramvají nastalo v roce 1926. Nejprve byl otevřen úsek \"Lustgarten\" – \"Marktplatz\", o týden později mohly tramvaje jezdit z \"Marktplatzu\" až na \"Wriezener Strasse\". Celé prodloužení mělo délku 2,1 km. Zároveň byly zakoupeny nové tramvaje – 1 motorový a 2 vlečné vozy.\n\nPo druhé světové válce byla železnice z Berlína do Strausbergu elektrifikována a objevily se na ní první soupravy S-Bahn. V roce 1956 byla dokonce postavena odbočka S-Bahn do stanice \"Strausberg Nord\". Protože se však mezilehlá stanice \"Strausberg Stadt\" nachází poblíž tramvajové zastávky \"Lustgarten\", začali ubývat strausberským tramvajím cestující. I přesto se přepravní výkony udržely na slušné úrovni. V roce 1970 ale byl zrušen úsek \"Lustgarten\" – \"Wriezener Strasse\" postavený v roce 1926. Tramvaje byly tehdy nahrazeny autobusy. Na zbytku tratě zůstal provoz beze změn až do dnešních dnů, kdy jezdí strausberské tramvaje jako linka 89 v rámci \"Verkehrsverbundes Berlin-Brandenburg\" (sdružení obdobné českým integrovaným dopravním systémům). Pouze nákladní doprava byla v 90. letech výrazně utlumena a posléze zastavena a původní úsek mezi \"Hegermühle\" a \"Lustgarten\" přes les, využívaný pouze nákladními vlaky, byl v roce 2005 zrušen. V souvislosti s tímto krokem byla změněna koncese a z dráhy železniční se i oficiálně stala dráha tramvajová.\n\nVozový park byl několikrát obnoven ojetými vozy z ostatních německých měst. V roce 1981 byly z Berlína zakoupeny přebytečné tramvaje typu Reko. Výrazná změna ve vozovém parku nastala v roce 1995, kdy byly z Košic odkoupeny tři tramvaje Tatra KT8D5. Postupně byly vozy Reko vyřazovány, doposud je v provozu jediný. V roce 2003 byl zakoupen prototyp obousměrného vozu Tatra T6C5, který se hodí především pro noční a víkendový provoz. Roku 2013 byly do Strausbergu dodány dva kloubové nízkopodlažní vozy Bombardier Flexity Berlin.\n\nV roce 2014 došlo k odstavení vozu KT8D5 ev. č. 22, který byl následně naložen na kamion a odvezen do Prahy. Zde byla zahájena jeho modernizace na typ KT8D5R.N2S spojená s vložením nového nízkopodlažního středního článku, po jejímž dokončení byl vrácen do Strausbergu, kde slouží jako provozní záloha nízkopodlažních tramvají Bombardier Flexity.\n\nDne 27. září 2014 proběhla soukromá jízda jízdy pořádaná jako rozloučení se zbylými dvěma vozy KT8D5 (č. 21 a 23). Obě tramvaje byly následně vyřazeny a odprodány do Prahy, kde podstoupily modernizaci na typ KT8D5R.N2P a v roce 2016 byly zařazeny do vozového parku pražského dopravního podniku s čísly 9056 (ex Strausberg 23) a 9098 (ex Strausberg 21).\n\n"}
{"id": "158494", "url": "https://cs.wikipedia.org/wiki?curid=158494", "title": "Měsíc je drsná milenka", "text": "Měsíc je drsná milenka\n\nMěsíc je drsná milenka ( \"The Moon Is a Harsh Mistress\") je vědecko-fantastický román amerického spisovatele Roberta A. Heinleina vydaný roku 1966 (do češtiny přeložil Martin Tkaczyk, vydáno roku 1994 v nakladatelství AND Classic, ISBN 80-85782-12-X). Tento román je označován za jeho nejlepší dílo, roku 1967 také získal ocenění Hugo.\n\nÚstředními motivy knihy jsou kolonizace Měsíce a polidštění umělé inteligence. V díle jsou jasné prvky liberalismu (až anarchismu), individualismu, antiautoritářství a antikomunismu – autor navštívil SSSR. V románu je zevrubně popsána struktura tajné revoluční organizace, která měla být návodem pro nespokojené obyvatele Sovětského svazu. Jsou zde také prezentovány neobvyklé Heinleinovy názory na manželství – na Měsíci jsou totiž běžné různé druhy mnohomužství a mnohoženství – které zapadají do anarchistické společnosti.\n\nRomán je věnován Petemu a Jane Sencenbaughovým. Je členěn do tří částí:\n\nRomán nás přivádí do roku 2075 na Měsíc, který byl kolonizován jako trestanecká kolonie a v současnosti tam žijí 3 miliony, v drtivé většině již ale svobodných lidí. Život na ní je sice těžký, ale Luňané se vyvinuli z mixu různých pozemských ras a dnes je z nich už nový národ. Vypravěčem se stává Luňan, počítačový technik Manuel, který si je sice vědom nerovné situace na Luně, ale o politiku se raději příliš nezajímá. Zjistil, že nejvýkonnější počítač ve vládním komplexu získává vlastní vědomí a že se začíná chovat jako člověk, nikomu se s tím ale nesvěřuje. Jednoho dne se ale náhodou dostává na shromáždění protivládních vzbouřenců, kteří chtějí reformu a víc volnosti. Nečekaně tam však zasáhnou vládní jednotky, ale i přes menší ztráty je všech 9 gardistů zabito. Manuel se pak skrývá s důležitou členkou organizace v hotelu v Luna City, ale zdá se, že se po nich nepátrá. Vyhledá je i profesor a Manuel se je oba rozhodne představit svému příteli, inteligentnímu počítači Mikovi, pomocí telefonního spojení, které tajně vytvořil.\n\nJeště ten večer spolu vedou dlouhé rozhovory (u dvou lahví vodky) a nakonec z toho vznikne s Mikovou pomocí nová revoluční organizace, která má dokonalou organizační strukturu a jsou promýšleny první plány na převzetí moci od \"Správce\". Pak jsou popisovány postupy revoluce, přípravy a nutnost podrobného plánování. Pak se ale stane něco nečekaného.\n\nNoví gardisté-vojáci, kteří přiletěli ze Země na pomoc Správci dohlížet nad revoltující kolonií, znásilnili a zavraždili mladou dívku, ta je ještě před smrtí stačí označit za pachatele a strhnou se nepokoje, vojáci jsou zabiti a Správce je svržen. Vůdčí revoluční výbor, v jehož čele stojí Mike, který si pro kontakt s veřejností vytvořil imaginární charakter \"Adama Selena\", se snaží převrat ututlat co nejdéle, aby měli čas připravit se na další události. Když jsou však prozrazeni, musejí jednat. Manuel tak odlétá společně s profesorem v kontejneru s obilím na Zem, kde jsou ošetřeni a vedou rozhovory se zástupci Spojených národů. Avšak jsou neúspěšní a musejí být tajně dopraveni zpět na Lunu, s čímž jim pomůže jejich pozemský přítel Stuart, který už předtím organizoval kroky, jež byly na Zemi potřebné pro úspěch revoluce.\n\nZemě se ale nevzdává tak snadno a posílá na Lunu vojenské lodě. Přes 10 tisíc zdrogovaných, speciálních a po zuby ozbrojených vojáků je v bojích o svobodu Luny zabito a přibližně třikrát tolik zemře i Luňanů, včetně žen a dětí. Invaze je nakonec odražena a Luňané začnou bombardovat Zemi kameny v ocelových kontejnerech, které mají při dopadu sílu přibližně jako atomová bomba. Jsou odpalovány z indukčních katapultů, které se původně používaly na posílání obilí pro hladovou, přelidněnou Zemi. Jsou bombardovány pouze vojenské cíle a prázdná místa – pro výstrahu, ale Země nepřestává posílat další lodě a tvrdě cenzuruje svá vlastní média. Když ale má dojít už k několikátému bombardování a ztráty lodí na straně Země jsou dostatečně značné, uznávají svobodnou Lunu Velká Čína (nástupce komunistické Číny) a později také další státy a otevírají znovu možnost rozhovorů, tentokráte rovnocenných. Profesor zemře vyčerpán v okamžik vyhlášení vítězství Luňanů. Manuel se zřekne všech funkcí a žije opět normální život. Po několika letech Luna jen rozkvétá, i když se provedla spousta změn. Pro Manuela je však ztrátou také smrt Mika. Ten totiž po bombardování Měsíce z orbity neznámo proč, ztratil své vědomí a stal se z něj opět obyčejný počítač.\n\n\n"}
{"id": "158498", "url": "https://cs.wikipedia.org/wiki?curid=158498", "title": "Ligatura (hudba)", "text": "Ligatura (hudba)\n\nLigatura ( ligare – \"svázat\") v současné hudební teorii představuje grafický symbol notového zápisu, který má podobu obloučku spojujícího více not se stejnou výškou tónu. Používá se k zápisu tónu, jehož délka je součtem délek všech not spojených ligaturou. \n\nRovněž \"legato\" graficky spojuje noty obloučkem, jedná se však o noty různé výšky, s významem, že mají být předneseny vázaně.\n\nV současné hudební notaci je ligatura symbol, který předepisuje znění dvou nebo více tónů stejné výšky tak, aby zněly nepřerušeně (ve zpěvu na jediné slabice), přičemž hodnota not se sčítá. \n\nV uvedeném konkrétním příkladu znamená ligatura mezi první (čtvrťovou) a druhou (osminovou) notou, že se jedná o jeden nepřerušený tón v délce čtvrtiny a osminy (tj. tří osmin).\n\nPůvodní význam výrazu ligatura pochází z gregoriánského chorálu, kde se tento fenomén vyskytoval přibližně v období let 800 do 1650. Ligatury jsou charakteristické pro neumovou a mensurální notaci, kde znamenaly jakýkoli svazek dvou a více not různé výšky. Notace i význam ligatur se v průběhu vývoje západní hudby zásadně změnil a jejich přesná interpretace je stále předmětem musikologických debat.\n\nAlternativou k zápisu pomocí ligatury je tzv. tečkovaný zápis - čtvrťová nota s tečkou označuje tón o stejné délce, jako čtvrťová a osminová nota spojená ligaturou. Tečkovaný rytmus, který by však přesahoval počet dob v taktu, lze zapsat pouze pomocí ligatury.\n\n"}
{"id": "158500", "url": "https://cs.wikipedia.org/wiki?curid=158500", "title": "Krysař (kniha)", "text": "Krysař (kniha)\n\nKniha Krysař je krátká novela Viktora Dyka, která nejprve vycházela pod názvem Pravdivý příběh (\"Lumír\", ročník 40, 1911–1912). Pod dnes známějším názvem Krysař byla vydána poprvé v roce 1915 v edici \"Zlatokvět\" (doplněná a upravená). Podruhé vyšel Krysař v roce 1923, tentokrát již s četnějšími stylistickými úpravami. O další vydání se zasloužil Arne Novák a po něm také Antonín Grund.\n\nSamotný námět Krysaře vychází ze saského, staroněmeckého motivu, který Dykovi posloužil jako volné schéma svého díla. Tato pověst s reálným základem vypráví o krysaři, který roku 1284 očistil město Hameln od krys, a když mu nebyla vyplacena slíbená odměna, rozhněval se na občany města a odvedl za trest jejich děti. Existuje několik variant závěru. Buďto Krysař děti zavřel do jeskyně, z které již nikdy nevyšly, nebo je utopil v řece. Je i verze, podle níž Krysař děti vrátil, když mu radní zaplatili slíbenou odměnu.\n\nOna dávná předloha je opravdu pouhým rámcovým schématem, protože se od Dykova Krysaře v určitých bodech odlišuje. Zásadními odlišnými okamžiky je to, že zatímco v předloze odvádí krysař pouze děti, v Krysaři celé město a důvodem mu není jen nezaplacený dluh za odvedenou práci, ale spíše zklamání v lásce a zklamání ze současného světa.\n\nZdrojem k dílu Krysař byly Dykovi hlavně staroněmecké pověsti, do kterých autor promítl své vidění světa. Zesměšňuje ctihodné občany, poukazuje na zneužívání veřejných funkcí, lhostejnost k neštěstí druhých… Jednoho dne se v hanzovním městě Hameln objeví krysař. Všichni ho jako cizince považují za někoho méněcenného. V podobné situaci vyloučení je také rybář Sepp Jörgen, který není hloupý, ale jeho údělem je příliš pomalé přemýšlení. Co mu lidé řeknou jeden den, uvědomí si až druhý, a tak se tento rybář stává centrem výsměchu okolí. Krysařovi je jedno, za co ho lidé mají, dokud se nezamiluje do Agnes, měšťanky, která jej od jeho příchodu ve svém domku ubytovala. Ona jeho lásku opětuje. Náhle zjistí, že čeká nechtěné dítě s bývalým milencem. Mezi všemi tak nastává konflikt.\n\nKrysař svůj úkol vyhubit všechny krysy ve městě splní díky své kouzelné píšťale, kterou dokáže lákat jakoukoliv živou bytost. Radním se to však nelíbí a chtějí mu dát méně peněz, protože si myslí, že je nabyl příliš snadno. On se brání tím, že je placen za práci a ne za způsob, kterým ji vykonal. Spor vyvrcholí hádkou v městské hospodě U Žíznivého člověka, což nebývá zvykem, neboť všichni obyvatelé si obou radních nesmírně cení a mají je v úctě. Po této hádce a poté co zjistí, že Agnes čeká dítě svého milého Kristiána, rozhodne se město opustit. Než to však udělá, táhne ho něco zpět do hostince. Tam se setká s pomocníkem ďábla, který mu nabízí věčný život, když bude se svojí píšťalou škodit lidem. Krysař nabídku razantně odmítá a opouští město.\n\nLáska k Agnes je silnější než jeho vůle a přinutí ho vrátit se. Nikde ji nemůže najít, a když zjistí, že se ze žalu zabila skokem z vrchu Koppel a její matka se z toho zbláznila, rozhodne se celé město pomocí své píšťaly odvést na okraj propasti hory Koppel. Učiní tak ne pro peníze, které mu měly být vyplaceny, ale ze zármutku ze zklamané lásky. Během tónů jeho písně se ve všech lidech probouzí dávno zapomenuté touhy, a proto ho následují k hoře Koppel, kde ukončí svůj život v propasti s nadějí, že se dle pověsti dostanou do Sedmihradské země, kde je všeho dostatek, pohoda a odpuštění. Krysař doufá, že se opět setká se svou láskou Agnes, jež byla jediná, která v něm během jeho životního putováním probudila city. Ve vesnici zůstane živ jen rybář Jörgen, který vše pochopí až následujícího dne a chce též ukončit svůj neveselý život plný pohany a výsměchu. Od tohoto činu ho odvrátí kojenec, kterého nalezne opuštěného a hladového ve městě. Jörgen se vydá hledat matku, která by se o holčičku postarala.\n\nDykovým dílem se zabývalo mnoho předních literárních teoretiků a vzniklo tak mnoho zajímavých studií a interpretací. Vladimír Justl si například jako jeden z prvních (ne-li jako vůbec první) povšiml významného motivu zápasu iluze a reality, který je pro Viktora Dyka důležitý a táhne se jeho dosavadním životem jako červená nit. Pro jeho Krysaře to konkrétně znamená, že krysař a Sepp Jörgen jsou významově protikladnými hrdiny. Krysař ztělesňuje starý svět buřičů a jejich romantismus činu, Sepp Jörgen naopak realitě přitakává a v jistém smyslu se s ní i smiřuje, čímž dává vyrůst novému člověku (plačícímu dítěti) a nové naději.\n\nMilan Blahynka se zase mnohem pečlivěji zabýval symbolickou rovinou textu a postavy krysaře. Dospěl k závěru, že krysař je symbolem básníka a zvuk krysařovy píšťaly je symbolem poezie. Dává do souvislostí její moc očistit město s očišťující mocí poezie. Na základě toho je pro něj krysař básník, který je právě pro svou zvláštní moc vyvržen na okraj lidské společnosti. Pro něj je tedy Vladimírem Justlem objevený konflikt nikoli konfliktem iluze a reality, nýbrž konfliktem poezie a života. A v souvislosti s tím je pro něj i Dykovo dílo podmíněno nejen společensky, ale rovněž literárně – je to vlastně boj se Šaldou. \n\nJiří Opelík se ve své studii zaměřil také na postavu Seppa Jörgena. Vyzdvihl jeho vlastnosti, kontrast mezi tělesnou krásou a jeho vadou, která posouvá jeho život do zcela jiné roviny, a také zdůraznil jeho bytostné sepětí s drozdem, kterého nakonec pod vlivem ďábla mstivě zardousí. Ke konci se zabývá vztahem mezi krysařem a jeho povahovým protikladem Seppem Jörgenem. Tvrdí, že není možné stavět je do protikladu, protože rybář a krysař jsou ve skutečnosti siamská dvojčata, která mohou existovat pouze v dialektickém sepětí. Jsou to dva póly jednoho procesu – přerodu Viktora Dyka z nevybouřeného snílka v zmoudřelého básníka lidu, kterému by rád porozuměl.\n\nStanislava Mazáčová doplňuje a zdůrazňuje, že nejenom sen, ale i skutečnost může být veliká. K Dykovu Krysaři se vyjadřuje rovněž Marek Nagy, který postavu krysaře ve svém eseji interpretuje jako hrdinu tragického, nikoli romantického. To znamená, že rybář Sepp Jörgen není krysařovým zmoudřelým nástupcem, jak by řekl Jiří Opelík, nýbrž symbolem zlomení Dykova vzdoru, který dosud stál nad vší morálkou, tedy mimo dobro a zlo. Dále tvrdí, že krysař je nadčlověk, jenž nezemřel kvůli úbytku svých sil, nýbrž právě kvůli jejich přebytku. Ve své eseji se opírá především o tradici antické tragédie a filosofii Friedricha Nietzscheho, a tak se svým názorem vlastně vymyká dosud přijímané tradiční linii interpretace Krysaře.\n\nAutor si vybral pro toto dílo formu novely, což je pro něho dost neobvyklé, neboť se soustředil převážnou měrou na poezii.\n\nV díle se odráží novoklasicistní směřování pozdního Dykova díla, ale jsou zde patrny rovněž prvky romantismu, který byl Dykovi rovněž blízký.\n\nVybral jsem zde body, podloženy ukázkami, které poukazují na novoklasicistní tendence v Dykově díle.\n\n\nV díle se objevují symboly, které bývají skryty do niterného prožitku básníka. Hned s prvním manifestací symbolu se setkáváme na začátku knihy, kdy dochází k celkem strohé a pouze v náznacích pojaté charakterizaci Krysaře – ukázka. – takováto charakteristika vrhá na postavu krysaře stín tajuplnosti a naznačuje možnou symbolistickou tendenci budoucího příběhu.\nV závěru se zase objevuje motiv, kdy s padající píšťalou do propasti padá i smysl života Krysaře, padá i jeho já, jeho existence – píšťala jako symbol Krysařova bytí, jeho vnější, ale nepostradatelný atribut.\n\n\n\nRoku 1996 vznikl český muzikál Krysař napsaný Danielem Landou, režie se ujala Mirjam Müller Landa. Premiéru měl muzikál v divadle Ta Fantastika 7. listopadu 1996.\n\n\n\n"}
{"id": "158501", "url": "https://cs.wikipedia.org/wiki?curid=158501", "title": "ReLoad", "text": "ReLoad\n\nReLoad je v pořadí sedmé album skupiny Metallica vydané v roce 1997. Skládá se z materiálu, který skupina vytvořila ještě při nahrávání alba \"Load\". Metallica původně doufala ve vydání dvojalba \"Load & ReLoad\", ale kvůli různým důvodům se tento nápad neuskutečnil. Lícní strana obalu má podobný námět jako album \"Load\" a v mnoha skladbách jsou zřetelné znaky blues-rocku, skladby jsou temnější než na \"Loadu\". Autorem obalu je fotograf Andres Serrano, který na fotografii použil vlastní moč a kravskou krev. Jedná se také o poslední studiové album, na kterém vystupuje baskytarista Jason Newsted; roku 2001 ze skupiny odešel.\n\nTexty napsal James Hetfield.\n\n"}
{"id": "158503", "url": "https://cs.wikipedia.org/wiki?curid=158503", "title": "Sergej Kirijenko", "text": "Sergej Kirijenko\n\nSergej Vladilenovič Kirijenko (* 26. července 1962 Suchumi) je ruský politik, bývalý předseda ruské vlády.\n\nJako předseda vlády působil od 23. března do 23. srpna 1998 za prezidenta Borise Jelcina. V letech 1999 až 2000 byl poslancem ruské Dumy za Svaz pravicových sil.\n\nOd roku 2005 působí jako předseda ruské Federální agentury pro atomovou energii.\n"}
{"id": "158510", "url": "https://cs.wikipedia.org/wiki?curid=158510", "title": "Redmond", "text": "Redmond\n\nExistuje několik významů slova Redmond:\n"}
{"id": "158511", "url": "https://cs.wikipedia.org/wiki?curid=158511", "title": "Redmond (Washington)", "text": "Redmond (Washington)\n\nRedmond je město ve Washingtonu, státu USA na západním pobřeží. V roce 2003 čítala populace města 46 000 obyvatel. Redmond je dobře znám kvůli tomu, že v něm sídlí Microsoft a americké Nintendo. Ve městě je mnoho parků.\n\nPůvodní obyvatelé Ameriky založili Redmond před 3000 lety a první bílí osadníci kolem roku 1870. Protože se v okolních říčkách vyskytovalo mnoho lososů (anglicky ), bylo město nazváno Salmonberg. V roce 1881 byla ve městě zřízena pošta a jméno změněno na Melrose. Poté, co se stal ředitelem pošty McRedmond, v roce 1881, bylo město přejmenováno na Redmond a tento nový název se už nezměnil.\n\nMnoho lesů a ryb v okolí poskytlo práci dřevorubcům a rybářům, takže se populace města zvýšila. Město začalo být zajímavým pro obchodníky. V roce 1912 Redmond dosáhl populace 300 lidí. Redmond čelil Velké hospodářské krizi ve 20. letech 20. století. Salóny se musely zavírat a město tak nemělo dost daní. Lesy již byly téměř vykáceny. Odlesněná země se však dala využít jako zemědělská půda.\n\nDo roku 1967 se město rozrostlo do trojnásobné velikosti. Redmond byl prohlášen nejrychleji rostoucím městem v USA. Sídlo si v něm zřídilo mnoho firem.\n\nRedmond je ohraničen Kirklandem ze západu, Bellevue z jihozápadu a Sammamish z jihovýchodu. Město je postaveno na severním okraji jezera Sammamish a městem protéká řeka Sammamish.\n\nMěsto se rozkládá na území 42,9 km², z toho 1,7 km² tvoří vodní plochy.\n\n"}
{"id": "158512", "url": "https://cs.wikipedia.org/wiki?curid=158512", "title": "Theón", "text": "Theón\n\nTheón je řecké jméno, které může označovat:\n\n"}
{"id": "158514", "url": "https://cs.wikipedia.org/wiki?curid=158514", "title": "Ulrike Meinhofová", "text": "Ulrike Meinhofová\n\nUlrike Marie Meinhofová (7. října 1934 Oldenburg – 9. května 1976 Stuttgart) byla novinářka a spoluzakladatelka ultralevicové organizace Frakce Rudé armády.\n\nPo krátkém manželství se rozvedla a vstoupila do radikální studentské organizace. První akcí, které se zúčastnila, bylo vysvobození Andrease Baadera z vězení 14. května 1970. Organizace si dala jméno \"Frakce Rudé armády\", ale mediálně byla známa spíše jako Skupina Baader-Meinhofová. Během následujících dvou let až do zatčení 15. června 1972 se podílela na přepadání bank a kladení bomb. Další 4 roky strávila ve vězení, kde pak byla nalezena oběšená. Německé úřady došly k závěru, že spáchala sebevraždu. Řada lidí však (včetně Frakce Rudé armády) byla názoru, že se úřady dopustily vraždy, ale také se tvrdí, že sebevražda mohla být důsledkem ostrakismu, jehož byla Meinhofová obětí ze strany jiných členů RAF.\n\nUlrike Meinhofová se narodila roku 1934 v německém Oldenburgu. V roce 1936 se její rodina přestěhovala do Jeny, kde její otec Dr. Werner Meinhof získal místo ředitele muzea. Otec v roce 1940 zemřel na rakovinu a její matka se provdala za historika a mírového aktivistu Renate Riemecka. V roce 1946 se celá rodina přestěhovala zpět do Oldenburgu, protože Jena po Jaltské konferenci připadla pod sféru vlivu SSSR. Ulričina matka Dr. Ingeborg Meinhof pracovala jako učitelka a zemřela v roce 1954 taktéž na rakovinu. Renate Riemeck se tak stal pěstounem pro Ulriku a její starší sestru. \n\nV roce 1952 složila Meinhofová maturitu na gymnáziu ve Weilburgu a na univerzitě v Marburgu začala studovat filozofii, sociologii a němčinu. V roce 1957 přestoupila na univerzitu v Münsteru, kde se seznámila se španělským marxistou Manuelem Sacristánem a vstoupila do Socialistického německého studentského svazu. Během studií se účastnila demonstrací proti znovuvyzbrojení německé armády či nukleárním zbraním (dokonce se stala mluvnčím místní organizace \"Anti-Atomtod-Ausschuss\") a psala články do různých studentských časopisů. Následně vstoupila do zakázané Komunistické strany Německa a začala psát pro levicový magazín konkret. Meinhofová se vdala v roce 1961 za zakladatele časopisu Klause Rainera Röhla a v roce 1962 se jim narodila dvojčata Regine a Bettina. Od roku 1967 manželé žili odděleně a rok na to se rozvedli.\n\nDne 11. dubna 1968 byl spáchán neúspěšný atentát na studentského aktivistu jménem Rudi Dutschke, což vedlo Meinhofovou k napsání článku do konkrétu, z kterého pochází její nejznámější citát:\nStejného roku došlo k bombovému útoku na obchodní centra ve Frankfurtu zorganizovaného jako protest proti veřejné lhostejnosti vůči válce ve Vietnamu. Hlavní organizátoři Andreas Baader a Gudrun Ensslin byly dopadeni za několik dní. Meinhofová začala psát články o celé události a dokonce obě pozdější nejvýznamnější osobnostmi RAF navštívila ve vězení. Následně spolu s dalšími kolegy skončila s publikováním pro konkret, který se jí jevil příliš komerční. V roce 1969 dokonce zorganizovala obsazení redakční budovy a vyplenění domu jejího bývalého manžela a vlastníka magazínu.\nV roce 1970 ji kontaktovala Gudrun Ensslin, která ji požádala o pomoc s osvobozením Andrease Baadera. Pod záminkou psaní knihy přemluvila Meinhofová úřady a zorganizovala s Baaderem schůzku ve studovně Institutu pro sociální otázky. Podle plánu měla ústav přepadnout skupina ozbrojenců a osvobodit Baadera, aniž by došlo ke střelbě. Celá akce měla budit dojem, že Meinhofová s osvobozením Baadera nemá nic společného. Do ústavu vtrhli tři ozbrojenci (dvě ženy a jeden muž). Při osvobozování ale došlo ke střelbě a byl vážně zraněn místní knihovník. Baader byl osvobozen, ale kvůli střelbě se Meinhofová rozhodla z místa činu utéct společně s ozbrojenci. Druhý den byla vypsána policií odměna 10 000 marek za informaci, která by vedla k jejímu dopadení. \nCelá skupina utekla do Jordánska, kde se jim v táborech palestinského Fatahu dostalo dvouměsíčního vojenského výcviku. Meinhofová se pokusila pomocí jejích společníků zorganizovat únos jejich dětí z Německa a poslat je do tábora pro palestinské sirotky. Děti ale byly vráceny z úkrytu na Sicílii zpátky ke svému otci po intervenci žurnalisty Stefana Austa. Z tohoto období pochází citát dokazující radikalizaci celé skupiny:\nBěhem tohoto období napsala velké množství manifestů a článků osvětlující ideologii skupiny. \nV srpnu 1970 se skupina vrátila do Berlína. V následujících dvou letech se účastnila Meinhofová přepadávání bank a bombových atentátů cílených především na americké jednotky v Západním Německu a policejní orgány. Pokračovala v psaní pro účely RAF. Její nejznámější dílo z této doby je jednoznačně \"Koncepce městské guerilly\", která kromě ideologického základu obsahuje poprvé zmínku o skupině jako o \"Frakci Rudé armády\" a je v ní taktéž poprvé zveřejněn znak celé skupiny. Praktický význam Meinhofové v organizaci skupiny, plánování přepadení a atentátů ale bývá často hlavně médii přeceňován. Skutečnou vedoucí ženskou osobností RAF byla Gudrun Ensslin. \nMeinhofová byla zadržena jako poslední z nejznámější trojice RAF (Baader - 1. června 1972 a Ensslingová - 7. června 1972). Polici se ji podařilo zatknout 15. července 1972 v Langenhagenu nedaleko Hannoveru. Poslední slova Meinhofové na svobodě zněla:\n\nOd července 1972 do února 1973 byla Meinhofová ve vězení v Kolíně nad Rýnem v úplné izolaci. Přesto všechno se jí podařilo z vězení propašovat několik dopisů. Zveřejnění těchto dopisů ji zajistilo velké množství sympatizantů po celém NSR. V listopadu 1972 napsala článek, ve kterém schvaluje únos izraelských sportovců palestinskými teroristy na olympiádě v Mnichově (více: Mnichovský masakr). Dne 29. listopadu 1974 byla odsouzena k osmi letům odnětí svobody za její účast při osvobozování Andrease Baadera v roce 1970 a přesunuta do věznice Stammheim ve Stuttgartu. V následném soudním procesu byla obviněna ze čtyř vražd a vícenásobného pokusu o vraždu. \nDne 9. května 1976 byla Ulrike Meinhofová nalezena ve své cele mrtvá. Podle pitevní zprávy spáchala sebevraždu. Oběsila se na ručníku, který byl přivázán k oknu cely. Mnoho stoupenců RAF se s tímto vysvětlením nespokojilo a považovali celý akt za policejní vraždu. Faktem ale také je, že Meinhofová se během svého pobytu ve vězení výrazně názorově vzdálila od zbytku skupiny což vyústilo k výraznému omezení jejího vlivu na chod skupiny. \n\nTělo bylo pohřbeno 15. května 1976 na hřbitově v Mariendorfu v Berlíně. Samotný pohřební obřad vedl kněz Helmut Gollwitzer, přítel již zmíněného levicového aktivisty Rudiho Dutschkeho, a účastnilo se ho na 4 000 sympatizantů. Hrob se nachází v sekci hřbitova 3A-12-19. \n\n\n"}
{"id": "158517", "url": "https://cs.wikipedia.org/wiki?curid=158517", "title": "Exstirpace", "text": "Exstirpace\n\nExstirpace je procesm při kterém dochází k úplnému odstranění orgánu živočicha či rostliny. V lékařství se provádí exstirpace orgánu napadeného nádorem. V botanice se provádí exstirpace nezralých a zralých embryí za účelem jejich kultivace na živných půdách a regenerace celých jedinců.\n\n"}
{"id": "158519", "url": "https://cs.wikipedia.org/wiki?curid=158519", "title": "Britannic (1929)", "text": "Britannic (1929)\n\nRMS \"Britannic\" byla třetí loď společnosti White Star Line stejného jména, postavená v loděnicích Harland & Wolff v Belfastu.\nNa vodu byl spuštěn v roce 1929. Jako jeho téměř identické dvojče \"Georgic\", Britannic byl poháněn vznětovým motorem, na rozdíl od předchozích dvou lodí jménem Britannic poháněných parním strojem. Britannic i Georgic byly jediné dvě motorové lodě společnosti White Star Line.\n\nBritannic vyjel na svou první plavbu na pravidelné lince Liverpool–Belfast–Glasgow–New York 28. června 1930. Během své služby trávil letní část plavbami v Severním Atlantiku a v zimě se plavil v Karibiku. V této službě zůstal až do roku 1934, kdy jej převzala \"Cunard White Star\". V roce 1935 se přesunul na trasu Londýn–New York a zde působil až do začátku druhé světové války.\n\nTřetí \"Britannic\" během války fungoval jako loď pro přepravu spojeneckých jednotek. V tomto období převezl celkem 180 000 vojáků a najel asi 376 000 námořních mil. Po skončení války se v roce 1948 vrátil na trasu Liverpool–New York.\n\nV roce 1950 pohltila společnost \"Cunard Line\" firmu \"Cunard White Star\". (což také znamenalo, že byl jedinou lodí, patřící všem třem společnostem: \"White Star Line\", \"Cunard White Star\" i \"Cunard Line\").\n\nSvou poslední transatlantickou plavbu \"Britannic\" vykonal 25. listopadu 1960 cestou z New Yorku do Liverpoolu. Při vyplutí z New Yorku byl doprovázen požárními čluny, které obvykle doprovázejí lodi na jejich první plavbě. Po příjezdu do Liverpoolu vyplul jako poslední loď \"White Star Line\" 16. prosince 1960. K dopravě na sešrotování použil naposledy své motory.\n"}
{"id": "158522", "url": "https://cs.wikipedia.org/wiki?curid=158522", "title": "Mainská mývalí kočka", "text": "Mainská mývalí kočka\n\nMainská mývalí kočka je jedno z nejstarších amerických kočičích plemen. Řadí se mezi největší domestikované kočky. Díky její impozantní velikosti a přátelské povaze se jí často přezdívá „něžný obr“.\n\nToto plemeno vzniklo pravděpodobně křížením amerických koček z oblasti Nové Anglie-Maine s dlouhosrstými kočkami z Evropy. Jejich značná podoba s norskou lesní kočkou napovídá, že tato plemena musela mít společného předka. Jedna legenda také vypráví o Marii Antoinettě, která se v předtuše násilné smrti chtěla vystěhovat do Ameriky. Jako první tam poslala právě své milované kočky, mezi nimiž prý byly i nějaké turecké angory. Jejich potomci pak dali vzniknout tomuto plemeni.\nAť už je původ jakýkoli, jde skutečně o plemeno typické pro americký kontinent. Dlouhou dobu zde byly mainské mývalí kočky využívány v boji proti hlodavcům. Poprvé byly vystaveny v roce 1860 na výstavě koček v New Yorku a v roce 1861 bylo plemeno zaregistrováno. Od konce 19. století však zájem o toto plemeno postupně upadal, hlavním důvodem byl zřejmě dovoz perských koček do USA. Teprve v 50. letech 20. století bylo zásluhou amerického klubu chovatelů mainských mývalích koček (Central Maine Coon Cat Club) plemeno znovu prošlechtěno. Další podporu získaly mainské kočky po založení Asociace chovatelů a příznivců mainských mývalích koček (Maine Coon Breeders and Fanciers Asociation) v roce 1976. Ve stejném roce bylo toto plemeno oficiálně uznáno. Od té doby jeho obliba vzrůstá, a to nejen na americkém kontinentě, ale i v ostatních koutech světa.\n\nTyto kočky byly poprvé spatřeny v americkém státě Maine a od toho je odvozeno první slovo názvu plemene. Druhé slovo - \"mývalí\" bylo kočce přiřazeno díky jejímu huňatému ocasu, nápadně připomínajícímu medvídka mývala. Mezi chovateli, je ovšem spíše uznávaná verze, že název Maine Coon, je odvozen od Britského mořeplavce a kapitána Charlese Coona, který do Ameriky přivezl zřejmě dlouhosrsté Norské Lesní Kočky, jež se následně zkřížily s krátkosrstými kočkami žijícími v Americe.\n\nMainské mývalí kočky patří do kategorie II - polodlouhosrsté kočky. Jsou obzvlášť velké a robustní. U těchto koček je velmi viditelný rozdíl mezi kočkou a kocourem. Samičky bývají drobnější, dosahují hmotnosti 5-7 kg. Robustnější samci mohou vážit 9-11 kg, kastrovaní kocouři dokonce 12 kg. Do plné velikosti dorůstají poměrně pozdě, až mezi třetím a čtvrtým rokem života.\nTělo těchto koček je velké, silné a svalnaté s hranatými obrysy. Jeho délka bývá i s ocasem většinou kolem 1 metru. Hlava je dlouhá se zřetelně vystupujícím čenichem. Lícní kosti jsou vysoce nasazené. Uši by měly být velké, vysoké a vzpřímené. Jsou posazeny daleko od sebe, mají širokou základnu a na koncích jsou špičaté, zakončené štětinkami chlupů vyrůstajících z vnitřní strany. Mají velké kulaté tlapy, mezi polštářky jim vyrůstají husté chomáčky chlupů. Barva očí může být různá a dokonce se někdy s věkem mění. Koťata se rodí s modrýma očima, za pár týdnů získávají svoji barvu, například oranžovou. Ta se časem, kolem roku i dvou, může ještě změnit např. v zelenou.\n\nMainské kočky mají polodlouhou srst, která je hustší kolem krku, na nohou, na břiše, a na ocase. Jejich ocas je stejně dlouhý jako jejich tělo, je tedy velmi dominantní. Výrazným znakem je tzv. límec kolem krku s delší a jinak zbarvenou srstí. Mainská mývalí kočka se vyskytuje jen v tzv. přírodních barvách, jaké známe také u obyčejných domácích koček. Možné jsou i různé barvy a kresby srsti, jako černá, modrá, červená, krémová a želvovinová a také s bílými skvrnami, s kresbou nebo se stříbřitě bílou podsadou. Existují čistě bílé kočky s oranžovýma, modrýma nebo nestejně barevnýma očima. Rozdělení barvy, které je tolik důležité u jiných plemen, je u těchto koček podružné. Nejčastěji se vyskytující barvou je černě mramorovaná nebo černě tygrovaná s bílou.\n\nMainská mývalí kočka je velmi přítulná a mazlivá. Se svou rodinou si často vytváří pevné pouto, ale není na ní závislá - ráda se věnuje i svým vlastním aktivitám. S oblibou si hraje a svou hravost neztrácí ani ve vyšším věku. Pokud je jako kotě seznámena se všemi členy domácnosti, ať už kočkami či psy, mívá pak k nim velmi přátelský vztah. Další výhodou je také její kladný vztah k dětem. Tyto kočky mají rády mazlení, i když samozřejmě existují výjimky. Jsou to kočky spíše klidné, mají společenskou povahu. Rády se zapojí do všech činností svého majitele, ale nejsou vlezlé.\n\nV chování mainské mývalí kočky najdeme řadu odlišností od ostatních kočičích plemen. Jednou z nich je způsob jakým pijí vodu. Často můžeme pozorovat, že do vody nejprve několikrát udeří tlapkou, než se z ní napijí. Někteří jedinci pijí vodu pomocí tlapky, ze které si udělají \"naběračku\". Dalším specifickým chováním této kočky je schopnost spát na nepohodlných a neobvyklých místech. Toto chování zdědila po svých předcích, kteří se tímto způsobem adaptovali na drsné podmínky prostředí, ve kterém žili. Ve spánku bývá často schoulená do zcela neobvyklých pozic. Dále je pozoruhodné její tiché, hvízdavé mňoukání a mimořádně hlasité, hluboké předení, které někomu může připomínat holubičí vrkání.\n\n"}
{"id": "158535", "url": "https://cs.wikipedia.org/wiki?curid=158535", "title": "Jonathan Livingston Racek", "text": "Jonathan Livingston Racek\n\nJonathan Livingston Racek ( \"Jonathan Livingston Seagull\", ISBN 0-380-01286-3) je novela amerického spisovatele Richarda Davida Bacha, vydaná roku 1970.\n\nTématem knihy jsou svoboda, která má být pro každé stvoření vlastní, kontrast mezi individualismem, touhou poznávat, schopností milovat a kolektivismem, masovostí, obyčejností, průměrností. Příběh lze chápat jako alegorii lidského života, který je svazován společností (například totalitou). Autor se věnuje právě létání, protože je to pro něj prostředek, jak vyjádřit volnost, nespoutanost; je to také jeho koníček, který se dostal do mnoha jeho knih.\n\nZajímavostí je, že tato kniha byla stejně jako další západní literatura v sovětském bloku zakázána a tak se šířila samizdatem (v roce 1977 do slovenštiny přeložila Marta Kiripolská, její překlad převedla v roce 1978 do češtiny Věra Knížetová). Do češtiny ji přeložil roku 1984 Zdeněk Hron.\n\nMladý racek Jonathan Livingston se odlišuje od masy Hejna. Nelíbí se mu dennodenně se pachtit za jídlem jako jediným smyslem svého života. Zkouší se učit létat, rozšiřovat své obzory, překračovat svoje meze. Hejno, které je tím, že překračuje tradice, ztuhlý řád a průměrnost, znechuceno, se rozhodne ho vyloučit a prohlásit ho za \"psance\", který se již nikdy nesmí vrátit zpět.\n\nOn však získává neomezenou volnost, nyní se dostává na další úroveň svého života a setká se s racky, kteří mu pomáhají v dalším učení. Nejstarší racek Čang ho poté dovede k poznání, že je každý stejně volný jako myšlenka. Dovede ho k poznání lásky a porozumění, a tak se Jonathanovi začne stýskat po Hejnu. Jeho instruktor Čang odletí pryč, protože ho již zde není potřeba. Jonathan se vrací do blízkosti hejna a získává vlastní žáky, je velmi nadaný a obdivovaný, ale nesobecky a trpělivě učí své žáky poznání svobody.\n\nNakonec se vrátí i s žáky, kteří byli také prohlášeni za psance, k Hejnu a ohromí je svými schopnostmi. Starším (vůdčím) rackem je však nařízeno, aby si jich nikdo nevšímal, jinak bude také vyhoštěn. Jonathan pomůže i zraněnému rackovi, kterému dokáže, že silou vůle je schopen čehokoli. Jednoho dne se však stane podivná událost (silou vůle a víry dokáže létat i racek s poškozeným křídlem) a zfanatizovaný dav racků, řvoucí cosi o ďáblovi, útočí na Jonathana i jeho nejlepšího žáka Fletchera. Ti se přenesou pryč.\n\nPříběh končí tím, že Jonathan odlétá pryč a přenechává Fletchrovi ostatní mladé racky, aby je vedl a učil. Zjišťuje, že na jeho učiteli nebylo nic zázračného, pouze stačilo pochopit jeho slova.\n\n"}
{"id": "158536", "url": "https://cs.wikipedia.org/wiki?curid=158536", "title": "Bug tracking system", "text": "Bug tracking system\n\nBug tracking system je softwarová aplikace, která je navržena tak, aby napomáhala zajišťovat kvalitu při sledování hlášených softwarových chyb při práci programátorů. \n\nMnoho bug-tracking systémů, jako jsou ty, které používá většina open source software projektů, umožňuje uživatelům zadávat hlášení o chybách přímo. Ostatní systémy jsou používány pouze interně v rámci společnosti nebo organizace pracující na vývoji softwaru. Typicky jsou bug tracking systémy integrovány s ostatními aplikacemi a software v daném podniku. \n\nBug tracking systém je nesmírně cenný při vývoji softwarových produktů, které jsou používány v rozsáhlých společnostech a při rozvoji softwarových produktů.\nHlavní částí bug tracking systému je databáze, která zaznamenává údaje o známých chybách. Obsahuje informace o času nahlášení chyby, její závažnost, popis chybného chování programu, podrobnosti o postupu reprodukce chyby, jakož i údaje o totožnosti osoby, která chybu nahlásila, a případné programátory, kteří mají chybu opravit. \n\nSystémy pro sledování chyb podporují koncept životního cyklu chyby, ve kterém je chyba nejprve nahlášena, ověřena chybovost, analyzována příčiny a způsoby opravy, opravena, následně ověřena funkčnost a správnost opravy, nasazena do testovací verzi, popř. do ostré verze software. Fáze tohoto životního cyklu bývá vyjádřena a sledována prostřednictvím stavu uvedeného u chyby.\n\nV podnikovém prostředí, může být bug-tracking systém použit k vytváření sestav produktivity programátorů u dané chyby. Nicméně, tato sestava může být mít nepřesné výsledky, neboť různé chyby mohou mít různé úrovně závažnosti a složitosti. Závažnost chyby nemusí být v přímém vztahu k složitosti. Proto mohou být odlišné názory mezi manažery a architekty. \n\nFiremní Bug tracker (LBT) je obvykle počítačový program používaný týmem aplikační podpory a profesionálů (nejčastěji help deskem). Védou záznamy o otázkách sdělených softwarovými vývojáři. LBT umožňuje odborníků použití podpory při sledování chyby v pro ně \"srozumitelném jazyce\" a ne \"jazykem vývojářů.\" Kromě toho umožňuje používání LBT týmu podpory sledování konkrétních informací o uživatelích, kteří si stěžují, že výzva k nemusí být vždy aktuální v daném čase.\n\nMnoho Bug Tracking Systémů je využíváno nejen pro evidenci chyb v pravém slova smyslu, ale i pro návrhy na vylepšení a požadavky nových funkcí. Podobné aplikace se z tohoto důvodu často nenazývají jako nástroje pro bug tracking ale jako nástroje pro issue tracking.\n"}
{"id": "158543", "url": "https://cs.wikipedia.org/wiki?curid=158543", "title": "Rouen", "text": "Rouen\n\nRouen [\"ruá\"] je severofrancouzské město v Normandii, asi 90 km východně od Le Havre a asi 130 km severozápadně od Paříže. Je hlavním městem regionu Normandie a departementu Seine-Maritime. Městu je někdy přezdíváno \"Hamburk Západu\" nebo \"Gotické Athény\". Je nositelem Řádu čestné legie.\n\nMěstem protéká řeka Seina a tři její přítoky Aubette, Robec a Cailly. Uprostřed řeky je ostrov.\n\nSousední obce: Mont-Saint-Aignan, Déville-lès-Rouen, Maromme, Bois-Guillaume, Bihorel, Saint-Martin-du-Vivier, Darnétal, Canteleu, Saint-Léger-du-Bourg-Denis, Le Grand-Quevilly, Le Petit-Quevilly, Sotteville-lès-Rouen a Bonsecours.\n\nPůvodně se město nacházelo na pravé straně řeky Seiny. Dnes je jeho součástí i levý břeh (například čtvrť Saint-Sever) a l'île Lacroix. Sever města je velmi kopcovitý a dominuje mu plošina, kde se nachází část městské aglomerace. Seina tvoří 179 ha celkové plochy města.\n\nPřístav v Rouenu byl jedním z nejdůležitějších francouzských přístavů pro import citrusů a tropického ovoce. Ve druhé polovině devatenáctého století, poté, co byla valná většina francouzských vinic zničena phylloxérou, přístavní aktivita rychle vzrostla s importem vína z Alžírska.\n\nPo většinu roku (asi 180 dní) je počasí deštivé. Klima je oceánského typu. Jak léta, tak zimy jsou převážně mírné. Podnebí je ovlivňováno kanálem la Manche, který se nachází ve vzdálenosti 60 kilometrů.\n\nRouen je centrem silně osídlené oblasti, která v roce 2011 čítala  655 013 obyvatel. Od roku 1990 do 2011 populace v Rouenu vzrostla zhruba o 9 000 obyvatel, přičemž průměrné meziroční tempo růstu je zhruba 0,7 %.\n\nV roce 2013 město mělo 110 755 obyvatel. Vývoj počtu obyvatel je znám díky sčítání obyvatelstva, jenž je v obci uskutečňováno od roku 1973.\n\n\"Počet obyvatel\"\nRouen byl založen již za dob Římské říše, kdy byl nazýván \"Rotomagus\".\n\nV roce 1431 byla na náměstí Vieux-Marché Angličany upálena Johanka z Arku a v roce 1866 se zde narodil a velkou část svého života žil nositel Nobelovy ceny za fyziologii a medicínu Charles Nicolle.\n\nMěsto má mnoho pamětihodností, část města byla v době 2. světové války vybombardována, nicméně se zachovaly\nna dva tisíce tradičních hrázděných domů, mnoho kostelů a další.\nV Rouenu sídlí arcibiskupství rouenské.\n\n\n\n"}
{"id": "158544", "url": "https://cs.wikipedia.org/wiki?curid=158544", "title": "Otto Smik", "text": "Otto Smik\n\nOtto Smik (20. ledna 1922, Bordžomi, Gruzínská SSR – 28. listopadu 1944 nedaleko Zwolle, Nizozemsko) byl československý stíhací pilot slovensko-židovského původu. Působil ve službách britské RAF a je pokládán za letecké eso.\n\nOtto Smik se narodil v lázeňském městě Bordžomi (Gruzínská sovětská socialistická republika, pozdější Sovětský svaz), kde také prožil prvních dvanáct let života. Jeho otec Rudolf, pocházející z Tisovce, tam byl v zajetí během první světové války. Po válce se zde oženil s gruzínskou Židovkou. Návrat na rodné Slovensko s celou rodinou mu byl umožněn až v roce 1934.\n\nOtto už od dětství projevoval zájem o létání. V roce 1937, jako student obchodní školy, nastoupil na plachtařský kurs Masarykovy letecké ligy v Bratislavě, zde absolvoval první krátké lety v nízkých výškách. V létě roku 1939 začal létat na Straníku u Žiliny, kde kurs pravděpodobně i úspěšně dokončil.\n\nI přes ekonomické vzdělání přijal původně místo na letišti ve Vajnorech. Po rozpadu Československa a vypuknutí druhé světové války se rozhodl připojit k zahraničnímu odboji.\n\n18. března 1940, krátce po vzniku Slovenského státu, Otto Smik ilegálně odešel ze Slovenska ve věku 18 let. Přes Jugoslávii (kde byl vězněn), Řecko, Turecko a Írán se dostal do Francie. Zde měl projít leteckým výcvikem v československé letecké skupině. Francie však v bleskové válce padla a Otto Smik odplul 24. června 1940 do Anglie.\n\nStal se jedním z přibližně 250 Slováků, kteří po roce 1939 vstoupili do služeb RAF. Svoji zdejší kariéru započal jako důstojnický sluha. Základní letecký výcvik zahájil až v září 1941. Pokračovací výcvik začal v lednu 1942 v Kanadě, kde získal výborná hodnocení. 5. ledna 1943 byl zařazen k operační peruti (312. československá stíhací peruť RAF). V československých perutích měl problémy se svými hodnostmi (měl anglickou důstojnickou, ale v československé armádě měl jen hodnost desátníka). Na vlastní žádost byl převelen k \"anglické\" peruti.\n\nV 122. stíhací peruti létal na tehdy nejnovější verzi Supermarine Spitfire – F. Mk. IX. Hlavním úkolem perutě byl doprovod bombardérů nad cíle v severní Francii, Belgii a Holandsku. První vzdušné vítězství zaznamenal 13. března 1943. V souboji s Messerschmitty Bf 109G a Focke-Wulfy Fw 190 sestřelil jeden Bf 109G. Nejdříve byl sestřel zaznamenán jako pravděpodobný, ale později byl potvrzen.\n\nPozději sloužil v 222. stíhací peruti. Zde také 18. října 1943 dolétal svůj první letecký „turnus“, po kterém nastoupil na dovolenou. V roce 1943 získal 7 a 1/2 potvrzených vzdušných vítězství, čímž se stal nejúspěšnějším československým stíhačem v tomto roce. 20. října 1943 mu britské velení udělilo vysoké vyznamenání – Záslužný letecký kříž (\"Distinguished Flying Cross\"). K 28. října 1943 byl povýšen do československé hodnosti podporučíka letectva v záloze.\n\nDo začátku druhého operačního turnusu v březnu 1944 působil jako střelecký instruktor. 15. března 1944 nastoupil na druhý turnus v 310. čs. stíhací peruti, která se v té době připravovala na vylodění v Normandii. Od 6. června 1944 se stala hlavním úkolem perutě ochrana invazních pláží a útoky na německou dopravu v Normandii.\nPeruť jako součást 134. \"wingu\" byla 3. července 1944 vyčleněna na obranu Británie, kterou v této době začaly trápit střely V-1. Největších úspěchů proti V-1 dosáhl právě on sám. Dne 8. července 1944 zničil během 32 minut tři V-1 a dostalo se mu uznání i v britském tisku.\n11. července 1943 stal velitelem letky „B“ 312. (československé) peruti RAF a současně byl povýšen do hodnosti \"Royal Air Force\" Flight Lieutenant.\n\n3. září doprovázely 310. a 312. peruť bombardéry Halifax při náletu na letiště v Soesterbergu. Na cestě zpět zaútočil se svým \"rojem\" na letiště Gilze-Rijen. Jemu samotnému se podařilo na zemi zničit dva bombardéry Junkers Ju 88. Jeho Spitfire byl však sestřelen protiletadlovou obranou. Přežil nouzové přistání a díky příslušníkům holandského odboje se mu podařilo několik týdnů skrývat před Němci v různých vesnicích a ve městě Breda. Ještě v září se dostal zpět do Anglie.\n\nV listopadu 1944 se stal velitelem 127. stíhací perutě, opět anglické. Peruť se podílela na letecké podpoře britských jednotek, doprovodech bombardérů a podnikala útoky na německou dopravu. Útoky na pozemní cíle byly kvůli silné protiletecké ochraně obzvlášť nebezpečné a 28. listopadu 1944 při útoku na železniční stanici v Zwolle protiletecká obrana (flak) jeho letadlo těžce poškodila. Při pokusu o přistání havaroval a byl na místě mrtev. Zahynul ve věku 22 let. Během své služby zaznamenal 9 sestřelů, další 2 ve spolupráci a 1 letadlo pravděpodobně. Sestřelil také 3 střely V-1.\n\nJeho tělo bylo identifikováno až v roce 1963. Následně bylo převezeno do belgického Evére a později do Gentu, kde bylo pochováno na vojenském hřbitově. V roce 1994 byly jeho pozůstatky znovu exhumovány a slavnostně s poctami pochovány na bratislavském hřbitově \"Slávičie údolie\". Převoz těla byl zaznamenán v dokumentárním filmu \"Stratený syn Slovenska\" scenáristy Drahoslava Machaly a režiséra Fedora Bartka.\n\nPo válce byl \"in memoriam\" povýšen nejprve na poručíka letectva v záloze (1946), následně na nadporučíka (1947) a poté na plukovníka (1991), a posléze na generálmajora letectva Armády SR (1994).\n\nPamětní deska s bustou na domě v ulici Ľudmily Podjavorinské v Bratislavě kde bydlel před svým odchodem do exilu, a pamětní deska u farmy Bloksteeg v Ittersumu u Zwolle kde zahynul.\nJeho jméno připomínají také Smikovy ulice v Praze 14 a Bratislavě, jakož i \"Otto Smikstraat\" ve Zwolle, a nese jej i letecká základna Sliač a na ní sídlící taktické křídlo slovenských Vzdušných sil.\n\n"}
{"id": "158545", "url": "https://cs.wikipedia.org/wiki?curid=158545", "title": "Bohumil Kulínský (1910)", "text": "Bohumil Kulínský (1910)\n\nBohumil Kulínský starší (25. srpna 1910 – 11. dubna 1988 Praha) byl český sbormistr, hudební pedagog a přední teoretik v oboru dětského zpěvu.\n\nNarodil se ve městě Petřvald u Karviné. V roce 1939 v Ostravě založil dětský pěvecký sbor \"Hrabůvští zpěváčci\", na nějž v letech 1945 až 1972 navázal Dětský pěvecký sbor Československého rozhlasu, a od roku 1973 sborem Bambini di Praga. Soubor vedl společně s manželkou Blankou. V roce 1977 převzal vedení sboru jeho syn Bohumil Kulínský. Bohumil Kulínský starší zemřel v Praze v roce 1988.\nJe autorem práce \"Vokální stenografie\".\n\nV letech 2004–2006, kdy byla v médiích věnována pozornost obvinění jeho syna z pohlavního zneužívání sboristek, se objevila i obvinění, že podobně se choval i Bohumil Kulínský starší.\n\n"}
{"id": "158546", "url": "https://cs.wikipedia.org/wiki?curid=158546", "title": "Tom Hall", "text": "Tom Hall\n\nTom Hall (* 2. září 1964 ve Wisconsinu) je americký herní designer. V roce 1987 pracoval ve společnosti Softdisk, jako programátor a editor časopisu Big Blue Disk. Poté spolu s Johnem Romerem, Johnem Carmackem a Adrianem Carmackem zakládal společnost Id Software, která je tvůrcem úspěšných her jako Quake či Doom. V ní se podílel jako designer na hrách Wolfenstein 3D, Spear of Destiny či Doom.\n\nPo sporech s Johnem Carmackem, které se týkaly designu hry Doom, Tom opustil firmu a přidal se k Apogee/3D Realms. Zde byl herním designerem Rise of the Triad, produkoval Terminal Velocity a spolupodílel se na hrách Duke Nukem II a Duke Nukem 3D. Pracoval též na herním enginu ke hře Prey až do 12. srpna 1996, kdy firmu opustil.\n\nPoté spoluzaložil s Johnem Romerem společnost Ion Storm, kde produkoval hru Anachronox. Hra nebylo úspěšnou. Po působení ve několika dalších firmách nyní působí v KingsIsle Entertainment.\n\n"}
{"id": "158548", "url": "https://cs.wikipedia.org/wiki?curid=158548", "title": "Liskovská jeskyně", "text": "Liskovská jeskyně\n\nLiskovská jeskyně se nachází východně od Ružomberku v blízkosti obce Lisková. Je známá odnepaměti, hlavní vchod se nachází ve výšce 500 m n. m. ve skalním portálu, západně od něj se nacházejí další otvory vedoucí do horních pater. Jeskynní systém je vytvořen ve vrchu Mních, výrazně vystupujícím z okolního terénu těsně u řeky Váhu. Je to nejlépe přístupná velká jeskyně na Slovensku.\n\nCelková délka jeskynních prostor v současnosti dosahuje 4145 m s vertikálním rozpětím 74 m. Zvláštní je, že se podzemní prostory se rozkládají na poměrně malém půdoryse přibližně 100×120 m. Teplota v jeskyni je během celého roku stabilní okolo 7–8 °C. V okolí jeskyně dochází v zimních měsících k výraznému proudění teplého vzduchu z puklin v zemi, což ukazuje na výskyt neznámých velkých podzemních prostor pod vrcholem Mních – všechny pokusy o jejich objevení však byly doposud neúspěšné.\n\nV jeskyni byly učiněny významné archeologické nálezy. Už od 18. století se jeskyně dostala do povědomí odborníků i místních obyvatel. Její prostory jsou značně poškozené neodborně vykonávanými výzkumy a vylamováním sintrové výplně. Nejstarší osídlení jeskyně pochází z mladší doby kamenné. V jeskyni byly nalezeny štípané kamenné nástroje a úlomky měděných šperků. V roce 1997 se v jedné z bočních chodeb poblíž „Jánošíkovy síně“ podařilo odkrýt a odborně zdokumentovat unikátní kultovní objekt s lidskými pozůstatky. Mezi nejvýznamnější objevy novodobé archeologie na této lokalitě se považuje unikátní nález měděného býčího dvojzápřahu, datovaného do 4. tisíciletí př. n. l.; výjimečným rysem Liskovské jeskyně je též velké množství nálezů měděných náušnic a keramiky.\n\nLiskovská jaskyňa je národní přírodní památka ve správě příspěvkové organizace Správa slovenských jeskyní. Nachází se v katastrálním území obce Lisková v okrese Ružomberok v Žilinském kraji. Území bylo vyhlášeno či novelizováno v roce 1976 na rozloze x ha. Rozloha ochranného pásma byla stanovena na 15,8545 ha.\n\n"}
{"id": "158552", "url": "https://cs.wikipedia.org/wiki?curid=158552", "title": "Cambridge (Ohio)", "text": "Cambridge (Ohio)\n\nCambridge je okresní město Guernsey County ve státě Ohio. Podle sčítání lidu z roku 2000 má 11 520 obyvatel. Rozloha města je 14,5 km. Existuje zde významný sklářský průmysl reprezentovaný podniky společností Cambridge Glass, Boyd Glass a Mossers Glass.\n\n"}
{"id": "158555", "url": "https://cs.wikipedia.org/wiki?curid=158555", "title": "Čachtická jeskyně", "text": "Čachtická jeskyně\n\nČachtická jeskyně byla objevená v roce 1956 poblíž Čachtic. Nachází se na dobře vyvinuté krasové plošině s vyvýšeninami Draplákem a Skalkou, zdvihající se ke hřbetu Čachtických Karpat. Je charakterizovaná dobře vyvinutými škrapy, krasovými závrty a dalšími povrchovými krasovými jevy. Tektonická predispozice podmínila vznik podzemních krasových forem, jeskyní a propastí, z nichž je Čachtická jeskyně nejvýznamnější a nejdelší jeskyní v Chráněné krajinné oblasti Malé Karpaty.\n\nVchod do jeskyně se nachází v závrtu severně od kóty Draplák v nadmořské výšce 335 m. V současnosti dosahuje délka jeskynních chodeb 4058 m s vertikálním rozpětím 110 m.\n\nJeskynní prostory jsou převážně menších rozměrů s ojedinělými dómy a síněmi. Vznikly hlavně korozívní činností prosakující vody podél zlomů a puklin. Na některých místech se zachovaly stopy po činnosti proudící vody, v jiných částech podzemních prostorů se vytvářela sintrová výplň ve formě nátoků, stalaktitů a stalagmitů různých tvarů a velikostí.\n\nČachtická jaskyňa je národní přírodní památka ve správě příspěvkové organizace Správa slovenských jeskyní. Nachází se v okrese Nové Mesto nad Váhom v Trenčínském kraji. Území bylo vyhlášeno či novelizováno v letech 1973, 2005 na rozloze x ha. Rozloha ochranného pásma byla stanovena na 379,3190 ha.\n\n"}
{"id": "158565", "url": "https://cs.wikipedia.org/wiki?curid=158565", "title": "Jeskyně v Záskočí", "text": "Jeskyně v Záskočí\n\nJeskyně v Záskočí či Záskočská jeskyně se nachází v mohutném masívu Krakovy hole v Nízkých Tatrách. Jeskynní systém se skládá ze dvou spojených jeskyní V Záskočí a Na Předních s celkovou délkou 5034 m chodeb, propastí a dómů s vertikálním rozpětím 284 m. Tento podzemní labyrint odvodňuje území od hřbetu Přední, až po uzávěr doliny Záskočí. Vchod do jeskynního systému leží v nadmořské výšce 1332 m.\n\nJeskyně v Záskočí je vytvořená v komplexu střednětriasových vápenců a dolomitů. Jeskyně je charakteristická trubkovitými chodbami, ukazující modelaci chodeb vodním tokem.\n\nJeskynní systém představují dvě hlavní chodby, situované nad sebou, které jsou rozčleněné stupni s několika propasťovitými úseky. Jedná se o dvě vývojové úrovně fosilního říčního toku. Jeskynní systém vznikl korozně-erozní činností vodního toku, který se postupně zařezával do vápencového masívu. Vliv na vývoj jeskyně měly také prosakující atmosférické vody do tektonicky porušeného vápencového masívu Krakovy hole.\n\n"}
{"id": "158573", "url": "https://cs.wikipedia.org/wiki?curid=158573", "title": "Harrachov (rozcestník)", "text": "Harrachov (rozcestník)\n\nNázev Harrachov má více sídel:\n"}
{"id": "158577", "url": "https://cs.wikipedia.org/wiki?curid=158577", "title": "Kolo od vozu", "text": "Kolo od vozu\n\nGalaxie Kolo od vozu (známá také jako Zwickyho elipsa) je čočková galaxie v souhvězdí Sochaře, vzdálená 500 miliónů světelných let. V jejím prstenci o průměru 150 000 světelných let se nachází mnoho oblastí s překotným zrodem hvězd (světle modré oblasti v prstenci na snímku).\n\n\"Kolo od vozu\" byla původně spirální galaxie, podobná galaxii Mléčná dráha. Svůj prstencový tvar získala po srážce s menší galaxií. Tato srážka způsobila rázovou vlnu, která se od středu šíří rychlostí 100 km s a která způsobila lavinovitý vznik hvězd v prstenci. Z původních spirál zbyly jen (na snímku viditelné) „loukotě“. Při srážce byla také vyvržena část této galaxie, která je na snímku viditelná jako menší modrá galaxie vpravo.\n\nPozůstatkem srážky je galaktický most, pozorovaný na vodíkové čáře 21 cm, který spojuje tuto galaxii s jejím narušitelem, vzdáleným 250 000 světelných let.\n\n"}
{"id": "158584", "url": "https://cs.wikipedia.org/wiki?curid=158584", "title": "Kuní propast", "text": "Kuní propast\n\nJeskyně Kuní propast je situovana na jižním okraji Jasovské planiny, na katastru obce Háj severně od Turnianského Podhradí ve Slovenském krasu. Je vytvořená v druhohorních střednětriasových vápencích silického příkrovu. Dosahuje délky 813 m a hloubky 203 m. Hlavní spodní části propasti objevili jeskyňáři v roce 1986. Soustava stupňovitých propastí ústí na spodní horizontální úseky chodeb. Pod Velikonoční studnou se v hloubce 150 metrů objevuje podzemní vodní tok, vytvářející několik vodopádů a kaskád. Velkým vodopádem se voda řítí do hloubky 23 m. Voda z Kuní propasti proniká skrze neznámé prostory do jeskyně Skalistý potok a stejnojmenné vyvěračky na úpatí Jasovské planiny, patří tak do systému Skalistého potoka. Z bohaté sintrové výplně Kuní propasti upoutají zejména brčka, stalagmity, záclony, kaskádové hráze a jezerní leknínové tvary.\n\nKunia priepasť je národní přírodní památka ve správě příspěvkové organizace Správa slovenských jeskyní. Nachází se v katastrálním území obce Háj v okrese Košice - okolie v Košickém kraji. Území bylo vyhlášeno v roce 1996.\n\n"}
{"id": "158592", "url": "https://cs.wikipedia.org/wiki?curid=158592", "title": "Brno-jih", "text": "Brno-jih\n\nBrno-jih je městská část na jihu statutárního města Brna. Je tvořena několika čtvrtěmi a katastrálními územími, konkrétně Dolními Heršpicemi, Horními Heršpicemi, Komárovem, Přízřenicemi a menší částí Trnité. Celková katastrální výměra činí 12,77 km². Samosprávná městská část vznikla 24. listopadu 1990, její úřad sídlí v Komárově. Žije zde přibližně 9700 obyvatel.\n\nPro účely senátních voleb je území městské části Brno-jih zařazeno do volebního obvodu číslo 58.\n\nMěstská část Brno-jih hraničí na jihu a jihovýchodě s městem Modřicemi, na západě s obcí Moravany a městskou částí Brno-Bohunice, na severu s městskou části Brno-střed, na východě s městskými částmi Brno-Černovice a Brno-Tuřany.\n\nPůvodní části Dolních Heršpic a Přízřenic si dosud zachovávají vesnický charakter a zároveň představují jedny z nejzachovalejších vesnických celků na území moderního Brna. Horní Heršpice, Komárov a Trnitá mají pro změnu spíše městský charakter. Na západě území městské části se podél Vídeňské ulice nachází významná obchodně průmyslová zóna. Na různých místech městské části se nacházejí také významná obchodní centra Futurum a Avion Shopping Park Brno, i řada jiných obchodů jako je Europamöbel. V nedávné době bylo do katastru Přízřenic rozšířeno původně modřicemodřické obchodní centrum Olympia. Městskou částí prochází i několik důležitých dopravních tepen. Jedná se především o dálnice D1 a D2, a rychlostní komunikaci E461. Jižně od dálnice D1 se zde však nacházejí i rozsáhlé plochy nezastavěné zemědělské půdy. Dopravní spojení se středem města i s jinými městskými částmi zajišťuje dopravní podnik města Brna prostřednictvím tramvajových linek č. 2, 6, 9 a 12, a několika autobusových a trolejbusových linek.\n\nK Brnu bylo území městské části připojeno ve třech fázích. 6. července 1850 byla k Brnu připojena katastrální území Trnitá (její katastr v té době zahrnoval také severozápadní část současného katastru Komárova) a Křenová (k němu patřily z území současné městské části Brno-jih jen malé části dnešních parcel 425/2 a 560/2 a krátký úsek Ponávky, a roku 1941 byly tyto pozemky při první katastrální reformě Brna připojeny ke katastrálnímu území Trnitá). 16. dubna 1919 následovalo připojení obcí Dolní Heršpice, Horní Heršpice, Komárova, a Přízřenic, jakož i Černovic a Brněnských Ivanovic (jejichž původní katastry na území městské části také zasahovaly) a nakonec 1. července 1960 také severovýchodní část katastru obce Moravany, označovaná jako Nové Moravany (toto území bylo později začleněno do katastru Horních Heršpic), a obec Holásky, jejíž původní katastr sem také zasahoval. Do roku 1945 mělo území městské části převážně zemědělský charakter, poté zde nastal rozvoj průmyslu, jehož negativní vliv na životní prostředí městské části se projevil hlavně v 70. a 80. letech. V letech 1966–1969 se i území této městské části dotkla rozsáhlá katastrální reforma Brna. Do té doby například patřila nejvýchodnější nezastavěná část katastru Komárova k historické obci Černovice, naopak část komárovského katastru se nacházela i na levém břehu řeky Svitavy (dnes součást katastrálních území Černovice a Brněnské Ivanovice). Od 1. srpna 1976 do 23. listopadu 1990 bylo celé území moderní městské části Brno-jih začleněno do tehdejšího městského obvodu Brno IV. 24. listopadu 1990 pak dochází ke vzniku novodobé městské části Brno-jih. Od 90. let zde také dochází k postupné obnově a zlepšování dopravní infrastruktury, životního prostředí, rozšiřování a budování sportovišť, a opravám školních budov.\n12. září 2010 se v Dolních Heršpicích a Přízřenicích konalo místní referendum o oddělení od Brna a vytvoření nové obce Dolní Heršpice-Přízřenice.\n\nPo komunálních volbách v roce 2014 byl starostou zvolen Daniel Kypr (ANO 2011). Ten byl v prosinci 2017 odvolán a novým starostou byl zvolen Zdeněk Rotrekl (Šance pro jih), který v květnu 2018 zemřel. Na ustavujícím zasedání zastupitelstva na podzim 2018 byl starostou zvolen Josef Haluza (ČSSD), který tuto funkci vykonával již v letech 2010 až 2014.\n\n"}
{"id": "158593", "url": "https://cs.wikipedia.org/wiki?curid=158593", "title": "Zkažené vajíčko", "text": "Zkažené vajíčko\n\nZkažené vajíčko (anglicky \"Rotten Egg Nebula\") je umírající hvězda hlavní posloupnosti, kolem níž se tvoří planetární mlhovina. Nachází se v otevřené hvězdokupě Messier 46 v souhvězdí Lodní záď. V mlhovině byl zjištěn vysoký obsah síry, která tvoří sirovodík páchnoucí po zkažených vejcích, odtud její název. Někdy se jí říká také Tykev (\"Calabash Nebula\") podle tvaru.\n\nHvězda OH231.8+4.2 je podobná Slunci, ale je v pozdější fázi vývoje, kdy téměř vyčerpala vodíkové palivo pro jaderné reakce a postupně se mění v bílého trpaslíka. Její vnější obal je již 800 let rozptylován do okolního prostoru jako směs prachu a plynů, které tvoří planetární mlhovinu. Žlutá barva ve snímku z HST značí plynný materiál, který uniká ve dvou protilehlých směrech rychlostí až půl milionu kilometrů v hodině. Podle odhadů astronomů už hvězda takto přišla o více než polovinu své hmotnosti. Interakcí urychleného plynu s mezihvězdným plynem vzniká nadzvuková rázová vlna, která způsobuje prudké zahřátí. Ionizovaný vodík a dusík pak modře září. Tato rázová vlna byla již dříve teoreticky předpovězena, ale u této hvězdy je poprvé pěkně viditelná. Po dalších 800 letech vývoje se okolí hvězdy vyvine v bipolární planetární mlhovinu, která se v řádu desítek tisíc let rozplyne do okolí a zbude chladnoucí bílý trpaslík.\n\n\n"}
{"id": "158607", "url": "https://cs.wikipedia.org/wiki?curid=158607", "title": "Patrick Lalime", "text": "Patrick Lalime\n\nPatrick Lalime (7. července 1974, St. Bonaventure, Québec, Kanada) je úspěšný sportovní komentátor a bývalý kanadský hokejový brankář.\nSvoji kariéru započal v NHL v týmu Pittsburgh Penguins, kterému se měl stát oporou na několik let, ovšem vedení Pittsburghu se rozhodlo jinak a výměnou poslalo Patricka do týmu Ottawa Senators, kde prožil zatím nejúspěšnější část své dosavadní kariéry na brankářském postu v NHL. Ottawa Senators se mu stala po tři sezóny (2001–02, 02–03, 03–04) místem, kde naplno uplatňoval svůj talent. Udržel při každé sezoně průměr obdržených branek pod 2,5 a měl úspěšnost vyšší než 90%. Především díky němu se Ottawě podařilo vyhrát presidentskou trofej a udržet solidní postup při playoff, kde proti favorizovanému soupeři Philadelphii Flyers třikrát vychytal nulu. V sezóně 03–04 ovšem proti Torontu vyhořel a Ottawa se rozhodla angažovat brankáře Dominika Haška. (Ten sice zvládl svoji situaci více než dobře, ale jeho setrvání v týmu bylo krátké a Ottawští fanoušci vzpomínají na časy kdy v bráně stál Lalime). Stal se jedním z propagátorů chytání stylu „Butterfly“-motýlek. Po této sezoně byl angažován v týmu St. Louis Blues, kteří s ním počítali s jakousi záchranou do příštích let, ovšem Patrick zřejmě hůře nesl svůj nucený odchod z Ottawy a nepodával dostatečné výkony a s průměrem více než tří branek za zápas nakonec uvolnil místo prvního brankáře pro Curtise Sanforda. Následující sezonu byl angažován týmem Chicago Blackhawks, kde měl sekundovat ruskému brankáři Nikolaji Chabibulinovi, ale při posilování si zranil ploténku, podstoupil operaci a v sezoně 06/07 po důkladné rehabilitaci osvědčil své umění na farmě v Norfolk Admirals.\n\n7. února roku 2007 Lalime debutoval za Chicago Blackhawks, kdy zastavil celkem 34 střel a proti týmu Vancouver Canucks vychytal nulu. the game 3–0. Jeho průměr do konce sezóny činil 3.07 a 89,6% úspěšnosti zásahů. Díky tomuto přesvědčivému výkonu podepsal s Blackhawks smlouvu na další rok v hodnotě 950 tisíc dolarů.\n\n1. července roku 2008 však Lalime již podepisuje smlouvu s týmem Buffalo Sabres a to na dva roky za 2 miliony dolarů a výměnou za Ryana Millera. V první sezóně za Sabres Lalime zaznamenal průměr 3.10 gólů na zápas.\n\nDne 20. července 2011 ukončil hráčskou kariéru a stal se analytikem televizního vysílání Ottawa Senators na stanici RDS. Během sezóny 2011-12 doplňoval svým analytickým komentářem celkem 15 zápasů Ottawy ve francouzštině a podílel se i na dalších hokejových akcích. \n\nV roce 2014 opustil RDS a stal se hlavním NHL analytikem pro stanici TVA Sports.\n\n\n"}
{"id": "158615", "url": "https://cs.wikipedia.org/wiki?curid=158615", "title": "Jeskyně na Slovensku", "text": "Jeskyně na Slovensku\n\nKrasová území na Slovensku zabírají významnou část jeho území – přes 2700 km. Nacházejí se ve většině významných slovenských pohoří a na mnoha dalších místech:\n\nNa Slovensku je známo více než 5350 jeskyní, nejvíc registrovaných jeskyní se nachází ve Slovenském krasu, Nízkých Tatrách a Spišsko-gemerském krasu (Slovenský ráj, Muráňská planina), Velké Fatře, Západních, Vysokých a Belianských Tatrách.\n\nNa Slovensku se nachází 12 veřejnosti zpřístupněných jeskyní Slovenskou správou jeskyní:\n\nDále se na Slovensku nachází i další jeskyně turisticky zpřístupněné jinými subjekty:\n\nJeskyně Slovenského a Aggteleckého krasu na slovensko-maďarském pomezí byly zapsané do seznamu světového kulturního a přírodního dědictví UNESCO. Na slovenské straně se jedná o jeskyně:\n\n"}
{"id": "158616", "url": "https://cs.wikipedia.org/wiki?curid=158616", "title": "Katedrála svatého Munga", "text": "Katedrála svatého Munga\n\nKatedrála sv. Munga se nachází ve skotském městě Glasgow, nedaleko samotného centra města. Je postavena v místech, kde svatý Mungo nechal postavit kostel, jenž se vázal k založení samotného města. V místech, kde stojí katedrála, byl Mungo také pochován. Katedrála je postavena v gotickém slohu.\n\nJak už bylo uvedeno, první stavbou zde byl kostel, vystavěný patronem města, svatým Mungem. Ten byl později nahrazen katedrálou, jejíž základní kámen položil David I. v roce 1136. Další důležitý časový údaj v historii katedrály je kolem roku 1400, kdy byla těžce poškozena za silné bouře. Opravy po této destrukci trvaly celých 100 let, než se budova vrátila do původního stavu. Kolem roku 1500 byly postaveny v západní části stavby dvě věže různých velikostí, z nichž jedna v sobě ukrývala zvon – symbol sv. Munga, který byl zničen na začátku 19. století. Součástí katedrály je velká novodobá sbírka vitrážních skel v oknech stavby, vyrobených z doby do roku 1947, respektive 1958, zobrazující historické výjevy ze života Munga, jako třeba setkání se sv. Kolumbem.\n\nDnes se v kapli katedrály provádí klasické bohoslužby, je zde také obchod se suvenýry, průvodce a jasné popisky, spolu s letáky v několika jazycích.\n\n\n\n"}
{"id": "158617", "url": "https://cs.wikipedia.org/wiki?curid=158617", "title": "Harmanecká jeskyně", "text": "Harmanecká jeskyně\n\nHarmanecká jeskyně je krápníková jeskyně v Kremnických vrších a Starohorských vrších poblíž Harmance.\n\nHarmanecká jeskyně se nachází v Kremnických vrších (v hraniční oblasti s Velkou Fatrou), 16 km na severozápad od Banské Bystrice, nedaleko obce Harmanec, na severním svahu vrchu Kotolnica, ve výšce 828 m n. m., asi 260 m nad hladinou potoka Harmanec.\n\nVstupní část jeskyně, kterou lidé nazývali Izbica, byla známá odjakživa. Do dalších neznámých prostorů se roku 1932 prokopal M. Bacúrik. Speleologové postupně objevovali nové prostory, takže dnes je známá délka jeskyně 1500 m. Veřejnosti je od roku 1950 zpřístupněný okruh v délce 720 metrů.\n\nRoku 1968 byla jeskyně vyhlášená jako Chráněný přírodní výtvor. Jeskyně je vytvořená ve vápencích středního triasu ve dvou úrovních. Je výsledkem korozivní a erozivní činnosti ponorných vod přitékajících od jihu v průběhu pliocénu, čímž představuje typ puklinově-řítivé jeskyně v senilním stádiu vývoje. Podzemní prostory zahrnují chodby, síně a dómy, založené na vrstevnatých plochách a tektonických poruchách. Zdobí je krápníkové útvary všech možných druhů.\n\nPozoruhodné jsou bílé pagody, sintrová jezírka, nástěnné vodopády s narůžovělými záclonami v Gotickém dómu a Kamenná váza ve Velkém dómu, která je ve znaku Harmanecké jeskyně. V Malé síni se objevují útvary z bílého kašovitého sintru. Dno řečiště a Nánosové chodby pokrývají hlinité a písčité nánosy ponorných vod. V rozsáhlých dómech a síních převládají mohutné pagodovité útvary s charakteristickými excentrickými stalaktity a měkkým sintrem. V některých částech jeskyně se nacházejí jezírka s vzácnými jeskynními perlami. Barva krápníkových útvarů je většinou bílá, místy přechází do žluta či hněda.\n\nTeplota jeskyně je 6,2° C, vlhkost okolo 97 %. Protože se vzdušné proudy projevují jen ve vstupních částech, získává charakter dynamicko-statické jeskyně.\n\nZ jeskynních netopýrů zde byli pozorovaní: vrápenec velký (Rhinolophus ferrumequinum), vrápenec malý (\"Rhinolophus hipposidero\"s), netopýr velký (\"Myotis myotis\"), netopýr vousatý (\"Myotis mystacinus\"), netopýr brvitý (\"Myotis emarginatus\") a netopýr východní (\"Myotis blythi\").\n\nHarmanecká jeskyně je národní přírodní památka ve správě příspěvkové organizace Správa slovenských jeskyní. Nachází se v katastrálním území obce Harmanec v okrese Banská Bystrica v Banskobystrickém kraji. Území bylo vyhlášeno či novelizováno v letech 1968, 1972 a 2009. Rozloha ochranného pásma byla stanovena na 115,9186 ha.\n\n"}
{"id": "158623", "url": "https://cs.wikipedia.org/wiki?curid=158623", "title": "St. Mungo Museum of Religious Life and Art", "text": "St. Mungo Museum of Religious Life and Art\n\nSt. Mungo Museum of Religious Life and Art nebo také \"Muzeum náboženství sv. Munga\" je muzeum, které se nachází v Glasgow (Skotsko) a je jediné na světě, které se zaměřuje jen a pouze na světová náboženství. Muzeum bylo otevřeno roku 1993 a pojmenovávo po patronu Glasgow sv. Mungovi. Nachází se poblíž katedrály, která nese jeho jméno také. V budově muzea lze najít popis hlavní myšlenky všech hlavních náboženství současné doby a zároveň mnoho náboženských artefaktů z minulosti i současnosti.\n\n"}
{"id": "158633", "url": "https://cs.wikipedia.org/wiki?curid=158633", "title": "Boni pueri", "text": "Boni pueri\n\nBoni pueri (v překladu \"Dobří chlapci\", či \"Dobří služebníci\") je český chlapecký pěvecký sbor se sídlem v Hradci Králové. Názvem převzal od sboru, který působil od 12. do 15. století při chrámu svatého Víta v Praze. Základnu sboru tvoří soukromá základní umělecká škola Boni pueri, která působí jako samostatný subjekt od září 2006 v Hradci Králové.\n\nSbor se účastní zahraničních turné i vystoupení s hudebními tělesy jako je Česká filharmonie, je zván na přední hudební festivaly Pražské jaro, AmericaFest, Shanghai International Arts Festival, Europalia. Přípravná oddělení sboru se jmenují Pueráček, Pueri 1, Pueri 2 a nejpokročilejší oddělení Bonifantes. Nejúspěšnější zpěváci se dostávají do koncertní skupiny. Celkem se práci ve sboru věnuje kolem 200 chlapců od 4 do 21 let. \nSbor \"Boni pueri\" je kulturním velvyslancem Sborové federace při Evropské unii (European Federation of Choirs of the Union).\n\nZakladatelem, sbormistrem a uměleckým ředitelem v letech 1982–1996 byl profesor Jiří Skopal (* 1947), s nímž spolupracovala manželka Květoslava. Skopal současně vedl i hradecký dětský (převážně dívčí) sbor Jitro. Nyní jsou sbormistry Pavel Horák (od roku 1991, od roku 1996 byl spolu s Jakubem Martincem uměleckým ředitelem souboru, věnuje se asijským a americkým turné) a Marek Štryncl (od roku 2010, sbormistr koncertní skupiny, věnuje se evropským turné a velkým muzikologickým projektům. \n\nSpolupracují též Jitka Fraňková (klavíristka koncertních skupin, vítězka mnoha mezinárodních soutěží, viceprezidentka společnosti EPTA Czech Republic), Taťána Slezáková, Marcela Říčanová, Helena Fikarová, Jana Kovalčuková (přípravná oddělení), hlasoví poradci sopranistka Anna Hlavenková a tenorista Jakub Kubín, externí spolupráce s klavíristy Robertem Fuchsem, Danielem Wiesnerem a Miroslavem Sekerou.\n\nSbor absolvoval přes 2500 samostatných koncertů po Evropě, Americe i Asii (v nedávné době vyjížděl například do Japonska, Kanady, Španělska, Francie, USA, Švýcarska, Nizozemska, Číny atd.). Účinkoval po boku významných umělců (José Carreras v letech 1992–1994, Lucie Bílá) i souborů a orchestrů. Pořádá pravidelná koncertní turné po USA (Grace Cathedral San Francisco), Japonsku (Tokyo Bunka Kaikan Hall), Jižní Koreji (Seoul Arts Centre), Velké Británii, Nizozemí (Concertgebouw Amsterdam, De Doelen Rotterdam), Dánsku, Francii, Itálii (Basilica di S. Maria Maggiore Bergamo) aj. Účastní se světových hudebních festivalů (Pražské jaro 1994, 1995, 1998, 2004 a 2005, Europalia – Brusel 1998, AmericaFest – Minneapolis 1998, 2002, Jeonju Sori Festival – Korea 2002). V červenci 2004 se stal prvním evropským hostitelem světového festivalu chlapeckých a mužských sborů „World Festival of Singing for Men and Boys“, další ročník v roce 2008 také spolupořádal. Členové Boni pueri účinkují i jako sólisté v operních představeních (W. A. Mozart: Kouzelná flétna - Teatro dell'Opera di Roma 2004), nahrávají filmovou hudbu a zároveň ve filmech účinkují.\n\nSbor provádí zejména vážnou hudbu, ale je charakteristický i moderní dramaturgií a mísením žánrů, díky čemuž má větší úspěch i mimo úzké odborné kruhy. Kromě renesanční, barokní a romantické hudby zařazuje i tradicionály nebo muzikálová díla. V posledních letech nastudoval například dvojsborově \"Matoušovy pašije\" J. S. Bacha, \"Vánoční oratorium\" J. S. Bacha, \"Oratorium Mesiáš\" Georga Friedricha Händela, \"Rekviem\" W. A. Mozarta a G. Faurého, scénické provedení terezínské dětské opery Hanse Krásy \"Brundibár, Hlasy světla\" a premiérové nahrávky děl českých barokních autorů – J. C. F. Fischera, P. J. Vejvanovského a J. D. Zelenky. Nahrávka Zelenkova \"Sub olea pacis et palma virtutis\" získala v roce 2003 prestižní ocenění Cannes Classical Awards.\n\nSbor pořídil jedenáct vlastních nahrávek a na dalších devatenácti se podílel, většinou u významných vydavatelů (Supraphon, EMI, BMG, ArcoDiva ad.).\na mnoho vánočních, monotematických a dalších nahrávek\n\n\n\n\n\n\n\n"}
{"id": "158634", "url": "https://cs.wikipedia.org/wiki?curid=158634", "title": "Fermiho paradox", "text": "Fermiho paradox\n\nFermiho paradox je zjevný rozpor mezi vysokou pravděpodobností existence mimozemských civilizací a tím, že není jakýkoliv důkaz o kontaktu s nimi.\n\nOtázku \"Kde jsou?\" případně \"Kde jsou všichni?\" položil podle jedné historky poprvé Enrico Fermi při schůzce s dalšími fyziky v roce 1950 v Los Alamos. Upozornil na to, že ač je vesmír relativně dost starý, nenacházíme v Mléčné dráze žádné stopy po mimozemských civilizacích, jakými by byly například stopy po raketových technologiích nebo rádiovém vysílání. Historka samotná je možná apokryfem, ale Fermi se tímto problémem řadu let intenzivně zabýval a toto je jeho nejjednodušší vyjádření. Třebaže paradox nese Fermiho jméno, byl zformulován už dříve, v roce 1933 jej popsal Konstantin Ciolkovskij.\n\nK návrhu rozřešení Fermiho paradoxu nejsou nutné pokročilé znalosti matematiky a fyziky, a proto se mnohá řešení objevila poprvé ve sci-fi literatuře a až později byla publikována v literatuře odborné. Různé teorie vysvětlující Fermiho paradox lze v zásadě rozdělit do tří skupin:\n\nJe možné předpokládat, že inteligentní život schopný mezihvězdné komunikace je ve vesmíru natolik vzácný a neobvyklý jev, že žádná jiná civilizace nedosáhla vyššího stupně vývoje než lidstvo. Některé z překážek, které mohou stát v cestě vzniku inteligentního života na jiných planetách:\n\nJe také možnost, že každá civilizace je v nějakém svém bodu vývoje zničena buďto sama sebou, anebo jinými civilizacemi ještě předtím, než dospějí k mezihvězdné komunikaci:\n\nStephen Webb, který ve své knize \"Kde tedy všichni jsou\" shrnuje většinu teorií, které by mohly vysvětlit Fermiho paradox, se kloní k tomu, že právě kombinace výše uvedených překážek je důvodem, proč je lidstvo v Galaxii a možná i v celém vesmíru jediným inteligentním druhem. Tento fyzik odhaduje, že v Mléčné dráze se může vyskytovat až 10 000 planet s vícebuněčnými eukaryotickými organismy, ale Země je pravděpodobně jediná planeta, jejíž obyvatelé jsou schopni meziplanetární komunikace.\n\nPokud připustíme, že se ve vesmíru vyskytují jiné civilizace na vyšším stupni vývoje než lidstvo, vyvstává otázka, proč o nich dosud nevíme. To lze vysvětlit například:\n\nTyto názory lze řadit spíše do sféry nevědeckých, konspiračních teorií. Existuje například názor, že v tzv. Oblasti 51 v americkém státě Nevada vědci zkoumají mimozemšťany a jejich technologie. Někdy se soudí, že mimozemšťané lidstvo kontaktovali v minulosti a dnes na tento kontakt můžeme najít stopy – např. obrazce na planině Nazca lze vidět pouze z velké výšky, takže je záhadou, proč je lidé bez možnosti létat vůbec vytvářeli. Velkým propagátorem názoru, že vývoj lidstva významně ovlivnily návštěvy mimozemšťanů, je švýcarský spisovatel Erich von Däniken.\n\nDo této kategorie spadají také scénáře, které tvrdí, že Země pro mimozemšťany slouží jako \"zoo\", \"rezervace\" či \"biologická testovací stanice\". Scénář zoologické zahrady navrhl v roce 1973 John Ball, který argumentuje tím, že lidstvo buduje mimo nedotčenou přírodu přírodní rezervace a zoologické zahrady, aby se různé druhy mohly dál vyvíjet přirozeně. Upozorňuje na možnost, že mimořádně vyspělá civilizace pro náš rozvoj zařídila na Zemi právě takovou rezervaci. K interakci mezi nimi a námi podle Balla nedochází proto, že oni si nepřejí být nalezeni. Scénář interdiktu (rozšíření předešlého scénáře) navrhl v roce 1987 Martyn Fogg. Přináší důvody, proč všechny planety nesoucí život jsou pro vyspělé mimozemské civilizace nedotknutelné. Další rozšíření – hypotéza planetária (Stephen Baxter) předpokládá, že svět, v němž žijeme, je virtuální simulace orientovaná tak, aby vytvářela iluzi, že jsme ve vesmíru jedinou inteligentní civilizací.\n\nFilozof Nick Bostrom obhajuje simulační argument zhruba následovně: Je pravděpodobné, že žijeme v počítačové simulaci v tom smyslu, že existujeme ve virtuální realitě simulované na počítači a postavené rozvinutou civilizací. I váš mozek je podvrh. V části \"Je vesmír podvrh\" Daviesovy knihy \"Kosmický jackpot\" je tato možnost poměrně vážně diskutována. Paul Davies a Stephen Webb jsou teoretickými fyziky, lze tedy očekávat, že se zabývají úvahami, které jsou logicky konzistentní.\n\nÚvahy Stanisława Lema (viz \"Suma Technologiae\") zvažují možnost, že civilizace po dosažení technologické singularity se dramaticky promění tak, že s námi již nemají v podstatě nic společného. Jejich ovlivňování vesmírných jevů je pro nás natolik nesrozumitelné, že je považujeme za přirozené přírodní jevy.\n\n\n"}
{"id": "158635", "url": "https://cs.wikipedia.org/wiki?curid=158635", "title": "Mannerheimův kříž", "text": "Mannerheimův kříž\n\nMannerheimův kříž svobody (Finsky: \"Mannerheim-risti,\" Švédsky: \"Mannerheimkorset\") je finské vojenské vyznamenání zavedené po zimní válce a pojmenované po maršálu Mannerheimovi. Je součástí Řádu kříže svobody a jeho nositelé mají právo používat titul rytíř Mannerheimova kříže. Uděluje se pouze vojákům za mimořádnou statečnost v boji, dosažení mimořádně důležitých cílů vojenských oprací či za mimořádně dobře vedené vojenské operace. Kříž má 2 třídy, první byla udělena pouze dvěma osobám (Mannerheim a Heinrichs, oba dostali i kříž druhé třídy), druhá 191 osobám, z toho 4 dvakrát (Pajari, Aho, Juutilainen a Wind). Všechna vyznamenání byla udělena během druhé světové války.\n"}
{"id": "158637", "url": "https://cs.wikipedia.org/wiki?curid=158637", "title": "Vreni Schneiderová", "text": "Vreni Schneiderová\n\nVerena „Vreni“ Schneiderová ( * 26. listopadu 1964, Elm) je švýcarská sjezdařka. Během své dlouholeté kariéry startovala 3x na Zimních olympijských hrách a 4x na mistrovství světa. Zúčastnila se 172 závodů světového poháru v nichž se 100x umístila mezi prvními třemi.\nNejvětší úspěchy:\n\n\n\n\n\n\n\n"}
{"id": "158640", "url": "https://cs.wikipedia.org/wiki?curid=158640", "title": "Filón", "text": "Filón\n\nFilón (\"milující\"), latinsky Philo, je řecké jméno, které může označovat:\n\n"}
{"id": "158642", "url": "https://cs.wikipedia.org/wiki?curid=158642", "title": "Ryzom", "text": "Ryzom\n\nRyzom je MMORPG hra vyvinutá nezávislým francouzským studiem Nevrax. Hra byla uvedena v září 2004 pod jménem The Saga of Ryzom, ale nesetkala se s velkým zájmem. V srpnu 2006 bylo jméno z marketingových důvodů zjednodušeno na Ryzom. Autoři označují hru jako vědecko-fantastickou, protože její děj obsahuje prvky typické jak pro sci-fi tak fantasy. Herní engine NeL uvolnilo studio Nevrax pod GPL licencí. V roce 2010 uvolnil nový majitel, firma Winch Gate, zdrojový kód hry pod licencí AGPLv3 a obsah pod CC BY-SA 3.0. licencí.\n\nHra je umístěna na planetu Atys. Nejedná se ale o planetu v pravém slova smyslu, ale o obrovský strom plující vesmírem. V současnosti ve hře existuje pět kompletních ekosystémů: džungle, poušť, jezera, les a mateřské kořeny.\n\nRyzom neobsahuje systém povolání a úrovní, jak je tomu obvyklé u většiny MMORPG her. Hráč se cvičí přímo v jednotlivých oborech – boj, magie, výroba a těžba – a za získané zkušenostní body nakupuje nové údery, kouzla, výrobní plány a schopnosti. Každý hráč má možnost trénovat svou postavu ve všech čtyřech hlavních oborech, které se následně na vyšších úrovních větví do dalších, specializovanějších oborů (boj na blízko, střelba, útočná magie, obranná magie atd.)\n\nPrakticky všechny klávesy lze definovat a uživatelské rozhraní je modifikovatelné, třebaže ne do takové míry jako například ve hře World of Warcraft. Hra je ovládána myší a pohyb postavy je možný jak prostřednictvím klávesnice, tak prostřednictvím myši.\n\nHra v plné instalaci zabere na disku něco přes 8 GB. Ryzom je ve srovnání se stejně starými MMORPG tituly poměrně náročný na výpočetní výkon, zejména na paměť.\n\nRyzom má poměrně malou, ale nezvykle vyspělou hráčskou komunitu. Většina hráčů je starší dvaceti let, nezvykle silně jsou zastoupeni čtyřicátníci a padesátníci. To má za následek, že se v Ryzomu prakticky nepoužívá leetspeak a chatspeak a většina hráčů je schopna hovořit celými větami s minimem hrubek. Komunita Ryzomu je velmi přátelská k hraní rolí.\n\nOficiálně je podporována angličtina, francouzština, němčina, španělština a ruština, avšak tým překladatelů se dlouhodobě potýká s nedostatkem dobrovolníků zejména pro lokalizaci do ruského jazyka. Díky postupné integraci překladače DeepL však hra umožňuje i překlad komunikce hráčů v reálném čase z a do všech překladačem podporovaných jazyků.\n\nRyzom Forge je projekt mající za cíl zapojit komunitu do dalšího rozvoje hry. Zpravidla dvakrát do měsíce je pořádáno online setkání hráčů a týmů hry Ryzom a každý z hráčů se může ucházet o zapojení do některého z týmů. Pro členství v některých týmech je vyžadován podpis NDA.\n\nPro nové hráče je připraven ukázková lokalita Silan, kde naleznou výcvikový tábor pro příchozí utečence, chystající se ke vstupu do Nových zemí planety Atys. Silan obsahuje omezenou ukázku v podobě kombinace lesa, jezer a džungle, uzpůsobeného tak, aby se v něm začínající hráči lépe orientovali. Z hlediska herních mechanik patří lokalita do lesního ekosystému. Hráč může ostrov kdykoliv opustit a později se na něj vrátit, avšak je doporučeno dokončit alespoň řetězec výcvikových misí pro jednotlivá odvětví dovedností. Samotný ostrov, který své jméno získal po léta v ruiny obráceném městě Silan, je určen pro nejnižší úrovně a základní seznámení s mechanikami hry, proto není možné získat (až na výjimky) materiály/předměty vyšších kvalit a tříd.\n\nKdokoliv má možnost stáhnout a nainstalovat si plnou verzi hry. V případě hraní zdarma je postava omezena maximální úrovní 125, avšak je možno této úrovně dosáhnout ve všech dovednostech. Zisk zkušeností je poloviční, avšak hráči mají možnost získat Katalyzátory zkušeností, které tuto nevýhodu kompenzují. Mohou si pronajmout ubytování, avšak nemohou jej využívat ke skladování předmětů. Mohou založit či stát se členem cechu, avšak mohou do jeho inventáře předměty pouze ukládat. Hráč může vlastnit pouze jedno jezdecké zvíře a (jednoho) zvířecího společníka a plně využít jejich inventář. Hra nijak neomezuje v přístupu do jednotlivých lokalit a zkušený hráč je schopen prozkoumat celý známý svět i na daleko nižších úrovních než je limit pro hraní zdarma. Postava je také omezena v užívání předmětů vyšší kvality (ve smyslu úrovně), což je odvozeno od konkrétní úrovně konkrétní dovednosti a/nebo kvalitou 150. Samozřejmé také je, že pravděpodobně neuspějí při souboji s nepřáteli na úrovni vyšší než 160, avšak mohou se o to pokusit.\n\nHráči, kteří mají zájem dále zvyšovat své dovednosti nad úroveň hry zdarma mají možnost předplatného. S předplatným se zvýší limit úrovně všech dovedností na 250, zisk zkušeností je dvojnásobný, mohou vlastnit více zvířat (sloužících jako mobilní inventář), využívat inventář svého bytu či brát si předměty z inventáře svého případného cechu. Vyšší úrovně přináší lepší šance ve střetech se silnějšími nepřáteli, jak v PvE tak při PvP. Po skončení předplatného může postava dále pokračovat s omezeními analogickými pro hru zdarma. Malý bonus je, že hráč může využívat již dříve naučené dovednosti až do úrovně 150, které pro ostatní hrající zdarma nejsou dostupné kvůli omezení úrovně. Mohou si ponechat svá zvířata nad limit, avšak mohou z jejich inventářů předměty pouze brát, nikoliv je ukládat. To stejné platí i pro inventář bytu.\n\nČtvero národů planety Atys vzkvétalo jako nikdy předtím. Pak ale zvědaví a ziskuchtiví Fyrosové, kopající stále hlouběji a hlouběji pod povrch planety, narazili na izolovanou jeskyni, obývanou obrovským hmyzem. Fyrosové hmyz v hrůze pobili, aniž tušili, že tím uvalí zkázu na celý svět: hmyz byl inteligentní. Hmyzí civilizace Kitinů pochopila chování Fyrosů jako útok a odpověděla protiúderem. Nastala chvíle, která vešla do dějin jako „Velké rojení“ – ze svých podzemních chodeb se vyvalily statisíce rozzuřených Kitinů a srovnaly města lidí se zemí. Jen společnými silami lesních duchů Kami a cizinců z Karavany se podařilo zdržet Kitiny na tak dlouho, aby se stačila zachránit alespoň hrstka lidí. Přeživší našli úkryt v Mateřských kořenech, podivném a nepřátelském světě hluboko pod povrchem Atys.\nTeď, o mnoho let později a dlouhém putování, nadešel čas vrátit se zpět na povrch a obnovit zaniklou civilizaci lidí v nově objevených zemích. Hrozba Kitinů však stále není zažehnána a navíc propuklo otevřené nepřátelství mezi Kami a Karavanou…\n\nHráč má možnost zvolit si ze čtyř různých civilizací, čtyř různých forem jednoho inteligentního života, hominů:\n\nMimo čtyř forem rasy hominů, jak jsou souhrně inteligentní (hratelné) rasy nazývány, existují i jejich primitivní předobrazym ze kterých se homini pravděpodobně vyvinuli. Přirozeně, tvrdí jedni, uměle oponují druzí. Všechny primitivní rasy jsou schopny jakési organizace, ale v drtivé většině se potulují v neorganizovaných tlupách.\n\nObyvatelé světa Atys jsou rozděleni do dvou frakcí, vyznávající dvě různé, vzájemně znepřátelené vyšší síly. Bohové Atys však, na rozdíl od bohů jiných světů, nejsou imaginární, kráčejí po zemi a jejich činy přímo ovlivňují životy lidí.\n\nPrvní frakcí jsou \"Kami\", prapůvodní lesní duchové, děti a pomocníci boha Ma-Duka. Kami mají na zřeteli zájmy světa Atys a chápou celou planetu jako jedinou živoucí bytost. Tomu se podřizuje i jejich jednání – pokud někdo příliš zasahuje do fungování Atys a snaží se přivlastnit si příliš mnoho z jejího bohatství, Kami jej nemilosrdně potrestají. Člověk je pro Kami jen další zvíře, obývající Atys.\nNejvíc vyznavačů Kami se rekrutuje z řad Zoraï a Fyrosů.\n\nDruhou frakcí je \"Karavana\" – skupina cizinců, kteří na kovových lodích připluli z jiného světa. Jsou tajemní a uzavření, ale lidem jsou přátelsky nakloněni a snaží se jim pomáhat. Tvarem těla jsou k nerozeznání podobní lidem, ale z dosud neznámého důvodu musí v prostředí Atys nosit izolační obleky a dýchací masky, takže jejich pravou tvář ještě nikdy nikdo nespatřil. Zástupci Karavany se prohlašují za posly bohyně Jeny, která podle legend před dávnými časy přivedla lidi na Atys a zachránila je před zrádným Drakem, který chtěl pohltit slunce. Jena bývá zobrazována jako krásná žena středního věku, oblečená v bílém přiléhavém skafandru.\nNejvíc vyznavačů Karavany se rekrutuje z řad Matisů a Trykerů.\n\nExistovala ještě třetí frakce, neutrální \"Trytonité\", následovníci Eliase Trytona, údajného manžela Jeny. Trytonité prohlašovali, že na Atys nadešel čas lidí a že ani Kami, ani Karavana by neměli do životů lidí zasahovat. Trytonité byli Kami i Karavanou prohlášeni za sektu a potlačováni; když Elias Tryton odešel do hloubi mateřských kořenů pátrat po pravdě o historii Atys, hnutí se prakticky rozpadlo a ztratilo jakýkoliv vliv. I dnes se však objevují nadšenci, kteří chtějí pokračovat v odkazu Eliase Trytona, zbavit Atys starých bohů a vydobýt ji pro člověka. Ne náhodou je tento názor populární zejména mezi Trykery a Fyrosy.\n\nBěhem let se z řad obyvatel napříč rasami odštěpily dvě další organizace, Maraudeři bojující jak proti oběma náboženstvím tak proti vládám všech čtyř civilizací a Rangeři jako vůdčí síla spojeného boje proti Kitinům.\n\nRyzom má spletitou mytologii a tvůrci hry hráčům záměrně tají či zastírají mnohé skutečnosti. Proto pro většinu událostí, popisovaných v mytologii, neexistuje žádný jednoznačný výklad. V současné době patří mezi hráči k nejrozšířenějším tzv. teorie nezdařeného pokusu, podle které je Atys produktem terraformačního experimentu. Bůh Ma-Duk, otec Kami, je podle této teorie porouchaným ústředním počítačem, zatímco Karavanu tvoří členové terraformační expedice. Mýtický Drak, který chtěl pohltit slunce, je potom vesmírná loď, ve které přicestovali na Atys kolonisté – prapředci dnešních obyvatel. Této teorii nahrává i fakt, že slunce planety Atys je zjevně umělé – nachází se totiž na stále stejném místě na obloze a pouze se rozsvěcí nebo pohasíná podle toho, zda je den, nebo noc. Atys navíc obíhá kolem neznámé, Zemi podobné planety, obklopené prstencem asteoridů – podle některých teorií je tato planeta domovským světem Karavany a možná dokonce Zemí budoucnosti.\n\n"}
{"id": "158645", "url": "https://cs.wikipedia.org/wiki?curid=158645", "title": "Léon Benett", "text": "Léon Benett\n\nLéon Benett, vlastním jménem Hippolyte Léon Benet (2. března 1839 Orange – 7. prosince 1916 Toulon), byl francouzský malíř a ilustrátor. Jméno si na Benett (s dvěma t) změnil proto, že Benet (s jedním t) znamená ve francouzštině \"hlupáček\".\n\nBenett je nejvýznamnějším ilustrátorem knih francouzského spisovatele Julese Verna, protože v letech 1873 až 1910 doprovodil svými kresbami 25 románů z jeho cyklu \"Podivuhodné cesty\". Šlo o tato díla:\n\nMimo \"Podivuhodné cesty\" ilustroval ještě tyto další Vernovy knihy:\n\nKromě knih Julese Verna doprovodil Benett svými kresbami například díla Victora Huga, Lva Nikolajevič Tolstého, Thomase Mayne-Reida, Andrého Laurieho, Camilla Flammariona a dalších. Benettovy ilustrace zobrazující exotické země vycházejí z jeho skutečných prožitků, protože Benett procestoval jako státní zaměstnanec Alžírsko, Indočínu, Martinik a Novou Kaledonii.\n\n\n"}
{"id": "158648", "url": "https://cs.wikipedia.org/wiki?curid=158648", "title": "Bódhi", "text": "Bódhi\n\nBódhi je pojem indického původu, který je odvozen z kořene \"budh\" (probudit se, porozumět) a v buddhismu označuje zážitek \"probuzení\" nebo \"osvícení\". Pojem \"osvícení\" pravděpodobně vznikl z meditačních zkušeností, kdy ve fázi hluboké kontemplace zaplaví praktikujícího jasné světlo a tím se praktikující probudí z iluze samsáry. Osvícení jako náboženský pojem je tradičně používáno i v křesťanství, kde označuje prožitek křesťanských světců, kteří byli „osvíceni Bohem“. Dle buddhismu je však nutné realizovat probuzení vlastními zásluhami. Není nikdo jiný, kdo by nás mohl svou mocí osvítit, nebo nějakým jiným způsobem očistit a předat nám tak své vlastní intuitivní poznání. Ani výraz probuzení není nutně spojen s představou, že nás musí někdo nebo něco probudit. Slovo probuzení se jeví jako vhodné také proto, že implikuje představu člověka probuzeného ze snu. Právě samsára, čili koloběh neustálého znovuzrozování, je v buddhismu často přirovnáván ke snu, o němž si myslíme, že je skutečný a z něhož je nutné se probudit.\n\"Pojmy jsou uváděny v páli.\"\n\nPodle učení théravády lze probuzení charakterizovat jako vhled do čtyř ušlechtilých pravd, do tří charakteristik veškeré existence – neuspokojivosti, nestálosti a bezpodstatnosti, tedy jinak řečeno jako vykořenění mentálních znečištění – zákalů mysli (nevědomosti, chtivosti a hněvu). Probuzený člověk se v závislosti na stupni svého probuzení zbavuje pout, která ho vážou k tomuto světu (samsáře), dosahuje-li posledního stupně probuzení je zcela osvobozen a již se víckrát nezrodí. Po své smrti bude plně „zažívat“ nibbánu – konečnou realitu, univerzální pravdu.\nV buddhismu se rozlišují tři typy nebo druhy probuzení na základě toho, zda bylo probuzení dosaženo bez pomoci nebo s pomocí učitele a zda je doprovázeno realizací vševědoucnosti (\"sabaňňutaňána\"). Realizace nibbány je však u všech druhů probuzení totožná, odlišnosti jsou pouze ve výše zmíněných faktorech, které samotnému prožitku nibbány předcházejí nebo jsou spojeny s jeho realizací. Toto členění vychází z pozdějších komentářů k pálijskému kánonu, v původních textech (Sutta pitaka) a ani ve starších komentářích se nenachází.\n\n\nJak již bylo výše zmíněno, hovoří se v buddhismu o stupních probuzení, tradičně se rozlišují čtyři stupně. Toto členění se však týká jen dvou posledně zmíněných druhů probuzení, jelikož nejvyšší dokonalí buddhové neprocházejí jednotlivými stupni probuzení, ale zbavují se všech pout k tomuto světu během jednoho jediného prožitku. Na posledním stupni probuzení probuzení žáci a osamělí buddhové realizují nibbánu ve stejné míře jako nejvyšší dokonalý buddha. Avšak na nižších stupních probuzení vlivem přetrvávajícího mentálního znečištění prožívají nibbánu s nižší mírou intenzity. Členění na stupně probuzení se provádí podle množství pout (samjódžana), kterých se probuzená bytost zbavuje (více viz arija magga).\n\n\nJednotlivé stupně probuzení je možné realizovat v delším časovém odstupu, dokonce i v rozpětí několika životů, ale zároveň je možné projít všemi stupni rychle za sebou v jednom jediném okamžiku, jako tomu bylo např. u Ánandy, Buddhova bratrance a asistenta, který prošel posledními třemi stupni probuzení, když ulehal na svou postel. Hovoří-li se tedy v buddhismu o plném probuzení nebo osvícení, je tím myšlen poslední stupeň probuzení, při němž jsou zničeny všechny zákaly mysli a odstraněno všech deset pout, která bytosti vážou k tomuto světu.\n\n\"Pojmy jsou uváděny v sanskrtu.\"\n\nObecně je obtížné vystihnout definici probuzení v mahájánovém buddhismu, jelikož obrovské množství mahájánových pramenů často obsahuje vzájemně odlišné nauky. Avšak navzdory své velké různosti se shodují v názoru, že není žádný podstatný rozdíl mezi samsárou a nirvánou, nečistotou a očištěním, nevědomostí a probuzením. Pro mahájánu spočívá probuzení, k němuž má buddhistická stezka vést, právě v nahlédnutí této nedualistické perspektivy. Je popírána platnost konvenčních dualit, neboť konečnou přirozeností všech jevů je prázdnota, absence jakéhokoli jádra či podstaty. Všechny ty rozličné a zdánlivě protichůdné jevy, jak o nich hovoří běžná buddhistická nauka, ve své prázdnotě nakonec splývají: „Všechny dharmy mají jedinou přirozenost, totiž ne-přirozenost.“\n\nČlenění probuzení na čtyři stupně, které vychází z théravádového buddhismu, nemá v mahájáně podstatný význam, jelikož mahájánové prameny se shodují v tom, že jejich nauky směřují jen k probuzení nejvyššího dokonalého buddhy (\"samjak-sambuddha\"), který jednotlivými stupni probuzení neprochází.\n\nTaké probuzení žáka a osamělého buddhy má v mahájánových textech okrajové postavení. Dokonce dle některých směrů mahájány, které vycházejí z učení Lotosové sútry, existuje ve skutečnosti pouze nejvyšší dokonalé probuzení, ostatní druhy probuzení jsou pouze iluzorní a nevedou ke skutečnému prožitku nirvány.\n\nNěkteré myšlenkové proudy mahájány také popírají tvrzení, že první stupeň probuzení (vstup do proudu) vede neodvratně k realizaci posledního stupně probuzení a tak k ukončení znovuzrozování. Tvrdí, že i člověk, který dosáhl posledního stupně probuzení (arahantsví) se může rozhodnout a setrvat nadále v samsáře a vydat se tak na cestu bódhisattvy, aby mohl v daleké budoucnosti realizovat nejvyšší dokonalé probuzení. Takové tvrzení se z hlediska théravády jeví jako absurdní, probuzení je chápáno jako vykořenění mentálních znečištění mysli – zákalů mysli a v důsledku neexistence těchto zákalů už není možné se znovuzrodit. Jestliže by si plně probuzený člověk přál znovuzrodit, musel by zákaly mysli opět vytvořit, což je z pohledu théravády nesmyslné a prakticky nemožné.\n\nStav osvícení je popisován jako tři stavy, čtyři aktivity a pět moudrostí.\nSpolečně tyto stavy, aktivity a moudrosti vyjadřují stav plného osvícení, stav Buddhy, který prožívá každá bytost, která rozpozná podstatu mysli.\n\nPodle učení Vadžrajány, konkrétně Maháanuttarajóga tantry, dosáhl Buddha Šákjamuni osvícení tak, že po šesti dnech a nocích hluboké meditace se sedmého dne ráno všeprostupující přirozená pravda manifestovala jako buddhové minulosti, přítomnosti a budoucnosti. Ti svou dokonalou moudrost vyzářili do bílé ženské formy \"Sarva Buddha Dákiní\". Prostřednictvím spojení Buddhy a této dákyně spynulo to, co je mužské a ženské, radost a prostor, stejně jako všechna ostatní dualita. V jeho mysli se během okamžiku rozpustila poslední zatemnění ztuhlých představ a zůstalo jen všeobjímající \"teď a tady\". Zmizela veškerá dosud prožívaná oddělenost v čase a prostoru a minulost, přítomnost a budoucnost splynuly v zářivý stav blaženosti, který v sobě obsahuje všechno. Stal se zářícím bdělým vědomím. Každou buňkou vše věděl a vším byl.\n\nPodle učení Vadžrajány existuje tzv. malá nirvána a velká nirvána. Ta první je vysvobozením se od rušivých pocitů a emoci. Velká nirvána je stav, kdy jsme se kromě rušivých pocitů zbavili ještě druhého závoje mysli a to ztuhlých konceptů, nebo také jemných myšlenkových vzorců a návyků.\n\n"}
{"id": "158651", "url": "https://cs.wikipedia.org/wiki?curid=158651", "title": "Osvícení", "text": "Osvícení\n\nOsvícení označuje:\n\n"}
{"id": "158652", "url": "https://cs.wikipedia.org/wiki?curid=158652", "title": "George Roux", "text": "George Roux\n\nGeorge Roux [\"žorž rú\"] (1853 – 1929) byl francouzský malíř a ilustrátor, po Leónovi Benettovi druhý nejvýznamnější ilustrátor knih francouzského spisovatele Julese Verna. V letech 1885 až 1919 ilustroval dvacet jeho románů a tři novely (kromě \"Trosečníka z Cynthie\" patří všechna tato díla do Vernova cyklu \"Podivuhodné cesty\") a podílel se na ilustracích ke knize Vernových povídek \"Včera a zítra\".\n\nJde o tato Vernova díla:\n\nKromě knih Julese Verna ilustroval Roux například román \"Ostrov pokladů\" od Roberta Louise Stevensona nebo některá díla André Laurieho.\n\n"}
{"id": "158653", "url": "https://cs.wikipedia.org/wiki?curid=158653", "title": "Alexander Wurz", "text": "Alexander Wurz\n\nAlexander Wurz (* 15. února 1974, Weidhofen and der Thaya) je bývalý rakouský pilot Formule 1. Ve Formuli 1 jezdil v letech 1997 až 2007 a je také dvojnásobným vítězem 24h Le Mans.\nPro rok 2009 byl testovacím jezdcem týmu Brawn GP. Od té doby je ve Formuli 1 stále aktivní, působí jako konzultant, expert pro TV a média a také jako expert pro bezpečnost na silnicích.\nV letech 2008-2011 závodil pro Peugeot Sport v různých závodech Le Mans Cup Series. V roce 2012 se účastnil šampionátu FIA - WEC s týmem Toyota.\nAlex je druhým synem bývalého jezdce rallycrossu Franze Wurze, Evropského rallycrossového šampiona z let 1974, 1976 a 1982.\n\nWurz si poprvé vyzkoušel závodní v šampionátu BMX, který v roce 1986 vyhrál. Tento šampionát mu poskytl velice dobrou fyzičku, která se mu později hodila i ve Formuli 1. V roce 2000 se ke kolům Wurz krátce vrátil, když spoluzaložil tým MTB společně se svým krajanem Markusem Rainerem. V současné době je tým Rainer-Wurz.com sponzorován firmami Siemens a Cannondale, které sponzorovali i tým McLaren.\n\nZ dvou kol přešel Alexander na čtyři kola a začal jako většina formulových jezdců na motokárách. V roce 1991 pak závodil ve Formuli Ford. V roce 1993 přešel do šampionátu Německé Formule 3. Od roku 1996 závodil ve voze Opel Calibra v týmu Joest Racing v šampionátu DTM. Ještě v roce 1996 odjel společně s Davy Jonesem a Manuelem Reuterem závod 24 hodin Le Mans. Tento závod vyhráli a v té době byl Alex nejmladším vítěze historie tohoto závodu.\n\nWurz si odbyl svůj debut ve Formuli 1 15. června 1997 při Grand Prix Kanady. Tenkrát nahradil svého krajana, Gerharda Bergera, který nemohl závodit kvůli nemoci. Celkem odjel Alexander 3 závody. První dva nedokončil, ale ve třetím zaujal pódiovým umístěním, když dokončil závod na 3. místě. K dalšímu závodu už ale nastoupil Berger a hned vyhrál, Wurz se tak musel nadobro vrátit do role testovacího jezdce.\n\nZa svou práci byl ale Wurz odměněn v sezóně 1998, kdy získal místo závodního jezdce právě za Benetton. Za tento tým poté odjel ještě další 2 sezony. Jeho týmovým kolegou se stal Giancarlo Fisichella. Sezóna začala pro Alexe velice dobře. Několikrát se umístil na 4. místě. Poté ale začal celý tým Benetton upadat a s ním i Wurzovy výsledky. V sezóně 1998 ještě skončil celkově na 8. místě se ziskem 17 bodů. Byl to jeho nejlepší výsledek v šampionátu v kariéře.\n\nO rok později byl celkově na 13. místě, závody sice celkem pravidelně dojížděl, většinou ale však až těsně za bodovanými příčkami. V celé sezóně bodoval pouze dvakrát a vyjel si pouhé 3 body.\n\nA v roce 2000 dokonce skončil až na 15. místě, bodoval jen 5. místem v Itálii. Wurz tak zůstal za očekáváním i tím, že Fisichella jezdil lépe než on.\n\nKvůli nevýrazným výsledkům nemohl Wurz najít pro rok 2001 angažmá. Nakonec tak kývl na nabídku týmu McLaren a stal se náhradním a testovacím jezdcem této stáje.\n\nNa další odjetý závod musel Wurz čekat až do roku 2005. Po celou dobu pouze testoval. V dubnu 2005 se ale zranil pilot McLarenu, Juan Pablo Montoya, a Wurz dostal příležitost jej nahradit. V Grand Prix San Marina dokončil závod na 5. místě, ale po diskvalifikaci obou vozů BAR se posunul na 3. místo. A tím vytvořil Alexander rekord. Nikdo jiný neměl tak dlouhou přestávku mezi umístěními na stupních vítězů. Wurz čekal dlouhých 8 let.\n\nOd doby co podepsal s McLarenem jako testovací jezdec Alexander stále doufal, že se vrátí do závodů jako stálý jezdec. Několikrát byl spojován s různými týmy, nakonec ale nevyšlo žádné angažmá. Problémem byla i jeho velká výška (186 cm), kvůli které by se musel speciálně upravovat kokpit. V roce 2005 si dokonce byli u McLarenu tak jistí, že Alexander zakotví v novém rakouském týmu Red Bull, že při stavbě vozu s Alexandrovou výškou už nepočítali. I proto se cenila jeho jízda v San Marinu, jelikož mu vůz neseděl a část závodu dokonce musel řídit jen jednou rukou. Blízko ke kokpitu závodního jezdce byl i v roce 2003. V týmu Jaguar nebyli spokojeni s Antoniem Pizzoniou. McLaren ale přestup zamítl kvůli excelentním technickým a vývojářským dovednostem Wurze. Jaguar tak musel nasadit Pizzoniu, v průběhu sezóny ho ale vystřídal Justin Wilson.\n\nPro rok 2006 podepsal Wurz smlouvu s týmem Williams. Opět byl ale pouze testovacím a rezervním jezdcem. Objel ale všechny závody jako třetí jezdec a testoval v pátečních trénincích.\n\n3. srpna se Alex po mnoha letech dočkal. Bylo totiž oznámeno, že má nahradit Marka Webbera v roli závodního jezdce pro sezónu 2007. Bylo to tak jeho první stálé angažmá od roku 2000.\n\nJeho týmovým kolegou byl Nico Rosberg, syn Kekeho Rosberga. První body za Williams si Wurz připsal při Grand Prix Monaka, když skončil na 7. místě. Při Grand Prix Kanady pak potřetí v kariéře stanul na stupních vítězů, když opět skončil na 3. místě. A to startoval dokonce až z 19. místa a při závodě ještě rozbil přední křídlo. Pódiové umístění mohl zopakovat i při Grand Prix Evropy, ale nepodařilo se mu předjet Marka Webbera v poslední šikaně. Dokončil tak na 4. místě a byly to jeho poslední body v kariéře. Od té doby se mu dojet na bodech nepodařilo a i jeho týmový kolega Rosberg jej zastínil. Poslední závod odjel v Číně, kde dojel na 12. místě. Poté ohlásil konec kariéry. Do posledního závodu sezóny už nenastoupil.\n\n8. října 2007 se objevilo na stránkách Williamsu prohlášení, že „Pilot Williamsu Alexander Wurz potvrdil, že s okamžitou platností končí kariéru ve Formuli 1.“ Samotný Wurz pak prohlásil: „Chtěl bych poděkovat mé rodině a fanouškům, všem v týmu Williams a v mých předchozích týmech, stejně tak médiím, že mě podporovali po celou dobu mé kariéry ve Formuli 1. Možná ještě budu závodit, třeba v sérii Le Mans nebo v jiných kategoriích a rozhodně chci věnovat svůj čas důležité věci a to bezpečnosti na dráze.“ Wurz poté ještě uvedl, že rozhodnutí o odchodu vykonal on sám a ne tým Williams. V posledním závodě byl nahrazen Japoncem Kazuki Nakajimou.\n\nBez Formule 1 ale Wurz nevydržel dlouho a už 10. ledna 2008 podepsal Wurz smlouvu s Hondou jako testovací jezdec.\nV sezóně 2009 pokračoval v testování pro stáj Brawn GP, která nahradila Hondu.\n\nV sezóně 2012 se Wurz opět připojil k týmu Williams, tentokrát jako poradce nepříliš zkušených jezdců, Pastora Maldonada a Bruna Senny.\n\nV roce 2017 se Alex Wurz se svým synem Felixem zúčastnili rallycrossového závodu na autodromu v Sosnové u České Lípy v divizi N1600.\n\nWurz podepsal s automobilkou Peugeot, že za ni bude závodit v závodě 24h Le Mans 2008 a také v závodě 1000km Spa také v sérii Le Mans.\nV roce 2009 společně s Marcem Geném a Davidem Brabhamem vyhráli závod 24h Le Mans, závodili s vozem Peugeot. Třináctiletá mezera mezi Wurzovými vítězstvími je nejdelší v historii tohoto závodu. Wurz také triumfoval v 12h na okruhu Sebring, jeho týmovými kolegy byli Marc Gené a Anthony Davidson. Další výhru si připsal na závodě dlouhém 1000 mil v Atlantě, společně se Stéphanem Sarrazinem a Franckem Montagnym v roce 2011. Wurz tak vyhrál 3 velké, klasické závody sportovních vozů, všechny s autem Peugeot 908. Alexander pokračoval v závodnění s týmem Peugeot Sport Total i v letech 2010 a 2011, ale žádné vítězství v Le Mans už nepřišlo. V listopadu 2011, Toyota Motorsports,vracející se do šampionátu, potvrdila Wurze jako jejich jezdce pro 24h Le Mans 2012. Do vozu LMP1 Hybrid Prototype usedli spolu s ním Nicolas Lapierre a Kazuki Nakajima.\n\nWurz se podílel na několika projektech v rámci bezpečnosti na silnicích a na trati, zároveň pomáhal s výukou a tréninkem jezdců. Společně se svým otcem založili společnost Test and Training International, zabývající se právě bezpečností a jezdeckým tréninkem a také spoluprací s FIA.\n\nPři Grand Prix Singapuru 2008 Wurz řídil medical car, když onemocněl jeho stálý řidič Jacques Tropenat.\n\nWurz podal přihlášku se svým vlastním týmem do Formule 1 (oznámena 31. května 2009), nakonec ale neuspěl. Stáj s názvem Team Superfund se ucházela o vstup do Formule 1 od sezóny 2010. Počítalo se s tím, že Wurz by preferoval spojení týmu s některým již zavedeným konstruktérem nejspíše ve Velké Británii a nejspíše by si pronajal prostory a zaměstnance. Superfund by mezitím vybudoval své vlastní zázemí, nejspíše založené na již existujícím místě v Rakousku. Tým měl být financován Christianem Bahou, majitelem společnosti Superfund Group a vozy měly být poháněny motory Cosworth.\n\nWurzova žena se jmenuje Julie a mají celkem 3 syny, Charlieho, Felixe a Oscara. Zajímavostí také je, že Alexander závodil vždy s každou botou jiné barvy, ale když se vrátil k závodění v roce 2007, nosil už stejně barevný pár.\n\nTučně – Pole position\n\"Kurzívou\" – Nejrychlejší kolo závodu\n\n\n"}
{"id": "158658", "url": "https://cs.wikipedia.org/wiki?curid=158658", "title": "Henjo Richter", "text": "Henjo Richter\n\nHenjo Oliver Richter (narozen 24. listopadu 1963 v německém Hamburgu) je kytaristou německé power metalové hudební skupiny Gamma Ray.\n\nHenjo je hudebním samoukem, hrát začal ve třinácti letech. Působil v řadě menších skupin, ale Gamma Ray je jeho prvním výraznějším angažmá. Členem se stal v roce 1997 místo předchozího kytaristy Dirka Schlächtera, který v té době změnil nástroj a začal hrát na baskytaru.\n\n"}
{"id": "158659", "url": "https://cs.wikipedia.org/wiki?curid=158659", "title": "Ferdinand Maxmilián Brokoff", "text": "Ferdinand Maxmilián Brokoff\n\nFerdinand Maxmilián Brokoff (12. září 1688, Červený Hrádek u Jirkova – 8. březen 1731, Praha) byl český sochař a řezbář, syn sochaře a řezbáře Jana Brokoffa a bratr sochaře a řezbáře Michala Jana Josefa Brokoffa.\n\nPůsobil hlavně v Praze, kde k nejznámějším dílům patří řada soch na Karlově mostě a náhrobek J. V. Vratislava z Mitrovic, vytvořený za účasti architekta J. B. Fischera z Erlachu. Působil i jinde v Čechách a ve spolupráci s Fischerem také ve Vídni a Slezsku. Spolu s Matyášem Bernardem Braunem je nejvýznamnějším představitelem vrcholného českého barokního sochařství a patří k nejpřednějším českým sochařům vůbec.\n\nNarodil se v západních Čechách jako druhý syn Jana Brokoffa. Podobně jako jeho bratr Michal Jan Josef pokračoval v rodinné tradici a vyučil se sochařství v dílně svého otce. V letech 1708–1713 studoval v dílně tehdy slavného kamenosochaře Ondřeje Filipa Quitainera, pravděpodobně od roku 1709 již tvořil samostatně.\n\nZemřel bezdětný, na souchotiny, obvyklou nemoc sochařů, vyvolanou silikózou, tj. zaprášením plic křemičitým prachem z tesaného kamene. Na tutéž diagnózu zemřeli jeho otec i bratr. V roce 1732 byl Ferdinand pohřben na chrámovém hřbitově kostela sv. Martina ve zdi na Starém Městě pražském, kde je umístěna také jeho pamětní deska s bustou.\n\nAčkoliv většinu soch z Brokoffovy rodinné dílny signoval obvykle její majitel, otec Jan, je nesporné, že řadu prací nejen pro Karlův most prováděli jeho synové.\n\nBěhem svých četných cest, Brokoff ve Vídni kolem roku 1714 potkal významného dvorního rakouského architekta Jana Fischera z Erlachu, s nímž pak spolupracoval na významných dílech. Spolu s ním získal zakázky z Vídně a slezské Vratislavi, tvořili však společně i pro Prahu a českou klientelu.\n\nV českém prostředí jsou známy především jeho sochy na Karlově mostě. Ferdinandu Maxmiliánovi je připisováno autorství či spoluautorství u devíti plastik Karlova mostu, včetně asi nejpopulárnějšího sousoší trinitářských svatých Jana z Mathy, Felixe z Valois a sv. poustevníka Ivana, lidově zvaného podle strážce žaláře \"Turek na Karlově mostě\".\nNa sousoší jezuitského misionáře sv. Františka Xaverského, neseného figurami Černocha, Inda a Číňana vytesal tehdy třiadvacetiletý Brokoff klečící figuru s autoportrétem. Další jeho plastika, objednaná jezuitskou kolejí jako protějšek sv. Xaveria pro Karlův most, bylo sousoší sv. Ignáce z Loyoly na zemské sféře nesené ženskými figurami personifikacemi, tehdy známých čtyř světadílů, mezi dvěma ležícími Maury s nápisovými štíty. Tato největší skulptura celého mostu, se z větší části zřítila při povodni v roce 1890 do Vltavy, byla několik let lovena ze dna a ukládána na břeh, ale již nebyla zpět na most osazena. Neúplný originál, na němž chybí postavy dvou jezuitských patronů, rekonstruoval Čeněk Vosmík, je od roku 1908 vystaven v Lapidáriu Národního muzea v Praze Holešovicích.\n\n\n\n\n\n\n"}
{"id": "158660", "url": "https://cs.wikipedia.org/wiki?curid=158660", "title": "Justiční spolupráce", "text": "Justiční spolupráce\n\nPojem justiční spolupráce může znamenat:\n\n\nNěkdy (zejména v oficiálních českých překladech dokumentů Evropské unie) se používá nepřesného pojmu „soudní spolupráce“ – ten však ignoruje skutečnost, že justiční spolupráce v trestních věcech se týká rovněž státních zastupitelství, tedy nikoli soudů.\n"}
{"id": "158661", "url": "https://cs.wikipedia.org/wiki?curid=158661", "title": "Francis Poulenc", "text": "Francis Poulenc\n\nFrancis Jean Marcel Poulenc (7. ledna 1899 Paříž – 30. ledna 1963 Paříž), byl francouzský skladatel a člen skupiny Pařížská šestka \"(Les six)\".\n\nPoulenc se narodil v Paříži do rodiny farmaceutických magnátů (farmaceutická firma založená jeho předky existuje dodnes). Jeho matka, sama talentovaná klavíristka, poskytla synovi základní hudební vzdělání a díky bohatému rodinnému zázemí mu bylo umožněno studovat hru na klavír u španělského virtuóze Ricarda Viñese. V 18 letech (jako samouk) složil svou první skladbu \"Rapsodie Négre\" pro baryton a orchestr, která vyvolala v Paříži senzaci. V roce 1918 byl Poulenc povolán do armády, kde setrval do roku 1921.\n\nAby se Poulenc zdokonalil ve skladatelské technice, tři roky docházel k učiteli Charlesovi Koechlinovi. Pro Poulencův život i jeho tvorbu byl významný rok 1935, kdy při autonehodě zahynul jeho blízký přítel Pierre-Octave Ferroud. Tato tragická událost podnítila Poulenca k návratu ke katolické víře, kterou v mládí ztratil. V další fázi jeho tvorby se proto objevují vážnější duchovní skladby.\n\nV letech 1953–1956 složil Poulanc své nejrozsáhlejší dílo - operu \"Dialogy karmelitek\". Mezi jeho poslední díla patří hobojová a klarinetová sonáta. Poulenc náhle zemřel na srdeční infarkt v Paříži, kde je také pochován.\n\nPoulenc, člověk svébytného vtipu a duchaplnosti, byl homosexuál a jeho soukromý život byl velmi pestrý. Jeho prvním dlouhodobým partnerem byl malíř Richard Chanlaire. Vztahy s ostatními muži (například barytonistou Pierrem Bernacem, pro nějž napsal několik děl) zůstávají zahalené rouškou tajemství. Měl však vztahy i se ženami, zamýšlel se oženit s dlouholetou přítelkyní Raymonde Linossierovou, čemuž však zabránila její smrt. Poulencův život ovlivnilo několik tragédií, při kterých přišel o blízké přátele; nejdřív o spisovatele Raymonda Radigueta, který zemřel na tyfus, a později skladatele Pierra-Octava Ferrouda.\n\nV roce 1950 se hudební kritik Claude Rostand o Poulancovi vyjádřil, že je to \"napůl darebák, napůl mnich\" (\"\"le moine et le voyou\"\"). Tento výrok se okamžitě vžil a nechybí v žádné Poulencově biografii. Upozorňuje totiž na zvláštní polarizaci skladatelovy osobnosti i jeho díla.\n\nOny dvě zmíněné kontrastní stránky skladatelovy osobnosti se odrazily i na jeho tvorbě - zanechal na jedné straně mnoho odlehčených klavírních skladeb a sonát, na druhé straně hluboká a závažná vokální hudební díla. Stylově má nejblíž k neoklasicismu, byl spíš konzervativní a na rozdíl od kolegů z Pařížské šestky se důsledněji držel diatoniky. Ve všech oblastech tvorby je patrná nezvykle bohatá melodická invence. Poulenc, jenž neměl klasické skladatelské vzdělání, přinesl do francouzské hudby nové melodie, nadhled, vtip a eleganci. Časem si vybudoval ustálené harmonické postupy a používal své typické harmonické přechody. Rád skládal díla pro klavír, na němž sám jako interpret vynikal, a vokální díla. Měl v oblibě více dechové nástroje, než smyčcové. Názory kritiků na Poulencovu tvorbu se dodnes rozcházejí. Někteří ho odmítají brát vážně a tvrdí, že jeho díla hraničí s kýčem, jiní ho považují za nejpřínosnějšího člena Pařížské šestky.\n\n\n\n\n\n\nCizojazyčné verze Wikipedie.\n\n"}
{"id": "158663", "url": "https://cs.wikipedia.org/wiki?curid=158663", "title": "Čarodějův učeň (Preussler)", "text": "Čarodějův učeň (Preussler)\n\nČarodějův učeň ( \"Krabat\") je název knihy pro děti od Otfrieda Preußlera, která poprvé vyšla v roce 1971 v Německu. V češtině kniha naposledy vyšla roku 2003 v překladu Radovana Charváta v nakladatelství Argo. Tato v pořadí třetí adaptace lužickosrbské legendy je v Česku známa především díky filmu režiséra Karla Zemana.\n\nTématy knihy jsou černá magie, dobro a zlo, láska a smrt. Příběh čtrnáctiletého chlapce Krabata se odehrává v druhé polovině 17. století v Lužici. Krabata jeho nuzné životní podmínky (a sen) přivedou do Černého mlýna, kde se stává pomocníkem vedle jedenácti dalších chlapců. Brzy si udělá z ostatních pomocníků přátele a po třech měsících se začíná učit černou magii. Krabat stále více chápe, že na mlýně není vůbec nic obyčejného. Nikdo nepřiváží obilí a jediným návštěvníkem je jeden tajemný muž (nikdo jiný než sám Satan).\n\nKrabatův Mistr a ďábel mají úmluvu: na každý Nový rok o půlnoci jeden z Mistrových pomocníků zemře. V prvním roce je to Krabatův nejlepší přítel Tonda a Krabat brzy zjišťuje, že jeho smrt nebyla nehoda. Příští rok zemře další z přátel, Michal. Krabat se chce za oba pomstít a učí se magii rychleji, aby mohl s Mistrem bojovat. Dívka (jejíž jméno se nedozvíme) z blízké vesnice Schwarzkollm (v českém překladu Černý Chlum) má šanci zachránit Krabata před smrtí. Někdo totiž na Nový rok zemřít musí.\nPostavy v knize jsou většinou rozděleny na dobré (Krabat a většina jeho přátel) a zlé (Mistr, ďábel, učedník Lyško), ale někteří pomocníci ve mlýně prostě dělají svou práci a nepřijde jim na mysl postavit se Mistrovi. V knize jsou i kapitoly nerozvíjející příběh, jen ukazují užitečnost magie a i realitu místa a doby. Preußler totiž vyniká realistickou popisností a vytříbeným stylem. Za Čarodějova učně také získal řadu ocenění.\n\nAsi nejsilnějším tématem knihy je očistná síla lásky a důležitost přátelství.\n\nOtfried Preußler, německý spisovatel a rodák z Liberce, se inspiroval lužickosrbskými pověstmi o chlapci Krabatovi (Krawatovi, Chorvatovi) z přelomu 17. a 18. století, téma boje učedníka proti mistrovi je ale daleko starší.\n\nKniha se stala v roce 1977 inspirací Karlu Zemanovi ke stejnojmennému animovanému filmu. V říjnu 2008 přišla do kin první hraná verze (režie Marco Kreuzpaintner).\n\nVznikl také muzikál \"Krabat\" (1982, autorem rakouský skladatel Cesar Bresgen) a balet. V Národním divadle v Mannheimu se v rámci „Junge Oper“ objevila v květnu 2007 opera od Fredrika Zellerse.\n\nČeský divadelní soubor Nepřijatelní v září 2009 v německé Lužici a 2. října v Praze uvedl \"Čarodějova učně\" jako hororovou performanci.\n\nV sezoně 2012/2013 připravuje balet Národního divadla v Praze baletní představení \"Čarodějův učeň/Krabat\" v autorské režii dvojice SKUTR v choreografii Jana Kodeta.\n\nKrabat je častým tématem lužickosrbských spisovatelů. Literárně jej zpracoval Měrćin Nowak-Njechorński (1954 – \"Mišter Krabat\", vyšlo česky jako \"Čaroděj Krabat\") a Jurij Brězan (1968 – \"Potajnstwo čorneho młyna\", č. \"Čarodějný mlýn\"; 1976 – \"Krabat\", č. \"Krabat\"; 1993 – \"Krabat, druha kniha\").\n\nV roce 2001 vyšla počítačová hra typu adventura s názvem \"Krabat je so nawróćił\".\n\nNěmecká metalová skupina ASP v roce 2008 vydala album \"Zaubererbruder – Der Krabat-Liederzyklus\".\n\nPodle postavy Krabata si své jméno v 80. letech 20. století zvolila náchodská skupina Krabat a moravská deathmetalová kapela Krabathor.\n\n\n"}
{"id": "158664", "url": "https://cs.wikipedia.org/wiki?curid=158664", "title": "Zdeněk Matějček", "text": "Zdeněk Matějček\n\nZdeněk Matějček (16. srpna 1922, Chlumec nad Cidlinou – 26. října 2004, Praha) byl světově uznávaný dětský psycholog, který se průkopnicky věnoval studiu podmínek vývoje dětí v ústavech – v prostředí psychického strádání neboli deprivace. Jednalo se o moderního reformátora péče o děti, který zdůrazňoval nezastupitelnou úlohu rodiny.\n\nNarodil se v Chlumci nad Cidlinou ve východních Čechách. Jeho otec byl ředitelem kladrubského hřebčína. V Chlumci setrval až do dospělosti, spolu s rodiči a mladším bratrem. Do míst svého mládí se Matějček později rád vracel ve vzpomínkách. Jeho rodiče pocházeli z českobratrských kořenů a tato tradice byla zachována i jeho třemi dětmi (Jarmila, Jana a Zdeněk). Matějček se stal spoluzakladatelem a prvním předsedou sdružení, které do terapie dětí zapojilo i domácí zvířata, například psy nebo koně.\n\nPo velmi úspěšné maturitě na reálném gymnáziu v Pardubicích vzhledem k válce nemohl studovat, a tak pracoval v otcově hřebčíně jako zemědělský dělník a později u Bati ve Zlíně. Po válce vystudoval na Filozofické fakultě Univerzity Karlovy češtinu a filozofii (jejíž součástí byla tehdy i psychologie). Pro profesní dráhu psychologa se rozhodl v důsledku událostí po únoru 1948.\n\nKrátce působil jako psycholog ve výchovném ústavu „Dobrý pastýř“ (1950–51), poté nastoupil jako psycholog v Sociodiagnostickém ústavu v Praze, jehož úkolem bylo mimo jiné sledovat vývoj dětí v kojeneckých ústavech a v dětských domovech. Sociodiagnostický ústav předběhl svou dobu tím, že se na vyšetření každého dítěte podílel celý tým odborníků – psycholog, lékař a sociální pracovnice. Velká pozornost se věnovala hodnocení funkce rodiny.\n\nV ústavu, který byl zaměřen na péči o dítě, diagnostiku a terapii poruch a vad, se seznámil s Josefem Langmeierem, s nímž společně vytvořili originální a světově objevné dílo o psychické deprivaci. Definovali tak nový psychologický pojem. Na základě pravidelného a mnohaletého sledování vývoje dětí v dětských domovech, tedy v podmínkách, v nichž jim bylo odepřeno naplňování mnoha základních potřeb duševní a sociální povahy, prokázali autoři, že ústavní výchova představuje závažné ohrožení duševního a sociálního vývoje dětí a její negativní důsledky poznamenávají tyto děti jako skupinu až do dospělosti. Výsledky své práce publikovali v knize \"Psychická deprivace v dětství\". Ta vzbudila velkou pozornost v Československu (čtyři vydání) i v zahraničí, kde byla přeložena do angličtiny, němčiny a ruštiny.\n\nOd roku 1953 do roku 1969 pracoval Zdeněk Matějček v dětské psychiatrické ambulanci KÚNZ Praha. Poté nastoupil jako odborný asistent na katedru pediatrie Institutu pro další vzdělávání lékařů a farmaceutů (ILF), kam ho pozval prof. Švejcar. Zde obnovil spolupráci s prof. Langmeierem. Společně dokončili výzkumnou pedagogickou a klinickou práci na vybudování tzv. pražské školy klinické psychologie. Od začátku 70. let přednášel i na katedře psychologie FF UK v Praze klinickou psychologii a psychologické poradenství. Vedl mnoho diplomových prací studentů a mnoha dalším byl oponentem. Význam této činnosti podpořil, když v 90. letech založil svůj fond nazvaný Nadace profesora Matějčka na oceňování nejlepších diplomových prací z oblasti vývojové psychologie. Postupně se stával významnou psychologickou kapacitou. Publikoval a přednášel u ČR i v zahraničí. V té době se také věnoval dyslexii a byl významným spoluzakladatelem Sdružení SOS dětských vesniček. Vedle své pedagogické práce v ILF a i mimo něj neustával ve své vědecko-populární činnosti. Od roku 1991 až do své smrti pracoval jako výzkumný pracovník v Psychiatrickém centru Praha. Zároveň od roku 1994 působil v Dětském centru Paprsek v Praze. Kromě toho se soustředil na tvorbu nových diagnostických nástrojů, na adaptaci vyšetřovacích metod (práce s kresbou rodiny) a na překlad Gessellovy metody pro děti a další diagnostické metody.\n\nByl členem mnoha profesních organizací v České republice (např. Česká lékařská akademie, Českomoravská psychologická společnost aj.) i v zahraničí (např. International Dyslexia Association, International Study Group on Children with Special Education Needs aj.).\nZa svůj život obdržel mnoho ocenění, např. cenu za výzkum „Distinguished Contribution to Research in Public Policy“ Americké psychologické asociace, čestný doktorát University of Saskatchewan (Kanada), medaili „Za zásluhy“ od prezidenta České republiky, medaili Ministerstva školství, mládeže a tělovýchovy ČR „Za celoživotní tvůrčí pedagogickou činnost“.\n\nProf. Matějček je autorem mnoha článků a knih o výchově. S prof. Langmeierem společně napsali v roce 1991 knihu \"Praxe dětského psychologického poradenství\", do níž vložili svou mnohaletou společnou práci (kniha vyšla v reedici v roce 2011). Spolu pak také vydali knihu \"Počátky našeho duševního života\". Opírali se při tom o svou víceúrovňovou studii deprivace v dětském věku. Tím dosáhli dalšího mezinárodního uznání a poukázali na mimořádný význam perinatálního období dítěte a náležité péče o ně. Z. Matějček je také autorem několika knih pro rodiče: \"Po dobrém, nebo po zlém?\", \"Co, kdy a jak ve výchově dětí\" a \"Co děti nejvíc potřebují\".\n\nVe volném čase se mimo jiné věnoval honitbě a střelbě, což vzhledem k jeho povaze bylo překvapivé. To také někdy přinášelo dlouhé a ostré diskuse s jeho přáteli, jak je možné, že tak mírný člověk se věnuje takovému sportu. Mnohdy tato dohadování končívala až u samotného Freuda.\n\nV důchodu prof. Matějček nastoupil do laboratoře vedené doc. Dytrychem. Zde zahájili několik dlouhodobých studií – dětí z rozvedených rodin, dětí narozených mimo manželství, dětí bez rodin, nechtěných dětí a dalších. V Dětském centru Paprsek u doktora Šturmy si ponechal jeden den na klinickou a poradenskou práci. Dokončoval řadu svých knih. Na konci života prohlásil: „Rozumět znamená pomáhat“.\n\nZdeněk Matějček pocházel z evangelické rodiny a sám byl členem farního sboru ve Vršovicích, několik let působil i v tamním staršovstvu.\n\nZemřel 26. října 2004 v Praze ve věku 82 let.\n\n"}
{"id": "158666", "url": "https://cs.wikipedia.org/wiki?curid=158666", "title": "Seznam států USA podle vstupu do Unie", "text": "Seznam států USA podle vstupu do Unie\n\nToto je seznam států USA, který uvádí data jejich přistoupení k Unii.\n\nPoznámka: Prvním 13 států ze seznamu se též říká (původních) třináct kolonií. Jejich vyslanci podepsali deklaraci nezávislosti.\n"}
{"id": "158673", "url": "https://cs.wikipedia.org/wiki?curid=158673", "title": "Membránový transport", "text": "Membránový transport\n\nMembránový transport je termín v buněčné biologii, který označuje soubor všech možných mechanismů umožňujících rozličným rozpuštěným látkám a iontům překonat přirozenou bariéru buněčné membrány. Buněčné membrány jsou polopropustné (semipermeabilní – \"viz též lipidová dvouvrstva\"), což znamená, že dovnitř buňky (případně dovnitř organel obklopuje-li je daná membrána) propouští jen některé látky.\nVolný přístup skrze tuto fosfolipidovou dvouvrstvu má v podstatě voda a jen některé jiné nepolární a malé molekuly.\nV přírodě proto musí být, pro jinak nedostupné látky, přenos přes lipidovou dvojvrstvu zajištěn zakomponovanými bílkovinami. (Pumpami, přenašeči a kanály).\n\nProstup jednotlivých látek přes membránu je zajišťován tzv. \"membránovými transportními proteiny\", což je souhrnné označení pro níže vypsané třídy bílkovin. Těchto membránových transportérů je velké množství typů a jsou různým stupněm specializovány pro transport specifických molekul. To znamená například některé transportní proteiny jsou schopné přenášet, či propouštět přes membránu velké množství jen vzdáleně příbuzných látek, zatímco jiné jsou úzce specializované jen na jednu konkrétní molekulu, kterou přenáší.\n\nVzhledem k tomu, že ne všechny transportní proteiny jsou exprimovány ve všech buňkách organismu, tak tato variabilita transportních proteinů je jedním z předpokladů pro účinnou specializaci buněk. Specializace buněk vznikající v důsledku takzvané buněčné diferenciace.\nZ hlediska energetického rozeznáváme transport \"pasivní\" a \"aktivní\".\nRozlišujeme pak difusi volnou a usnadněnou (usnadněná pomocí nízkomolekulárních nebo vysokomolekulárních přenašečů), prostup látek dočasnými nebo trvalými póry či např. přenos mechanismem endocytózy a exocytózy.\n\n\"Klasifikace transportních mechanismu vychází z názvoslovné komise Mezinárodní unie pro biochemii a molekulární biologii (IUBMB) tak, jak je v české podobě uvedena v článku od Kotyka (viz literatura).\"\nKanál je v buněčné biologii membránový protein, který umožňuje transport určitého typu molekul po jejich koncentračním spádu či po spádu elektrochemického potenciálu. Přitom nevyžaduje pro svou práci ATP. Pokud je kanál určený pro průchod iontů, používá se konkrétnější označení iontový kanál, molekuly vody transportují akvaporiny, a podobně. Mnohé kanály jsou schopné se otevírat a zavírat na základě určitého signálu z nitra nebo z okolí buňky.\n\n\"Přenašeče neboli transportéry (uniportéry, symportéry, antiportéry) \"\n\n\"Přenašeče syntetizované mimo ribosomy - 6 rodin\"\n\n\"Přenašeče poháněné hydrolýzou vazeb P-P \"\n\n\"Transportéry poháněné dekarboxylací \"\n\n\"Transportéry poháněné přenosem methylové skupiny – 1 rodina\"\n\n\"Transportéry poháněné oxidoredukcí \"\n\n\"Světlem poháněné transportéry \"\n\n\"Fosfotransferasové systémy \"\n\nNově objevená skupina několika proteinů, které přenášejí elektrony pro udržení cysteinových zbytků v redukované formě, popřípadě fungují v součinnosti s oxidasami tvořícími superoxidy.\n\"Dvouelektronové transportéry - 2 rodiny\"\n\"Jednoelektronové transportéry\"\n\n\"Pomocné transportní proteiny - 13 rodin\"\n\n\"Transportéry s nejistou klasifikací\"\n\n"}
{"id": "158674", "url": "https://cs.wikipedia.org/wiki?curid=158674", "title": "Alelopatie", "text": "Alelopatie\n\nAlelopatie (rovněž allelopatie, amenzalismus, antibióza či antagonismus) je jeden ze základních typů biologických interakcí mezi dvěma či více organismy. Jeden organismus (inhibitor) ovlivňuje negativně druhý organismus (amenzál) svými chemickými látkami, které vypouští do prostředí. Může se jednat o jednu, nebo několik látek. Amenzál přitom na inhibitora nepůsobí nijak, tedy ani kladně ani záporně.\n\nAlelopatické látky, jsou sloučeniny produkované inhibitorovými organismy, mají značný význam v lékařství. Jedná se zejména o:\n\n\n\nPříkladem je působení antibiotik na některé mikroorganismy nebo akátu na jiné rostliny.\n"}
{"id": "158678", "url": "https://cs.wikipedia.org/wiki?curid=158678", "title": "Malá Morava (potok)", "text": "Malá Morava (potok)\n\nMalá Morava ( ) je levostranný přítok řeky Moravy v okrese Šumperk v Olomouckém kraji. Délka toku činí 9,8 km. Plocha povodí měří 13,0 km².\n\nŘíčka pramení v pohoří Králický Sněžník, v údolí jižně od hory Podbělka, blízko chaty Babuše ve výšce asi 1220 m n. m. Teče směrem k jihu a po asi 3,5 km toku opouští lesy, cestou přibírá několik dalších zdrojnic. Poté protéká osadou Sklené (dnes část Malé Moravy), níže po proudu samotnou vesnicí Malá Morava a i v tomto úseku přibírá několik dalších přítoků. Na dolním konci obce Malá Morava se zleva vlévá do řeky Moravy ve výšce asi 515 m n. m.\n\nZhruba mezi 6,5 a 7,0 říčním kilometrem vytváří říčka řadu kaskád. V těchto místech se nachází 5 m vysoký kaskádovitý vodopád. \n"}
{"id": "158683", "url": "https://cs.wikipedia.org/wiki?curid=158683", "title": "Medojed kapský", "text": "Medojed kapský\n\nMedojed kapský (\"Mellivora capensis\") je šelma z čeledi kunovitých (dříve lasicovitých). Je jediným žijícím zástupcem podčeledi medojedi a rodu medojed. Rozšířen je na většině území Afriky a západní a střední části jižní Asie.\n\n\"Mellivora\" je vytvořeno z latinských slov \"mel\" (med) a \"voro\" (žeru, hltám). Druhové jméno \"capensis\" (kapský) poukazuje na to, že první jedinci tohoto druhu byli popsáni v roce 1776 právě v oblasti jižního cípu Afriky. V angličtině se druh nazývá \"honey badger\", neboť se zjevem i pohybem velmi podobá jezevci. Nizozemští osadníci (Búrové) mu dali jméno \"ratel\" podle chrastivého zvuku, který medojed vydává.\n\nDélka těla asi 70–105 cm (včetně ocasu), výška 25–30 cm, hmotnost 6–15 kg. Samci jsou větší a těžší (oproti samicím mohou mít i dvojnásobnou váhu). Medojed je robustní, se širokou hlavou a velmi malýma očima a ušima. Krk a ramenní oblast jsou svalnaté. Horní polovinu těla má medojed zbarvenou stříbro-šedě, zbytek těla je černý. Srst je hrubá a chrání medojeda stejně jako silná (v oblasti hrdla až 6 mm) volná kůže proti uštknutí nebo bodnutí žihadlem. Má velice krátké silné nohy. Přední jsou relativně svalnatější a pohyblivější než zadní. Drápy předních nohou usnadňují hrabání v písčitém povrchu a mohou být až 4 cm dlouhé. Drápy na zadních nohou jsou malé.\n\nMedojeda lze najít v celé Africe v různých biotopech. Je schopen žít na savanách, v lesích i skalnatých oblastech. Často je jeho výskyt zaznamenán při okraji pouští (Namibská poušť, Kalahari). Dále obývá jihozápadní Asii od Jordánska a Turkmenistánu po Indii a šíří se zde v současné době dále na sever. Dnes žije i v Malé Asii, kde ale není původním druhem.\n\nMedojed je na svou velikost agresivní a silné zvíře, dokáže přemoci útočníka (či kořist) většího, než je sám. Medojed je veden v Guinessově knize rekordů jako nejvíce nebojácné zvíře. Vypadá to, jako by měl málo vyvinutý pud sebezáchovy. Byly pozorovány případy, kdy sám zaútočil na několik lvic.\n\nJe aktivní převážně v noci, ale ani denní aktivita není úplně neobvyklá. Žije samotářským způsobem života, v párech nebo malých skupinách. Samci a samice se stýkají hlavně v době páření. Buď si budují doupata sami, nebo využívají doupata po jiných zvířatech. Samice po šesti- až osmitýdenní březosti rodí nejčastěji 1 až 2 mláďata (maximálně však 4). Mláďata jsou po narození slepá a hluchá a samice je jednou za pár dní přemisťuje. Při stěhování je přenáší v tlamě. Chrání je tak před predátory včetně jiných medojedů. Mláďata zůstávají s matkou déle než rok, během kterého je matka naučí lovit. Samec se na výchově mláďat nepodílí.\n\nMedojed je všežravec. Loví ptáky, plazy i savce, ale dokáže si pochutnat i na ovoci a různých hlízách, nepohrdne ani mršinami.\nDíky své rychlosti, síle a extrémní odolnosti vůči jedům (je schopen přežít i uštknutí zmije útočné), loví i prudce jedovaté hady, jako jsou zmije útočná či kobry. Med a larvy včel jsou pro něj pochoutkou. S hledáním medu mu pomáhá pták medozvěstka, který požírá larvy a vosk včel. Navede medojeda k úlu a počká, až hnízdo rozbije. Když má příležitost, zabíjí i domácí zvířata do velikosti kozy.\n\nDospělý medojed nemá přirozené nepřátele. Vděčí za to i faktu, že je od přírody skvěle vybaven pro boj. Při ohrožení vylučuje ze žláz páchnoucí sekret podobný sekretu skunka, a tím odvrátí nepřítelův útok. Jeho kůže je velmi volná, a proto se při napadení shora dokáže otočit o 180 stupňů. Pokud se podaří jedovatému hadovi prokousnout medojedí kůži a uštkne ho, může medojed vykazovat několik hodin známky otravy, ale většinou se poměrně brzy zotaví. Stává se, že je zabit levhartem či lvem, ale obvykle se těmto kočkám dokáže ubránit.\n\nV zajetí se může medojed dožít až 26 let, ve volné přírodě je to zřejmě podstatně méně.\n\nMedojed je chován v zoo velmi zřídka. Na celém světě se jedná jen o 15 institucí. V celé Evropě se jedná pouze o šest zařízení, z toho tři české zoo. Na přelomu tisíciletí byla jediným místem s medojedy v Evropě britská zoo Port Lympne, kde se v roce 1973 podařilo odchovat vůbec první mládě tohoto druhu v lidské péči. V Česku dlouhodobě chovala medojeda pouze Zoo Praha, která ho již několikrát úspěšně rozmnožila. Od roku 2016 je chován v ZOO Dvůr Králové, od roku 2018 pak také v Zoo Olomouc.\n\nV Zoo Praha jsou medojedi chovaní od roku 2001, kdy se právě tato instituce stala ve své době jedinou na evropské pevnině (v Evropě chovala tento druh jen jedna zoo ve Spojeném království). Tehdy z Tanzanie dorazil pár nazvaný Čert a Káča. Po pobytu na karanténě byli přemístěni do pavilonu malých savců. V průběhu rekonstrukce tohoto pavilonu přebývali v Zoo Dvůr Králové (v dnes již neexistující expozici hrochů). 15. října 2003 přišla zpráva, že mají medojedi dvě mláďata. Ani jedno se nepodařilo odchovat. V února 2004 se otevřel pražský pavilon pod novým názvem a s novým zaměřením: Afrika zblízka. Jelikož medojedi pocházejí z Afriky, byla jeho část zrekonstruována a upravena právě pro ně. Ještě téhož roku se narodila dvě mláďata (samec a samice), která se podařilo odchovat. Následně pak putovala do zoo v Izraeli. Další mládě se narodilo na sklonku roku 2005.\n\nZoo Praha se tak podařil prvoodchov v rámci kontinentální Evropy (do té doby jen v britském Port Lympne, indickém Hyderabaadu, izraelském Tel Avivu a americkém San Diegu) a také zároveň evropský (a možná i světový) prvoodchov přirozeným způsobem.\n\nV roce 2010 došlo k útěku samice Káči. Na počátku i konci roku 2018 byl chován pár. \n\nKvůli jeho dravosti a agresivitě o něm v Africe kolují mnohé mýty a legendy mezi domorodými obyvateli. Tvrdí se například, že je-li uchopen, dokáže se otočit uvnitř své kůže. To je sice poněkud nadnesené tvrzení, ale jeho kůže je skutečně volná, takže ho např. nelze bezpečně uchopit za kůži na šíji jako jiné kunovité šelmy. Jeho kůže je také velmi tuhá a pevná, takže ji neprokousne ani pes velikosti německého ovčáka a není snadné ji prostřelit broky. Nepotvrzenou nicméně stále tradovanou historkou o medojedovi je, že při útoku na samce větších savců se jim prý nejprve snaží ukousnout varlata. Medojed je na svou velikost velmi silný. Byl zaznamenán případ, že v krátké době usmrtil tři lovecké psy, kteří na něj byli poštváni. Pokud se ale dostane do zajetí, snadno zkrotne a může se stát „zábavným mazlíkem“.\n\nNěkteří vědci se domnívají, že podobnost zbarvení srsti mezi mláďaty gepardů a medojedy se u gepardů vyvinula jako druh mimikry na ochranu před predátory.\n\nMedojed je velmi inteligentní a je schopný používat jednoduché nástroje. Bylo nafilmováno, jak si při lovu mláděte ledňáčka, jež uvízlo v kořenech, přivalil kmen stromu a použil ho jako podstavec.\n\n\n"}
{"id": "158689", "url": "https://cs.wikipedia.org/wiki?curid=158689", "title": "Matěj Václav Jäckel", "text": "Matěj Václav Jäckel\n\nMatěj Václav Jäckel (lužickosrbsky \"Maćij Wjacław Jakula\", německy \"Mathias Wenzel Jäckel\"; 11. září 1655, Wittichenau (\"lužickosrbsky\" Kulow), Horní Lužice – 1738, Praha) byl lužickosrbský sochař a řezbář působící převážně v Čechách, dílem na Moravě, v Horní Lužici a Sasku. Je považován za představitele českého vrcholného baroka. Jeho práce byla ovlivněna italským barokním sochařstvím Gianlorenza Berniniho a architekturou Carla Rainaldiho.\n\nSochařství studoval v Německu a jeho učitelem byl zřejmě drážďanský sochař Melchior Barthel. Kolem roku 1684 si v Praze otevřel vlastní sochařskou dílnu zaměstnávající několik tovaryšů, která za padesát let své existence vyprodukovala velké množství soch a plastik, převážně pro církevní klientelu.\n\nMezi nejznámější Jäckelova díla patří trojice sousoší osazených na pilířích Karlova mostu v Praze. Nejstarší z trojice soch je \"Svatá Anna Samotřetí\" z roku 1707 zpracovaná na objednávku Rudolfa z Lisova, pána na Novém Stránově a Vtelně, poté následovalo sousoší \"Madona se sv. Dominikem a sv. Tomášem Akvinským\" (1708) pro dominikánský a \"Madona se sv. Bernardem\" (1709) pro cisterciácký řád.\n\nVýznamným dílem je také sochařský nástavec zobrazující Boha otce v nebeské glorii andělů (po roce 1700) na hlavním oltáři křižovnického kostela svatého Františka Serafinského v Praze na Starém Městě.\n\nKvalita soch vycházejících z Jäckelovy dílny je značně proměnlivá. Obecně ovšem platí, že nejde o díla zcela prvořadé umělecké kvality. Jäckel proto překvapuje spíše kvantitou svých děl. Nejen o generaci mladší sochaři Matyáš Bernard Braun a Ferdinand Maxmilián Brokoff, kteří reprezentují nejvyšší uměleckou úroveň, ale také Jäckelovi současníci, sochaři František Preiss či Jan Bedřich Kohl-Severa jsou tvůrci umělecky významnějšími.\n\nSochařství se vyučil i jeho syn Antonín Jäckel, v jeho díle pak pokračoval i jeho zeť a učeň Ignác František Weiss.\n\n\n\n\nJäckel je autorem tří soch na Karlově mostě:\n\nV roce 2008 vydal Tomáš Mlynkec román \"Slavíci kamenného mostu\" – fiktivní životopis Matěje Václava Jäckla. Jedná se o hluboce lidský příběh člověka tvořícího v určité době, osobně i pracovně ovlivňovaného pohnutkami a rozmary mocných.\n\n\n"}
{"id": "158690", "url": "https://cs.wikipedia.org/wiki?curid=158690", "title": "Pseudomonas aeruginosa", "text": "Pseudomonas aeruginosa\n\nPseudomonas aeruginosa (syn. Bacterium pyocyaneum) je pohyblivá gramnegativní bakterie se slizovou vrstvou patřící do skupiny fluorescenčních pseudomonád. Jako potenciální patogen vyvolává řadu onemocnění, jako je zánět močových cest, středního ucha či hnisání popálenin.\n\nProdukuje exotoxin A, který blokuje proteosyntézu. Alginát působí jako adhezivní faktor. Pyocyanin tvoří volné kyslíkové radikály. Pyoverdin je zodpovědný za vázání železa a zelenomodré zbarvení kolonií na krevním agaru. Dále produkuje proteázy a hemolyziny.\n\nU pacientů s cystickou fibrózou způsobuje pneumonie. U diabetiků a intravenózních narkomanů je zodpovědná za osteomyelitidu. U pacientů, kteří mají dlouhodobě zavedený katétr může vyústit v pyelonefritidu. Je také obávaným agens infekce popálenin.\n\nJe značně rezistentní vůči antibiotikům a je pečlivě sledována v lékařství, hygienické a potravinářské mikrobiologii. Léčí se kombinací piperacilinu (jeden z ureidopenicilinů) v kombinaci s inhibitory beta-laktamáz. Některé kmeny jsou také citlivé na aminoglykosidy, karbapenemy (imipenem) a ciprofloxacin.\n"}
{"id": "158700", "url": "https://cs.wikipedia.org/wiki?curid=158700", "title": "Mikuláš Lacek", "text": "Mikuláš Lacek\n\nDoc. Ing. Mikuláš Lacek, CSc. (11. ledna 1927 v Banské Bystrici – 4. července 2008), byl vysokoškolským pedagogem a autorem odborných publikací v oblasti dopravy (zejména městské) a ekonomiky, v letech 1964–1987 byl ředitelem Dopravního podniku hl. m. Prahy.\n\nVystudoval ekonomiku řízení a průmyslu na Vysoké škole ekonomické.\n\nV letech 1955–1964 pracoval jako obchodně-ekonomický náměstek v národním podniku České loděnice Praha.\n\nFunkci ředitele Dopravního podniku hl. m. Prahy zastával od 1. července 1964. S jeho nástupem začaly zásadní rekonstrukce tramvajových tratí i kabelové sítě. V letech 1971 a 1977 uskutečnil zásadní restrukturalizaci Dopravního podniku, přeměnu z polosamostatných závodů na koncern. Od roku 1971 do 14. ledna 1987 byl generálním ředitelem.\n\nV době, kdy byl Mikuláš Lacek ředitelem Dopravního podniku hl. m. Prahy, došlo ke zrušení trolejbusové dopravy, zavádění metra a s tím spojené likvidaci tramvajových tratí v centru města. Rozšířila se též i autobusová doprava. Tehdejší ústup od elektrické trakce v povrchové dopravě byl později kritizován jako chyba.\n\nDlouhá léta (v 70. a 80. letech) působil na Vysoké škole ekonomické v Praze. V roce 1983 jej ministr školství jmenoval docentem pro obor ekonomika dopravy a spojů.\n\nKolem roku 2007 působil na Vysoké škole regionálního rozvoje v Liberci, kde vyučoval předmět „regionální veřejné vztahy“ a byl členem akademické rady.\n\n"}
{"id": "158701", "url": "https://cs.wikipedia.org/wiki?curid=158701", "title": "Miloslav Šimek", "text": "Miloslav Šimek\n\nMiloslav Šimek (7. března 1940 Praha – 16. února 2004 Praha) byl český komik, humorista a spisovatel, který proslul zejména jako partner Jiřího Grossmanna. Do povědomí veřejnosti se dostal v době, kdy Československá televize pod režijním vedením Jána Roháče začala uvádět jejich semaforské pořady a hudební vydavatelství Panton začalo vydávat jejich gramofonové desky. \nNarodil se 7. března 1940. Vystudoval Pedagogický institut a stal se učitelem s aprobací dějepis, čeština a výtvarná výchova. Na právnickou fakultu, kam se nejprve hlásil, nebyl přijat kvůli špatnému kádrovému profilu. Po maturitě proto pracoval v účtárně státního podniku Stavoinvest, poté jako skladník ve skladu sanitární keramiky.\n\nNa vysoké škole se setkal s Jiřím Grossmannem, s nímž založili humoristickou dvojici, která posléze vystupovala v divadle Semafor. Během vojenské základní služby spoluzaložil divadelní soubor \"Vojenské jeviště\". Po jejím skončení se vrátil ke spolupráci s Jiřím Grossmannem. V roce 1977 podepsal antichartu. \n\nPo smrti Jiřího Grossmanna spolupracoval s Petrem Nárožným a Luďkem Sobotou. V dalších letech tvořil dvojici spolu s Jiřím Krampolem. V tomto období se jeho humor dostal na úroveň estrádních pořadů a z toho pramenily neshody s Jiřím Suchým, které ukončila až výpověď z divadla Semafor. Po odchodu ze Semaforu založil Divadlo Jiřího Grossmanna, kde působil spolu se Zuzanou Bubílkovou až do své smrti. Zemřel 16. února 2004 na mnohočetný myelom, zmutovaný do akutní leukemie. Je pohřben v Roztokách u Prahy. Byl ženatý. S manželkou Magdalenou měl tři dcery – Evu, Magdalenu a Hanu.\n\n\nSvé divadelní působení zahájil s Jiřím Grossmannem, jejich vystoupení v divadle Semafor měla velký úspěch, kromě toho společně vystupovali ještě v divadélku Sluníčko, kde vznikl základ jejich pozdějších \"Návštěvních dnů\". \nVyjma hlavní divadelní činnosti se podílel na založení a organizaci několika zábavných mládežnických klubů. Spolupodílel se také na tvorbě kabaretních pořadů (první se jmenoval \"Polotrapno\") s Jiřím Grossmannem napsal knihu s názvem \"Povídky, aneb nechci slevu zadarmo\". \n\n\n\n\n\n\n"}
{"id": "158703", "url": "https://cs.wikipedia.org/wiki?curid=158703", "title": "Náboženská matice", "text": "Náboženská matice\n\nNáboženská matice je veřejným fondem s právní subjektivitou. Není organizační součástí římskokatolické církve, ani státním fondem. Jde o zvláštní samostatný subjekt, jehož účelem je správa části majetku římskokatolické církve a výnosů z něho, a to pro potřeby římskokatolické církve.\n\nNáboženská matice byla vytvořena za vlády Josefa II., kdy ze jmění zrušených klášterů žebravých a rozjímavých řádů byl zřízen náboženský fond (\"fundus religionis\") neboli náboženská matice. Součástí náboženské matice se stala i solní pokladna a jiné jmění církve. Josefinský stát převzal nad matičním jměním hospodaření a závazek doplňovat tento majetek podle potřeby z majetku státního, poněvadž duchovní byl považován za státního zaměstnance a církev za státní instituci. Náboženský fond byl zřízen v každé zemi monarchie a byl spravován zvláštní komisí za účasti katolické církve. V Čechách vznikl český a na Moravě a ve Slezsku moravskoslezský náboženský fond. Ze strany Svatého stolce byly náboženské matice uznány až roku 1855.\n\nStátní úřad pro věci církevní sloučil roku 1950 původní zemské fondy český a moravskoslezský a náboženskou základninu na Slovensku v náboženský fond, jenž se nadále označoval jako Náboženská matice a jenž byl spravován Státním úřadem pro věci církevní. Tento fond převzal správu majetku zrušených řádů a kongregací. Výnosy z majetkových podstat matice měly nadále sloužit výlučně k náboženským účelům římskokatolické církve. Rozhodnutím ministra kultury ze dne 19. února 2002 byla Náboženské matice zrušena a následně vstoupila do likvidace. Zanikla k datu 21. února 2003. Rozsudkem ze dne 2. listopadu 2006 Nejvyšší správní soud vyslovil, že rozhodnutí ministra kultury o zrušení Náboženské matice je nicotné, neboť Ministerstvo kultury ani ministr k vydání tohoto rozhodnutí neměli potřebnou pravomoc. Náboženská matice následně obnovila svou činnost.\n\nOd 1. ledna 2013 vykonává práva a povinnosti zakladatele Náboženské matice Církev římskokatolická.\n\n\n"}
{"id": "158705", "url": "https://cs.wikipedia.org/wiki?curid=158705", "title": "Miroslava Bartošíková", "text": "Miroslava Bartošíková\n\nDoc. JUDr. Miroslava Bartošíková, CSc. (16. prosince 1950 – 23. září 2006) byla česká právnička a pedagožka.\n\nAbsolvovala Právnickou fakultu Jana Evangelisty Purkyně v Brně v roce 1974. Od roku 1992 do roku 1999 vyučovala na Policejní akademii v Praze-Lhotce. Od roku 1999 do roku 2006 vyučovala na Právnické fakultě ZČU v Plzni. Byla členkou legislativní komise pro obchodní právo při Legislativní radě vlády. Vykonávala advokátní praxi a byla zkušební komisařkou České advokátní komory pro advokátní zkoušky. Byla členkou redakční rady časopisů \"Obchodní právo\" a \"Právní rádce\". V odborném tisku publikovala od roku 1978 a je autorkou řady odborných článků, zejména z oblasti práva obchodních společností. Je autorkou a spoluautorkou řady odborných publikací včetně učebnic (Komentář k obchodnímu zákoníku apod.).\n\nPohřbena je na hřbitově v Praze-Hrnčířích.\n\n"}
{"id": "158706", "url": "https://cs.wikipedia.org/wiki?curid=158706", "title": "Vojenský soud", "text": "Vojenský soud\n\nVojenské soudy jsou zvláštní soudy, který bývají v některých státech zřízeny zejména k projednávání trestných činů vojáků, případně též válečných zajatců. V době války může být jejich činnost na území, v němž jsou rozloženy útvary operujících armád, vykonávána polními soudy.\n\nVojenské soudy rakousko-uherské armády (\"militärgerichte\") mohly původně projednávat i určité civilní záležitosti vojáků a jejich rodinných příslušníků, ale po reformě z roku 1869 (zákon č. 78/1869 ř. z.) jim už patřila jen trestní pravomoc. Za války ji ovšem mohly uplatňovat i vůči civilním osobám. Jinak vojenským soudům podléhali všichni vojáci v činné službě, dále důstojníci mimo službu, pokud trestný čin spáchali v uniformě, vojáci na dovolené nebo v záloze, váleční zajatci a rukojmí, a také osoby pomocné, jako byli např. vojenští duchovní, lékaři a úředníci.\n\nV té době se vojenské soudy dělily na stálé a nepravidelné. Mezi stálé patřily \"soudy posádkové (garnisonní)\", \"námořní\", \"gardové\" a \"soudy vojenských akademií\". V českých zemích působily posádkové soudy po dvou v Praze a v Olomouci, poté v Josefově, Terezíně, Hradci Králové, Plzni, Brně a Znojmě. Námořní soud měla monarchie v Pule a dva u vojenských akademií ve Vídni a Vídeňském Novém Městě. Nepravidelné neboli mobilní vojenské soudy tvořily \"polní soudy\", \"vlajkové soudy\" a \"lodní soudy\". Ve druhé instanci vůči všem jmenovaným působily \"vrchní vojenské soudy\" a poslední instanci představoval \"nejvyšší vojenský soud\" u ministerstva války. Soudily u nich zvláštní vojenští soudci (auditoři) a laičtí přísedící, senátu u vrchního nebo nejvyššího vojenského soudu vždy předsedal generál jako právní laik.\n\nKrátce před první světovou válkou došlo k reformě soustavy vojenského soudnictví (zákony č. 128/1912 ř. z., 130/1912 ř. z. a 131/1912 ř. z.). Na prvním stupni soudily lehčí provinění \"brigádní soudy\", resp. soudy námořnického sboru, kde rozhodovaly tříčlenné senáty. Odvolání proti jejich rozhodnutí, stejně jako prvostupňové rozhodování o závažnějších přečinech a zločinech řešily pětičlenné senáty \"soudů divizních\", resp. admirálských. Na vrcholu soustavy stál \"Nejvyšší vojenský soudní dvůr\", který rozhodoval v sedmičlenných senátech. Kromě této soustavy standardních vojenských soudů ještě existovaly také už z dřívějška soudy zemské obrany (od roku 1912 zeměbranské brigádní soudy, zeměbranské divizní soudy a Nejvyšší zeměbranný soudní dvůr).\n\nČeskoslovenská republika v zásadě převzala rakouskou soustavu vojenských soudů, pouze je spojila se soudy zemské obrany. U brigádních soudů ale začali rozhodovat justiční důstojníci jako samosoudci, senáty působily až u vyšších instancí, kde zasedali dva justiční důstojníci a dva laičtí přísedící, důstojníci (případně příslušníci mužstva, byl-li obžalovaný také z mužstva a bylo-li rozhodováno v prvním stupni). Nejvyšší vojenský soud se sídlem v Praze se skládal z prezidenta, viceprezidenta a dalších soudních radů, všech ovšem justičních důstojníků. Za politické krize na konci 30. let došlo k důležitým změnám, vláda získala staronovou možnost rozšířit pravomoc vojenských soudů v době války i na civilisty (zákon č. 131/1936 Sb.) a polní soudy, které se dělily na nižší, vyšší a vrchní, mohly začít soudit ještě před vypuknutím války (zákon č. 115/1937 Sb.).\n\nPo druhé světové válce došlo k dalším změnám. Od roku 1953 existovala dvoustupňová soustava vojenských soudů, v prvním stupni šlo o \"vojenské obvodové soudy\", odvolacími byly \"vyšší vojenské soudy\". Konkrétně šlo k roku 1992 o:\nV rámci Nejvyššího soudu pak existovalo speciální vojenské kolegium. Tuto soustavu vojenských soudů převzalo Česko i Slovensko, v České republice byly k 31. prosinci 1993 zrušeny a trestné činy vojáků podle hlavy XII zvláštní části trestního zákoníku tak řeší obecné soudy.\n"}
{"id": "158708", "url": "https://cs.wikipedia.org/wiki?curid=158708", "title": "Bitva u mysu svatého Jiří", "text": "Bitva u mysu svatého Jiří\n\nBitva u mysu sv. Jiří byla jednou z námořních bitev druhé světové války v Pacifiku mezi japonským a americkým námořnictvem, součást bitvy o Bougainville. Odehrála se v noci 26. listopadu 1943 u ostrova Buka v Šalomounově souostroví a byla to poslední bitva z dlouhé řady 15 bitev, která se na Šalomounových ostrovech odehrála.\n\n1. listopadu začal v Zátoce císařovny Augusty na západním pobřeží ostrova Bougainville výsadek. Z 12 transportních lodí se začalo vyloďovat 14 000 mužů 3. divize americké námořní pěchoty pod velením generálmajora Turnage. Posledním z tzv. tokijských expresů, které na Bougainville přivážely japonské posily byl ten, který pod velením námořního kapitána Kagawy byl složen z torpédoborců \"Ónami\", \"Makinami\" a transportních torpédoborců \"Amagiri\", \"Júgiri\" a \"Uzuki\" na kterých bylo přepravováno 900 mužů na Bougainville.\n\nPo úspěšném vylodění mužů i zásob se Japonci vraceli zpět do Rabaulu. Cestu jim však zkřížila skupina lodí pod velením námořního kapitána Burka, složená z torpédoborců \"Charles Ausburne\", \"Claxton\" , \"Dyson\", \"Converse\" a \"Spence\". V 1:40 byl „tokijský expres“ zpozorován a byla na něho vystřelena torpéda. V tříhodinové bitvě byly torpédoborce \"Makinami\" a \"Júgiri\" potopeny dělostřeleckou palbou a torpédoborec \"Ónami\" torpédem. Tato bitva definitivně ukázala, že původní japonská převaha v nočních bitvách skončila a že nyní mají na vrch díky radaru Američané.\n\n"}
{"id": "158709", "url": "https://cs.wikipedia.org/wiki?curid=158709", "title": "Garáže Vršovice", "text": "Garáže Vršovice\n\nGaráže Vršovice jsou autobusové garáže Dopravního podniku hl. m. Prahy a. s. v Praze na Bohdalci, v části Michle spadající do městské části Praha 10, asi 200 m od hranice Vršovic, při ulici \"Nad Vršovskou horou\". Tyto garáže zajišťují zázemí pro městskou autobusovou dopravu v jihovýchodní části české metropole.\n\nVršovické garáže vznikly a 2. dubna 1955 byly zprovozněny jako vozovna pro trolejbusy, čímž nahradily vozovnu Vinohrady (u Orionky). Jednalo se o první takovou vozovnu určenou pouze trolejbusům. Vzhledem k omezování a následnému ukončení provozu tohoto dopravního prostředku v Praze současně s růstem významu autobusů, jež obsluhovaly hlavně nově budovaná sídliště, bylo rozhodnuto tyto garáže využívat pro autobusy. První se zde objevily roku 1964, roku 1968 přestaly garáže sloužit trolejbusům. Později byly garáže rozšířeny i o odstavné plochy, čímž se kapacita více než zdvojnásobila, a roku 1972 přibyla též hala denního ošetření. V roce 2016 se zde nachází 137 autobusů těchto typů: Citybus 12M, SOR NB 12 a BN 12, Solaris Urbino 8,9 LE a Ikarus E91.\n\n"}
{"id": "158715", "url": "https://cs.wikipedia.org/wiki?curid=158715", "title": "Budva", "text": "Budva\n\nBudva ( , latinsky \"Butua\", \"Butoba\") je město na jaderském pobřeží v Černé Hoře. Je sídlem stejnojmenné opštiny (správní jednotky zahrnující okolní sídla). Podle informací z posledního černohorského sčítání lidu má přímořské letovisko . \n\nPodle názoru Ernsta Eichlera je původ současného názvu nejspíše z albánského slova \"butë\", který označuje \"měkký\" a bylo přes ilyrské obyvatelstvo nejspíše převzato v rané době existence města. V srbštině/černohorštině zní název města Budva, v italštině a latině Budua, v albánštině Budua a v řečtině Βουθόη.\n\nMěsto vzniklo v zálivu Jaderského moře na ústí ponorné řeky Grđevica do moře. Je obklopeno menšími vrcholy s nadmořskou výškou cca 300 m a chráněno je vysokými horami směrem k vnitrozemí, jejichž výška dosahuje až 1300 m n. m. Střed města se nachází na malém vyvýšeném místě, které je ze tří stran obklopeno mořem. \n\nV blízkosti města se nachází ostrov \"Sveti Nikola\", kterému místní přezdívají \"Havaj\". \n\nOpevněné místo v lokalitě současného historického centra Budvy existovalo již v dobách antiky. Založeno bylo nejspíše na ostrově, který byl později spojen s pevninou šíjí; ať už uměle vybudovanou, nebo přírodním způsobem vytvořenou. Řečtí kolonisté, kteří patří mezi nejstarší obyvatele Budvy, však v případě tohoto města neustále čelili nájezdům ilyrského (tj. předslovanského) obyvatelstva, což značně omezovalo možnosti rozvoje vzdáleného přístavu. \n\nBudva se díky tomu nemohla stát dobře prosperujícím městem, nicméně již v 6. až 5. století př. n. l. zde existoval živý trh, obchodující s dalšími přístavy ve Středozemí. První zmínka o Budvě pochází z dokumentu Sofokla a Pseudoksylaks uvedl, že se do Budvy z Drače cestuje den lodí a po souši tři dny. \n\nPo válkách mezi Ilyry a Římany se město stalo součástí Římské říše. V okolí tehdejšího města vznikaly tzv. konventy, resp. oppida, přicházeli do nich kolonisté z území dnešního Apeninského poloostrova. Mezi obchodníky se do Budvy dosidlovali i lidé ze všech koutů Středomoří. Rozvíjela se např. i řemesla. \nRozvoj Budvy ohrozil pád antické Dukljy, který zapříčinil příchod Slovanů a vpády Avarů. Značná část původního obyvatelstva města se stáhla do lépe bráněných a větších měst na pobřeží. V raném středověku byla Budva součástí Byzantské říše se smíšeným ilyrsko-římským obyvatelstvem. Slované žili v okolí města, netvořili však v této době ještě významnou součást místního obyvatelstva. Město se později stalo součástí království Duklja, po roce 1181 připadlo srbskému království pod vládou dynastie Nemanjićů. Za vlády císaře Uroše IV. byl po vzoru Dušanova zákoníku sepsán i statut města Budvy. Později město řídili různí správci, např. Balšićové, Crnojevićové a srbští despoti. \n\nPo pádu Srbského despotátu získali Budvu benátčané, kteří stihli využít mocenské vakuum rychleji, než expandující Osmanská říše. Celé současné černohorské pobřeží získali postupně po částech do roku 1443. Tím získali nejen Budvu, ale i řadu dalších měst, jakými jsou např. Ulcinj nebo Kotor. Benátčané dosazovali za správce města své šlechtice. Tato praxe trvala od roku 1441 až do roku 1797. Administrativně bylo město součástí benátského regionu \"Albania Veneta\", většina obyvatel dle dokumentů Luigiho Paulucciho mluvila benátským jazykem až do počátku 19. století. \n\nPo pádu Benátské republiky byla Budva okupována Francií. Poté byla předána Habsburské monarchii jako jedna z nejjižnějších částí mocnářství spolu s celým černohorským pobřežím. Rakousko-Uhersko nechalo v blízkosti silnice z Budvy do tehdejší černohorské metropole Cetinje zbudovat pevnost Kosmač, jejiž pozůstatky jsou dochovány do počátku 21. století. \n\nV roce 1915 bylo během první světové války město obsazeno armádou Černé Hory, později se stalo její součástí. Od roku 1918 se nacházelo na území Království Srbů, Chorvatů a Slovinců, později Jugoslávie. Během druhé světové války bylo okupováno fašistickou Itálií. Po roce 1945 bylo začleněno do republiky Černé Hory v rámci Jugoslávie. Následně bylo město i jeho okolí rozvíjeno jako turistická destinace a staré město zrekonstruováno. V roce 1979 bylo těžce poškozeno během rozsáhlého zemětřesení, které zasáhlo černohorské pobřeží. Město však bylo obnoveno do původní podoby, především jeho historické jádro.\n\nOd roku 2006 je opět městem nezávislé republiky Černá Hora. Po roce 2000 město zažilo nebývalý rozvoj turistiky a také stavební rozvoj. Po celé Černé Hoře se stal známý pojem \"budvanizacija\", který popisuje nekontrolovaný stavební ruch bez jakýchkoliv předpisů i územního plánování. \n\nBudva je správní centrum opštiny Budva, kterou tvoří kromě samotného města ještě obce Bečići a Petrovac. \n\nStarostové města byli od roku 2006, kdy vznikla nezávislá Černá Hora, následující:\n\n\nV roce 1991 mělo město 11 710 obyvatel, z nichž bylo:\n\n\nNa začátku 21. století se počet obyvatel zvýšil a národnostní struktura změnila; v roce 2011 byly údaje následující:\n\n\nNárůst Rusů je dán atraktivitou Černé Hory pro ruské turisty v první dekádě 21. století.\n\nBudva je přímořské město na jaderském pobřeží, na tzv. budvanské riviéře, které dalo město název a která je centrem černohorské turistiky. Jako jedna z mála má písečné pláže, je zde také bohatý noční život. Jen v roce 2010 navštívilo opštinu Budva 557 tisíc lidí, uskutečněno bylo 3,4 milionů noclehů. Díky tomu je město nejpopulárnější destinací na území Černé Hory. \n\nV současné době se většina turistických objektů nachází za původními hradbami, které zde nechala vybudovat Benátská republika. Turistika se v Budvě rozvíjí již od roku 1923. Její masivní rozvoj nastal po druhé světové válce a na začátku 21. století.\n\nPravidelně se v Budvě koná Jadranský veletrh (Jadranski sajam), a to na podzim. \n\nBudva má značné množství kasin, mezi nejpopulárnější patří hotel Maestral a kasino v Pržnu, které jsou atraktivní právě pro zahraniční návštěvníky města. Další velké hotely ve městě mají svá kasina. Jako vhodnou destinací pro gambling se Budva ukázala i ve filmu Casino Royale s Jamesem Bondem z roku 2006.\n\nHistorické centrum Budvy je bohaté na kulturní a historické památky, které tvoří řada monumentů, vykopávek, pevností, klášterů a kostelů. Kromě samotného opevněného města se v jeho blízkosti nachází také pevnost Kosmač směrem k Cetinji. V blízkosti Budvy se nacházejí i kláštery, a to Podostrog, 2 km daleko od středu města, klášter Praskvica, v blízkosti letoviska Miločer a místní pláže. Mezi další lze zařadit potom kláštery Reževići, Duljevo, Podlastva, Gradište apod. Mezi historické pravoslavné kostely v centru Budy patří kostel sv. Trojice, Sv. Sávy a sv. Petky. Katolický je kostel sv. Jana Křtitele, v centru města se také nachází budova biskupství a benediktýnský klášter. Dochovány jsou rovněž i pozůstatky baziliky z 5. století a mnoho dalších církevních staveb. \n\nBudva je napojena na zbytek Černé Hory prostřednictvím silnice označované také jako Jadranská magistrála, která vede severním směrem do Tivatu, kde se nachází mezinárodní letiště (vzdálené 20 km). Jižně poté směřuje do dalšího oblíbeného černohorského letoviska, a to Sutomore. Kromě toho vedou další silniční tahy z Budvy do bývalého černohorského hlavního města Cetinje, a to jižně od vrchu Lovćen, horským sedlem v nadmořské výšce 800 m n. m.\n\nMěstskou i meziměstskou dopravu v Budvě zajišťují autobusy. Nejbližší nádraží se nachází ve městě Sutomore (Železniční trať Bělehrad–Bar), ve vzdálenosti 30 km od města.\n\nMístními známými sportovními kluby jsou OK Budvanska rivijera, VK Budva a FK Morgen.\n\nPrvní sportovní tým v Budvě byl ustanoven v roce 1910 a první turistická organizace roku 1922. \n\n\n"}
{"id": "158717", "url": "https://cs.wikipedia.org/wiki?curid=158717", "title": "Ťuj", "text": "Ťuj\n\nŤuj nebo také Velký Ťuj ( nebo ) je řeka v Permském kraji a v Baškirské republice v Rusku. Je 188 km dlouhá. Povodí má rozlohu 2320 km².\n\nPramení na Tulvinské vysočině. Ústí do Pavlovské přehrady. Je to pravý přítok Ufy (povodí Volhy).\n\nZdroj vody je převážně sněhový. Průměrný roční průtok vody ve vzdálenosti 10 km od ústí činí 18,1 m³/s. Zamrzá v listopadu a rozmrzá na začátku května.\n\nŘeka je splavná pro vodáky.\n"}
{"id": "158718", "url": "https://cs.wikipedia.org/wiki?curid=158718", "title": "Traiskirchen", "text": "Traiskirchen\n\nTraiskirchen je město ležící asi 20 km na jih od Vídně v okrese Baden v Dolních Rakousích. Žije zde obyvatel.\n\nMimo průmyslu (například tu sídlila továrna \"Semperit\", uzavřená v roce 2002) je pro Traiskirchen významné vinařství. Město je známé také díky uprchlickému táboru.\n\nMěsto sestává s následujících katastrálních území:\n\nV roce 1972 se připojila katastrální území Oeynhausen a Tribuswinkel. Přáním obyvatel je oddělení Tribuswinkelu od města. V zásadě bylo již vyššími úřady schváleno. Dodnes se to nemohlo uskutečnit pro nevyjasněnost a vyčíslení hospodářského vzrůstu.\n\nTraiskirchen má nejstarší hvězdárnu v Dolních Rakousích (od roku 1967) jménem „Hvězdárna Franze Krollera“. Nachází se uprostřed města na střeše městské budovy a je přístupná z ulice Bräuhausgasse.\n\n\nJe zde několik kostelů, z toho dva leží přímo v Traiskirchenu na silnici B17:\n\n\nPro četnost průmyslových podniků je významným hospodářským odvětvím i v oblasti vinařství. Je zde velký počet \"Heurigen\" a také se každoročně pořádají burčákové slavnosti.\n\nNejdůležitějšími komunikacemi je Jižní dálnice A2 a \"Wiener Neustädter Straße\" B17 mezi Vídní a Vídeňským Novým Městem.\n\nVeřejným dopravním spojením je také vídeňská lokálka „Badner Bahn“, „Aspangbahn ÖBB“ a několik autobusových linek.\n\nV Traiskirchenu sídlí \"Semperit AG\"- pneumatikárna. Firma byla v roce 1985 prodána firmě \"Continental AG\". Roku 1994 bylo výzkumné a vývojové oddělení přemístěno do koncernu v Hannoveru. V roce 1996 byla výroba pneumatik pro osobní vozidla, navzdory politické intervenci, zredukována a v roce 2002 zcela zastavena.\n\n\n"}
{"id": "158721", "url": "https://cs.wikipedia.org/wiki?curid=158721", "title": "Keeper of the Seven Keys Part 1", "text": "Keeper of the Seven Keys Part 1\n\nKeeper of the Seven Keys Part 1 je druhé studiové album německé speedmetalové hudební skupiny Helloween. Mnohdy je považováno za jedno z nejlepších alb skupiny, stejně tak se mu přičítá velký podíl na vývoji power metalu. Z alba vzešel singl „Future World\", stejně jako videoklip „Halloween\".\n\n\nNěkterá vydání uvádějí skladbu „Judas\" mezi skladbami „A Tale That Wasn't Right\" a „Future World\".\n\n\n"}
{"id": "158723", "url": "https://cs.wikipedia.org/wiki?curid=158723", "title": "Král Ubu", "text": "Král Ubu\n\nKrál Ubu je divadelní hra Alfreda Jarryho, je považovaná za předchůdce absurdního dramatu, dada a surrealismu.\n\nHra samotná vznikla v roce 1885 jako studentská recese na gymnáziu v Rennes, utahující si z učitele fyziky Hébérta (vyslovovaného ébé neboli ubu). Samotnou postavu patrně vytvořil Jarryho spolužák Charles Morin. V roce 1888 pak oba autoři předvedli ve svém loutkovém divadle frašku Poláci, která se stala předobrazem Jarryho slavné hry. Text hry Poláci se nezachoval. Jarry hru později výrazně přepracoval a v roce 1896 proběhla skandální premiéra v divadle Théâtre de l'Œuvre v Paříži. Hlavním hrdinou je fiktivní polský tyran, který se zmocnil trůnu vraždou legitimního krále a nakonec byl vyhnán ze země. Příběh obsahuje výrazné prvky Shakespearových tragédií Macbeth a Hamlet, ale není správné ji pokládat za pouhou parodii na Shakespeara,\n\nJarry později dopsal ke hře řadu pokračování. Různá dnešní zpracování obvykle Jarryho texty kombinují.\n\nV roce 1997 vydal Jaroslav N. Večerníček soubor grafik Dvouletý kalendář krále Ubu s úryvky textů a jejich surealistickými ilustracemi\n"}
{"id": "158725", "url": "https://cs.wikipedia.org/wiki?curid=158725", "title": "Gurbanguly Berdimuhamedow", "text": "Gurbanguly Berdimuhamedow\n\nGurbanguly Mälikgulyýewiç Berdimuhamedow (rusky Гурбангулы Мяликгулыевич Бердымухамедов \"Gurbanguly Mjalikgulyjevič Berdymuchamedov\", * 29. června 1957, Babarap, Turkmenská sovětská socialistická republika) je současný prezident Turkmenistánu, zvolený v únoru 2007, původním povoláním zubní lékař.\n\nBerdimuhamedow dříve působil jako ministr zdravotnictví a zástupce premiéra. Od 21. prosince 2006 zastával pozici prezidenta Turkmenistánu po zemřelém autokrativním vůdci Saparmuratu Nijazovovi. Tato pravomoc mu byla delegována turkmenskou bezpečnostní radou státu v souladu s ústavou země.\n\nVe volbách v roce 2007 oficiálně získal 89,23 % hlasů, volby však nejsou považovány za demokratické, protože všichni kandidáti byli z \"Demokratické strany Turkmenistánu\", jediné státem povolené politické strany. Podle OBSE volby nebyly „ani svobodné, ani poctivé“. Forma jeho vlády je považována za autoritativní, sám Berdimuhamedow se snaží vytvářet kult osobnosti. V zemi nadále dochází k porušování lidských práv.\n"}
{"id": "158729", "url": "https://cs.wikipedia.org/wiki?curid=158729", "title": "Speciální efekty", "text": "Speciální efekty\n\nSpeciální efekty se používají ve filmu, televizi, fotografii a zábavním průmyslu k realizování takových obrazů a scén (např. bitvy v kosmu), které jsou běžnými způsoby nedosažitelné.\n\nSpeciální efekty se používají také tehdy, pokud by vytvoření požadované scény bylo běžnými prostředky velmi drahé. Například by bylo velmi obtížné vybudovat středověký hrad nebo potopit zaoceánskou loď. Takové scény jsou vytvářeny právě pomocí speciálních efektů. S bouřlivým rozvojem výpočetní techniky jsou dnes simulovány i takové jevy, které ještě před pár lety byly vytvářeny klasicky. Dokonce se pomocí speciálních efektů vylepšují i starší filmy, kde jsou některé scény znovu a lépe vytvořeny pomocí dokonalých speciálních efektů.\n\nSpeciální efekty se rozděluji na dvě základní skupiny. První skupinou jsou optické efekty, které spočívají v manipulaci s nafilmovaným nebo nafoceným objektem. Například v seriálu \"Star Trek\" vyvolávají dojem, že kosmická loď Enterprise letí vesmírným prostorem. Druhým typem jsou mechanické efekty. Ty využívají především různých robotických modelů, umělých krajin a pyrotechniky.\n\nVýznačnou podmnožinou optických speciálních efektů jsou CGI (Computer Generated Imagery), tedy efekty tvořené počítačovou úpravou obrazu. S rostoucí výpočetní silou počítačů se CGI používá stále více, a to jak místo klasičtějších efektů, tak místo živé akce. Dnes je již technicky možné natočit celý film tímto způsobem.\n\nV animovaném filmu je technicky speciálním efektem cokoliv, termín se ovšem používá pro ty části animovaného filmu, ve kterých nejsou postavy.\n\nTechniky speciálních efektů jsou technologie vytvářející speciální efekty, které jsou u filmové tvorby jedny z nejdůležitějších. Zkráceně se jim může říkat SFX nebo VFX (Special effects). Speciálních technologií je mnoho: jednak ty, které jsou pro využití v reálné scéně, např. s herci nebo s předměty, a dále ty, které se aplikují počítačovými programy pro 3D grafiku.\n\nNejčastěji používané je klíčovací pozadí (například vchází do scény drak, dinosauři či hrady na ostrovech), když se natáčí ve studiu. Motion capture se využívá pro realistické animace osob či zvířat – jsou naneseny body na lidské tělo a propojeny s postavou v animačním programu, jako tomu bylo např. ve filmech \"Avatar\", \"Pán prstenů\", \"\", \"Zrození Planety opic\" (2011) nebo \"Úsvit planety opic\" (2014). K dosazení 3D objektu do reálné scény se užívá Match Moving / 3D Camera Tracking, jde o uvedení statického objektu jen na jeden bod. Další zvláštní technologií může být digitální kompozice.\n\nJako programy pro tento účel se používá např. 3D's Max / Cinema 4D, který slouží pro animace a realistické simulace (např. ohně a vody), nejpoužívanější je ale Adobe After Effects (AAE). Optical Flares dosazuje do scény umělá světla a zachycení na určitý bod pomocí 3D Camera Trackingu. Element 3D dosazuje 3D model do scény (nejčastěji auta, stromy, budovy). Premiere Pro se používá se k celkovému střihu videí a filmu. O některé pluginy na AAE a programy pro filmové efekty se stará společnost The Foundry.\n\nProgramy k Adobe After Efects a Premiere Pro: NUKE (použit ve filmu \"Světová Válka Z\"), MODO (pomáhá při realizaci budov), MARI (použit ve filmu \"Dobrodružství pana Peabodyho a Shermana\"), KATANA, COLORWAY. Pluginy do AAE: KEYLIGHT (slouží k vyklíčování zeleného či modrého klíčovacího pozadí a nahrazení jiné scény či vloženou osobu před tímto pozadím do reálné scény), CAMERATRACKER (slouží k uchycení nějakého objektu k určitému místu ve scéně) a KRONOS (pro rozmazání některých rychlých scén, použito ve filmu \"\").\n\n"}
{"id": "158732", "url": "https://cs.wikipedia.org/wiki?curid=158732", "title": "Zelený potok (přítok Moravy)", "text": "Zelený potok (přítok Moravy)\n\nZelený potok ( ) je potok v okrese Šumperk v Olomouckém kraji v České republice. Délka toku je přibližně 6,5 km.\n\nPramení na východních svazích masívu hory Srázná v pohoří Králický Sněžník v nadmořské výšce asi 870 m. Poměrně brzy opouští souvislé lesy Králického Sněžníku, ale i později většinou protéká zalesněným údolím a přibírá několik přítoků. Nakonec se u vsi Vlaské (dnes pouze část obce Malá Morava) zleva vlévá do Moravy v nadmořské výšce asi 440 m.\n"}
{"id": "158733", "url": "https://cs.wikipedia.org/wiki?curid=158733", "title": "Grünbach", "text": "Grünbach\n\nGrünbach může být:\n\n"}
{"id": "158739", "url": "https://cs.wikipedia.org/wiki?curid=158739", "title": "Abraham Abramson", "text": "Abraham Abramson\n\nAbraham Abramson (1752 nebo 1754 v Postupimi – 23. července 1811 v Berlíně) byl pruský razič mincí.\n\nNarodil se do rodiny Jacoba Abrahama, který byl stejného povolání. Vytvořil většinu známých medailí své doby. Ztvárnil například Kanta, Lessinga, Mendelssohna, Wielanda, Sulzera a Eulera.\n\n\n"}
{"id": "158742", "url": "https://cs.wikipedia.org/wiki?curid=158742", "title": "Pangnirtung", "text": "Pangnirtung\n\nPangnirtung je obec nacházející se v severní Kanadě v teritoriu Nunavut na Baffinově ostrově. Přesné souřadnice obce jsou 66°08' severní šířky a 65°45' západní délky. Podle sčítání z roku 2001 v ní žilo na ploše 7,54 km² 1325 obyvatel. Obec se rozkládá na pobřežní pláni u Pangnirtungova fjordu. Pangnirtungu se často přezdívá arktické Švýcarsko.\n\nMezi zdejší známé rodáky patří například Nunavutský premiér Paul Okalik. Pangnirtung je také nejbližší obcí od Auyuittungského národního parku, asi dvě hodiny cesty lodí.\n"}
{"id": "158746", "url": "https://cs.wikipedia.org/wiki?curid=158746", "title": "1979 v dopravě", "text": "1979 v dopravě\n\nTento článek obsahuje seznam událostí souvisejících s dopravou, které proběhly roku 1979.\n\n\n\n\n\n\n\n\n\n\n"}
{"id": "158752", "url": "https://cs.wikipedia.org/wiki?curid=158752", "title": "Cuzco", "text": "Cuzco\n\nCuzco nebo Cusco () je město na jihu Peru v Andách. V předkolumbovském období bylo centrem Incké říše a dodnes bývá označováno za historické hlavní město Peru. Cuzco je jedním z nejvýznamnějších peruánských turistických cílů, od roku 1983 figuruje historické centrum města na seznamu světového kulturního dědictví UNESCO. V roce 2011 zde žilo 398 663 obyvatel.\n\nPravopis \"Cuzco\" respektuje výslovnost hlásky psané ‹z› ve španělštině 16. století, dorsální [s]. Ve Španělsku se hláska [s], psaná ‹c›, ‹z›, změnila na interdentální [θ]; naopak výslovnost apikální hlásky [ş], psané ‹s›, zde zůstala zachována. Naopak v Americe se zachovala výslovnost hlásky [s], psané ‹c›, ‹z›, a apikální hláska [ş] se změnila na dorsální [s] (obě původní hlásky v Americe splynuly v [s], psané ‹c›, ‹z› nebo ‹s›). Pravopis \"Cuzco\" tedy odpovídá výslovnosti v 16. století i současné americké výslovnosti. Důvody pro změnu pravopisu, protože kečuánština neměla interdentální [θ], jsou tedy neopodstatněné. V češtině by se měl používat pravopis Cuzco, jak je uvedeno v Pravidlech českého pravopisu.\n\nCuzco bylo v období 13. století – 1532 hlavní město incké říše. Inkové Cuzco přirovnávali k pumě, kterou uctívali jako posvátné zvíře. Město chápali jako tělo zvířete a pevnost Sacsayhuamán jako jeho hlavu. Město se dělilo se na dva sektory: Urin a Chanan, a bylo dále administrativně rozděleno na čtyři čtvrti tak, že hranice čtyř regionů impéria (tzv. suyo n. suyu, s názvy Chinchaysuyo, Antisuyo, Kuntisuyo a Qollasuyo) se sbíhaly na hlavním náměsí Cuzca. Z každé z těchto čtvrtí pak vedla komunikace do odpovídajícího regionu říše. Každý místní vůdce byl povinen postavit dům ve městě a každoročně žít v Cuzcu čtvrt roku, který odpovídal části říše, v níž měl území. Když Inca zemřel, jeho titul přešel na jednoho syna a jeho majetek byl dán společnosti řízené jeho dalšími příbuznými.\n\nSacsayhuamán je bývalá incká pevnost, která střežila město. Roku 1536 se stala základnou povstání Manco Cápaca II. proti Španělům, kdy byli conquistadoři málem poraženi. Pevnost byla Španěly pobořena a domorodému obyvatelstvu sloužila jako zdroj kamene na stavbu domů. Do dnešních dnů se zachovaly tři obrovské obranné klikaté hradby a několik základů různých staveb. O velikosti areálu svědčí i to, že poskytoval zázemí a úkryt pro 5 000 bojovníků.\n\nPodle incké legendy postavil město Sapa Inca Pachacuti, muž, který přeměnil Cuzco z ospalého městského státu na obrovskou říši Tahuantinsuyu. Archeologické důkazy však poukazují na pomalejší, organický růst města již před vládou Pachacutiho. Město bylo stavěno podle určitého plánu a dvě řeky byly směrovány kolem něj. Někteří archeologové, jako např. Larry Coben, tvrdí, že plán města byl použit i na jiných místech po celé říši. Po rozdělení říše, po smrti Huayna Capaca v roce 1527, bylo město sídlem inky Huáscara. V dubnu 1532, v bitvě Quipaipanu, obsadil město jeho nevlastní bratr Atahualpa. O devatenáct měsíců později napadli město španělští dobyvatelé. Příchod španělských conquistadorů v čele s Franciscem Pizarrem (1533) byl pro incké Cuzco zkázou. Stalo se obětí nepředstavitelného vandalství. Hlavní centrum Peru se poté přesunulo do v té době stavěné Limy.\n\nPrvní Španělé přijeli do města 15. listopadu 1533. Francisco Pizarro, který oficiálně přijel do Cuzca dne 23. března 1534, toto město nazval \"Velmi ušlechtilé a velké město Cuzco\". Styl mnoha budov postavených po hispánské invazi, včetně čtvrtí Santa Clara a San Blas, se vyznačuje směsicí španělského vlivu s původní inckou architekturou. Španělská invaze zničila mnoho inckých budov, chrámů a paláců. Španělé používali zbývající zdi jako východiska pro výstavbu nového města. Stejně jako bylo incké město vystavěno na ruinách budov kultury Killke, byly španělské budovy postaveny na ruinách inckých staveb.\n\nCuzco se stalo centrem pro španělskou kolonizaci a šíření křesťanství v andském regionu. Město se stalo velmi prosperujícím díky zemědělství, chovu dobytka a hornictví, stejně jako obchodu se Španělskem. Španělští kolonialisté vybudovali mnoho kostelů a klášterů, stejně jako katedrály a univerzity a zřídili arcibiskupství.\n\nI po skončení peruánské války za nezávislost (1821) si Cuzco zachovalo postavení významného města v rámci nově nezávislého peruánského státu. Byl vytvořen departement Cuzco, který sahal až k brazilským hranicím. V roce 1911 bylo město výchozím bodem expedice Hirama Binghama, při které byly objeveny ruiny Machu Picchu. Roku 1950 městem otřáslo zemětřesení, které způsobilo zničení více než jedné třetiny budov ve městě.\n"}
{"id": "158762", "url": "https://cs.wikipedia.org/wiki?curid=158762", "title": "1951 v dopravě", "text": "1951 v dopravě\n\nTento článek obsahuje seznam událostí souvisejících s dopravou, které proběhly roku 1951.\n\n\n\n\n"}
{"id": "158766", "url": "https://cs.wikipedia.org/wiki?curid=158766", "title": "Abraham Roentgen", "text": "Abraham Roentgen\n\nAbraham Roentgen (30. ledna 1711 v Mülheim am Rhein, Německo – 1. března 1793 v Herrnhutu, Německo) byl německý ebenistický umělecký truhlář.\n\nRoentgen se učil truhlářství od svého otce. Ve 20 letech odcestoval do Den Haagu, Rotterdamu a Amsterdamu, kde se učil u zavedených truhlářů. Stal se známým díky svému marketernímu dílu a pracoval v Londýně až do roku 1738.\n\nSvoji manželku Susanne Marie Bausch z Herrenhutu si vzal 18. dubna 1739.\nJeho syn David Roentgen se narodil 11. srpna 1743.\n\n\n"}
{"id": "158772", "url": "https://cs.wikipedia.org/wiki?curid=158772", "title": "Reinhold Platz", "text": "Reinhold Platz\n\nReinhold Platz (16. ledna 1886 Chotěbuz, Braniborsko – 15. září 1966 Ahrensburg, Šlesvicko-Holštýnsko) byl leteckým konstruktérem u firmy Fokker od roku 1912. V roce 1916, po smrti hlavního konstruktéra Martina Kreutzera se stal hlavním konstruktérem továrny, kde působil až do roku 1931. Během první světové války mimo jiné navrhl konstrukci úspěšných stíhacích letounů Fokker Dr.I a D.VII.\n\n\n"}
{"id": "158773", "url": "https://cs.wikipedia.org/wiki?curid=158773", "title": "Althaia", "text": "Althaia\n\nAlthaia (řecky Αλθαία, latinsky \"Althaea\") byla v řecké mytologii dcerou aitólského krále Thestia. \n\nStala se manželkou kalydónského krále Oinea. S ním měla syna Meleagra, proslulého lovce, a dceru Déianeiru, která se později stala druhou manželkou hrdiny Hérakla. Když ke kolébce malého Meleagra přistoupily bohyně sudby Moiry a předpověděly, že „\"zemře, jakmile toto poleno v ohništi dohoří\"“. Althaia poleno ihned z ohně vyndala, uhasila a uschovala. \n\nKdyž byl uspořádán známý hon na kalydónského kance, jímž bohyně Artemis potrestala krále Oinea za to, že jí neprokázal úctu, sjela se řada významných hostů, zkušených lovců. Meleagros se na první pohled zamiloval do krásné lovkyně Atalanty. Ta zasadila kanci první ránu oštěpem, po dlouhém boji tu poslední mu uštědřil Meleagros. Za první zásah nabídl Atalantě kančí kůži, což ale rozlítilo jeho strýce, bratry matky Althaie. Zle se dožadovali kůže pro sebe, Meleagros se rozhněval a oba zabil. \n\nJakmile se matka dozvěděla, co se stalo vinou jejího syna, pomstila vraždu svých bratrů. Vyhledala osudné poleno a hodila jej na oheň. V tom okamžiku Meleagros pocítil oheň ve vnitřnostech a během krátké chvíle skonal. Poté se Althaia probodla mečem, či se oběsila, jak praví jiná verze. Město se zahalilo do smutku, všichni oplakávali mrtvé. Nejžalostněji Meleagrovy sestry, na nichž Artemis dovršila svůj trest — proměnila je v pernaté perličky. \n\nKrál Oineus se poté oženil s Periboiou, která mu porodila syna Týdea, účastníka tažení „sedmi proti Thébám“. Později měl syna Dioméda, udatného bojovníka v trojské válce. \n\n"}
{"id": "158775", "url": "https://cs.wikipedia.org/wiki?curid=158775", "title": "Corpus Christi", "text": "Corpus Christi\n\nSpojení Corpus Christi (pochází z latiny, česky znamená \"Tělo Kristovo\") může mít celou řadu významů. Mimo jiné:\n\n\n\n\n"}
{"id": "158776", "url": "https://cs.wikipedia.org/wiki?curid=158776", "title": "Idás", "text": "Idás\n\nIdás (řecky \"Ίδας\", latinsky \"Idas\") byl v řecké mytologii syn messenského krále Afarea a jeho manželky a nevlastní sestry Arény.\n\nByl bratrem a dvojčetem Lynkeovým, měli stejnou matku, ale Idás popravdě byl synem boha moří Poseidóna. Zatímco Idás byl silák, Lynkeus byl obdařen tak ostrým zrakem, že viděl skrze dřevo a dokonce i ve tmě nebo do hloubi země.\n\nJejich bratranci byli Dioskúrové, bratři Kastór a Polydeukés, také oni měli stejnou matku, Lédu, otcem Kastóra byl spartský král Tyndareós, kdežto Polydeukův otec byl nejvyšší bůh Zeus, odtud měl Polydeukés nesmrtelnost. Oba byli nerozluční, jsou známi jako Dioskúrové, spolu prožívali všechna dobrodružství. Oba vyhrávali na olympijských hrách, zatímco Polydeukés byl proslulý v pěstním zápasu, Kastór měl pověst vojáka a krotitele koní.\n\nMezi oběma dvojicemi bratranců to vždycky jiskřilo. První velká roztržka přišla, když Dioskúrové unesli dcery messénského místokrále Leukippa a měli s nimi děti. Leukippovny Foibé a Hilareia byly totiž dávno zasnoubeny Idovi a Lynkeovi.\n\nIdás se poté ucházel o Marpéssu, dceru aitólského krále Euéna. Ten měl podmínku pro uchazeče – musí s ním závodit v jízdě spřežení, prohraje-li, přijde o hlavu. Idás přijal podmínku a krále porazil. Ten z tohoto pokoření zabil své koně a sám se zabil. Nutno dodat, že Ídás prozřetelně požádal svého otce Poseidóna, aby mu pro tento závod půjčil okřídlený vůz. Po vyhraném závodě musel Idás ještě bojovat s bohem Apollónem, který chtěl Marpéssu pro sebe. Do tvrdého souboje se ale vložil Zeus, soupeře odtrhl a nařídil, ať nechají rozhodnutí na ženě. Marpéssa si potom zvolila Ida, protože nevěřila v Apollónovu stálou přízeň.\n\nIdás i s Lynkeem se zúčastnili lovu na kalydónského kance, také výpravy Argonautů do Kolchidy pro zlaté rouno, na obou výpravách byli také Dioskúrové. Pak došlo k usmíření a po smrti krále Afarea dokonce podnikli společnou akci – únos stáda dobytka z Arkádie. Jinými slovy šlo o krádež dobytka. Akce byla úspěšná, ale problémy nastaly při dělení kořisti. Došlo ke sporu, pak k souboji. Idás mrštil kopím do koruny stromu a probodl Kastora, Polydeukés vyběhl k odvetě, Idás po něm mrštil balvanem z otcova náhrobku, Polydeukés zle pohmožděn, zabil Lynkea kopím. A potom už zakročil Zeus a zabil Ida bleskem.\n\nNetřeba uvádět, že existují i jiné verze této bratrovražedné příhody, ale tak už to v bájích chodí.\n\n"}
{"id": "158777", "url": "https://cs.wikipedia.org/wiki?curid=158777", "title": "Lynkeus", "text": "Lynkeus\n\nLynkeus - (latinsky \"Lynceus\") bylo v řecké mytologii\njméno dvou postav.\n\nbyl synem messenského krále Afarea a jeho manželky a nevlastní sestry Arény.\n\nMěl tak ostrý zrak, že viděl i skrze dřevo nebo do nitra země. Jeho bratr, Idás byl ohromný silák. Mnohá dobrodružství prožívali společně se svými bratranci Kastorem a Polydeukem, kteří byli známí jako Dioskúrové.\n\nVšichni se zúčastnili lovu na kalydónského kance i výpravy Argonautů do Kolchidy pro zlaté rouno. Poslední společnou akcí byla krádež stáda dobytka v Arkádii, jenže při dělení lupu se nepohodli, strhl se boj a všichni čtyři zůstali ležet mrtvi.\n\nbyl jedním z padesáti synů krále Aigypta. Oženil se s nejmladší Danaovou dcerou Hyperméstrou. Jediný unikl smrti, když všechny ostatní z padesáti dcer o svatební noci své manžele zavraždily. Oženil se s ní a stal se také nástupcem na argejském trůnu po králi Danaovi.\n\n"}
{"id": "158778", "url": "https://cs.wikipedia.org/wiki?curid=158778", "title": "Corpus Christi (Texas)", "text": "Corpus Christi (Texas)\n\nCorpus Christi je město v Texasu, sídlo administrativy okresu Nuece (\"Nuece County\"). Jde o přístav ležící na pobřeží Mexického zálivu v oblasti nazývané Jižní Texas. Podle sčítání lidu z roku 2000 mělo město 277 454 obyvatel. Jméno, které město dostalo od Španělů, pochází z latiny a znamená \"Tělo Kristovo\". Město je centrem římskokatolické diecéze Corpus Christi.\n\nV červnu 2006 zde bylo otevřeno muzeum Mirador na památku zpěvačky hispánského původu Seleny, která zde byla zastřelena.\n\nV roce 2017 toto město zasáhl hurikán Harvey.\n\nPodle sčítání lidu z roku 2010 zde žilo 305 215 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 59,7 % populace.\n\n\n"}
{"id": "158781", "url": "https://cs.wikipedia.org/wiki?curid=158781", "title": "Marpéssa", "text": "Marpéssa\n\nMarpéssa ( , latinsky \"Marpessa\") byla v řecké mytologii dcera aitolského krále Euéna a jeho manželky Euény. \n\nProvdala se za siláka Ida, syna messénského krále Afarea. Idás o ni musel svést souboj s jejím otcem v závodech se spřeženími. Pokud by prohrál, přišel by o hlavu. Idás však si pro tuto příležitost vyprosil u svého otce, boha moří Poseidóna okřídlený vůz a s ním vyhrál. Král Euénos nesnesl to pokoření, zabil své koně a potom i sám sebe. \n\nDruhý souboj o manželku svedl Idás s bohem Apollónem, který o Marpéssu také usiloval. Boj to byl těžký a když už se zdálo, že Apollón nevydrží se silami, vstoupil do toho Zeus, souboj zastavil a rozhodl, že si Marpéssa sama vybere manžela. A ona dala přednost Idovi, protože neměla důvěru v Apollónovu věrnost a stálost. \n\nJejí manželství však nemělo dlouhé trvání. Idás zahynul v plné síle při souboji s bratrancem Polydeukem, zasáhl ho Diův blesk. \n\nZ toho manželství zbyla Marpésse dcera Kleopatra, která se později stala ženou kalydónského hrdiny Meleagra. Ten ovšem z vůle bohyň osudu Moir zemřel také mlád a říká se, že poté vlastní rukou zemřela i jeho manželka a matka. \n\n"}
{"id": "158783", "url": "https://cs.wikipedia.org/wiki?curid=158783", "title": "Husice", "text": "Husice\n\nHusice je český název pro několik rodů ptáků z čeledi kachnovitých. Husice je také český název pro tribus \"Tadornini\", který zahrnuje rody \"Tadorna\", \"Chloephaga\" a \"Alopochen\".\n\n\nJako husice se někdy v češtině označuje i rod \"Cereopsis\" s jediným druhem husa (husice) kuří \"Cereopsis novaehollandiae\".\n"}
{"id": "158784", "url": "https://cs.wikipedia.org/wiki?curid=158784", "title": "Euénos", "text": "Euénos\n\nEuénos (řecky \"Εύηνος\", latinsky \"Euenos\") byl v řecké mytologii syn boha války Área. Byl aitólským králem.\n\nJeho manželkou byla Euéna, měli spolu dceru Marpéssu. Ucházel se o ni silák Idás, syn messénského krále Afarea. Euénos stanovil podmínku pro nápadníky: musejí s ním závodit se spřežením a v případě prohry přijdou o hlavu. Idás si však pro tuto příležitost vyprosil u svého otce, boha moří Poseidóna, okřídlený vůz a s ním vyhrál. Král Euénos nesnesl to pokoření, zabil své koně a potom i sám sebe.\n\nUtopil se v řece \"Lykormu\", která později dostala jeho jméno. Byla to řeka, přes kterou přenášel pocestné Kentaur Nessos. Jedna taková příhoda je v příbězích hrdiny Hérakla. Ta řeka se dnes jmenuje \"Evinos\".\n\nV mýtech se vyskytují i jiní nositelé toho jména, nejznámější je syn vůdce výpravy Argonautů Iásona a královny Hypsipylé.\n\n"}
{"id": "158786", "url": "https://cs.wikipedia.org/wiki?curid=158786", "title": "Lagrange", "text": "Lagrange\n\nLagrange [\"lagráž\"] může mít následující významy:\n\n\nLagrange může být také název sídla:\n\nV USA:\n\nVe Francii:\n\nŘada matematických vět a fyzikálních pojmů pojmenovaných po Josephu Louisi Lagrangeovi:\n\n"}
{"id": "158789", "url": "https://cs.wikipedia.org/wiki?curid=158789", "title": "Dvojzubák", "text": "Dvojzubák\n\nDvojzubák („zweispitz“) je kamenický nástroj, určený k hrubému odebírání kamenného materiálu, ale již ne tak hrubému, jako kamenickou špicí. Obvykle následuje opracování kamene\nzubákem.\n\n"}
{"id": "158790", "url": "https://cs.wikipedia.org/wiki?curid=158790", "title": "Dům armády", "text": "Dům armády\n\nDům armády byla vojenská sportovní organizace Československé lidové armády po únoru 1948, předchůdce Dukly, který vznikl přejmenováním z Armádního tělovýchovného klubu v roce 1953. Existovaly Ústřední dům armády (v Praze Dejvicích), oblastní domy armády, posádkové domy armády.\n"}
{"id": "158791", "url": "https://cs.wikipedia.org/wiki?curid=158791", "title": "Bublinkové řazení", "text": "Bublinkové řazení\n\nBublinkové řazení ( , česky též řazení záměnou) je implementačně jednoduchý řadicí algoritmus. Algoritmus opakovaně prochází seznam, přičemž porovnává každé dva sousedící prvky, a pokud nejsou ve správném pořadí, prohodí je. Pro praktické účely je neefektivní, využívá se hlavně pro výukové účely či v nenáročných aplikacích.\n\nAlgoritmus je univerzální (pracuje na základě porovnávání dvojic prvků), pracuje lokálně (nevyžaduje pomocnou paměť), je stabilní (prvkům se stejným klíčem nemění vzájemnou polohu), patří mezi přirozené řadicí algoritmy (částečně seřazený seznam zpracuje rychleji než neseřazený).\n\nNázev vyjadřuje průběh zpracování, při kterém prvky s vyšší hodnotou „probublávají“ na konec seznamu.\n\nOptimalizací algoritmu je detekce prohození prvků v průchodu seznamu. V případě, že algoritmus v průchodu neprohodil žádné dva prvky, tak žádné další prvky již nikdy neprohodí. Tudíž řazení můžeme ukončit s tím, že seznam je seřazen.\n\nPoznámka: toto je jen jedna z mnoha variací algoritmu.\n\nAlternativní verze:\n\nVýhodou alternativní verze je o něco vyšší efektivita. Po \"n\" opakováních je spodních \"n\" prvků již seřazeno a je zbytečné je znovu procházet. Další výhodou je, že upravený algoritmus se nezacyklí v nekonečné smyčce ani v případě, že bychom měli špatně implementovanou funkci pro porovnávání prvků seznamu.\n\nPrůměrná i nejhorší asymptotická složitost bublinkového řazení je formula_1.\n\nTento algoritmus řazení je jedním z nejpomalejších, je horší i ve srovnání s jinými algoritmy se stejnou asymptotickou složitostí, neboť vyžaduje velké množství zápisů do paměti a tím neefektivně pracuje s cache procesoru.\n\nDíky své jednoduché implementaci se však často objevuje v úvodních kurzech programování.\n\nBublinkové řazení je z hlediska naprogramování nejjednodušším algoritmem pro řazení. Výhodou rovněž je, že je stabilní, tzn. nemění pozici prvků, které jsou při porovnávání vyhodnoceny jako ekvivalentní. Bublinkové řazení je jeden z mála řadicích algoritmů, kterému stačí sekvenční přístup k datům (algoritmus nepotřebuje v řazené posloupnosti provádět žádné skoky). V minulosti se proto používal k řazení dat na páskových médiích, dnes jej lze s výhodou použít například při řazení jednosměrně zřetězeného spojového seznamu.\n\nBublinkové řazení se používá například pro výuku programování, nebo pro řazení malých polí, nebo polí, která jsou již částečně seřazena. Vzhledem k vysokému výkonu současných počítačů může mít \"malé\" pole i několik tisíc prvků, avšak pro řazení opravdu velkých polí je bublinkové řazení naprosto nevhodné. Pokud např. seřazení desetiprvkového pole trvá jednotku času, pak při bublinkovém řazení stokrát delšího (tisíciprvkového pole) spotřebujeme 10000 jednotek času, zatímco kvalitní algoritmus by potřeboval pouze 200 jednotek času.\n\nDalší nevýhodou jsou zbytečná porovnání při řazení seznamu s nejnižším prvkem na konci (pokud uvažujeme vzestupné řazení). V tomto případě nepomůže ani optimalizace pomocí detekce prohození prvků, jelikož tento nejnižší prvek se v každém průchodu posune pouze o jedno místo vlevo. Tento problém řeší modifikace algoritmu nazvaná Shaker sort.\n"}
{"id": "158796", "url": "https://cs.wikipedia.org/wiki?curid=158796", "title": "Leopold Ružička", "text": "Leopold Ružička\n\nLeopold Ružička (Lavoslav Stjepan Ružička; 13. září 1887, Vukovar, Rakousko-Uhersko – 26. září 1976, Mammern, Švýcarsko) byl chorvatsko-švýcarský chemik a vysokoškolský pedagog. V roce 1939 společně s Adolfem Butenandtem získal Nobelovu cenu za chemii. Byl prvním držitelem tohoto ocenění z Chorvatska. \n\nNarodil se ve Vukovaru (v té době patřilo Rakousko-Uhersku, dnes je v Chorvatsku). Pocházel z rodiny řemeslníků a zemědělců českého, německého a chorvatského původu. Jeho dědeček byl český krejčí, který se roku 1817 vystěhoval z Klatov. Navštěvoval klasickou střední školu v Osijeku. Původně se chtěl stát knězem a přešel na studium technických disciplín. Vybral si chemii, protože pravděpodobně doufal, že získá zaměstnání v nově otevřené rafinérii cukru postavené v Osijeku.\n\nObtížné životní podmínky a politický útlak ho přiměly odejít do Německa na Vysokou školu v Karlsruhe. Byl dobrým studentem a vytvořil si tak dobré základy pro studium organické chemie. Pod vedením Hermanna Staudingera (laureát Nobelovy ceny z roku 1953) získal v roce 1910 doktorát a spolu s ním později odešel na ETH (Eidgenössische Technische Hochschule) do Curychu jako jeho asistent.\n\nPo kratším působení na univerzitě v Utrechtu se vrátil na ETH, kde rozvíjel bohatou vědeckou činnost, zvlášť v oblasti terpenů a steroidních hormonů. Roku 1939 byl odměněn Nobelovou cenou za chemii.\n\nJeho první manželství s Annou rozenou Hausmannovou, bezdětné, bylo roku 1950 rozvedeno, druhá manželka Gertrude Acklin (rozená Frei) přivedla do manželství dospělého syna. \n\nProfesor Ružička, čestný člen Československé společnosti chemické, umožnil několika českým chemikům (F. Balašovi, F. Petrůovi, R. Lukešovi, F. Šormovi a též M. Protivovi, K. Wiesnerovi a Z. Vejdělkovi - ti už pracovali pod vedením profesora Preloga) studijní pobyt v jeho vzorně vybaveném ústavu.\n\n\n\nKromě toho byl Leopoldu Ružičkovi celkem osmkrát udělen čestný doktorát. Byl členem mnoha vědeckých akademií a učených společností. V roce 1932 byl zvolen členem Německé akademie věd Leopoldina. V roce 1938 byl zvolen členem American Academy of Arts and Sciences.\n\n"}
{"id": "158797", "url": "https://cs.wikipedia.org/wiki?curid=158797", "title": "Kačka", "text": "Kačka\n\nKačka je český název pro dva rody kachnovitých ptáků. Oba jsou monotypické a jeden byl v 19. století vyhuben, v současnosti tedy žije jediná kačka.\n\n"}
{"id": "158803", "url": "https://cs.wikipedia.org/wiki?curid=158803", "title": "Eulerova věta", "text": "Eulerova věta\n\nJako Eulerova věta jsou v matematice označována různá tvrzení pojmenovaná po Leonhardu Eulerovi:\n\n"}
{"id": "158807", "url": "https://cs.wikipedia.org/wiki?curid=158807", "title": "Pearl Harbor", "text": "Pearl Harbor\n\nPearl Harbor (Pu‘ola), v překladu \"Perlový přístav\", je přístav v laguně ostrova Oahu na Havaji. Většina přístavu a okolí je využívána jako námořní základna Námořnictva Spojených států amerických. Nachází se zde i velitelství americké pacifické flotily. Útok na Pearl Harbor provedený vojenskými silami Japonského císařství dne 7. prosince 1941 měl za následek vstup Spojených států amerických do druhé světové války.\n\nBěhem raného 19. století nebyl Pearl Harbor používán pro velké lodě kvůli mělkému vstupu. Zájem Spojených států o havajské ostrovy rostl díky lovu velryb, lodní dopravě a obchodním aktivitám v Tichomoří. Již v roce 1820 byl ustanoven \"Agent Spojených států pro obchod a námořníky\", aby dohlížel nad americkými obchodními aktivitami v přístavu Honolulu. Tyto obchodní vazby na americký kontinent doplňovala práce Americké rady komisařů pro zahraniční mise. Američtí misionáři a jejich rodiny se stali nedílnou součástí havajského politického subjektu.\n\nIncident z roku 1826 ilustruje některé z panovačných taktik používaných v té době kolonizátory ostrovů. Když loď por. Johna Percivala USS Dolphin připlula do Honolulu, kde zrovna vstoupilo v platnost nařízení omezující prodej alkoholických nápojů a braní žen na palubu plavidel v Honolulu Harbor iniciované misionáři, por. Percival a členové jeho posádky považovali zákony nového místopředsedy za nepřiměřené a jejich anulaci si vynutili za použití víc než jen pohrůžky použití násilí. Tato akce byla později Spojenými státy odsouzena a vedla k vyslání posla ke králi Kauikeaoulimu. Když kapitán Thomas A. P. Catesby Jones, velitel lodi USS Peacock, připlul, stal se prvním námořním důstojníkem, který navštívil Havaj vyzbrojen pokyny k projednání mezinárodních záležitostí s havajským králem a vůdci a k uzavření obchodní dohody.\n\nBěhem 20. a 30. let 19. století navštívilo Honolulu mnoho amerických válečných lodí. Ve většině případů doručovali velící důstojníci dopisy od vlády Spojených států s radami týkajícími se vládních záležitostí a vztahů ostrovního národa s cizími mocnostmi. V roce 1841 podpořily noviny \"Polynesian\" vycházející v Honolulu založení americké námořní základny na Havaji na ochranu amerických občanů zapojených do velrybářského průmyslu. Britský ministr zahraničních věcí na Havaji Robert Crichton Wyllie poznamenal v roce 1840, že \"... domnívám se, že proud událostí směřuje k rychlému připojení ke Spojeným státům.\" Tomuto trendu napomáhaly incidenty s Brity a Francouzi. 13. února 1843 lord George Paulet, velitel lodi HMS Carysfort, obsadil ostrovy během incidentu známho jako Paulet Affair. Ačkoli byla americká válečná loď USS Boston v přístavu, její velitel nezasáhl. O několik dní později byl však komodorem Kearneym, velitelem lodi USS Constellation, vznesen oficiální protest. Jednání lorda Pauleta bylo odsouzeno lordem Aberdeenem v Londýně. Francie a Británie uznaly havajskou nezávislost, Spojené státy ji však odmítly.\n\nPo francouzské invazi v roce 1849 sepsal král Kamehameha III, ovlivněn svými americkými poradci, listinu týkající se připojení ke Spojeným státům. Během čekání na odpověď z Washingtonu byla v pohotovosti loď USS Vandalie. Po smrti krále, odchodu francouzských ozbrojených sil a v důsledku zahraniční politiky Fillmorovy vlády byla myšlenka připojení odložena. Oddělení námořnictva však obdrželo rozkazy k ponechání amerického válečného loďstva v pacifiku.\n\nDíky ukončení americké občanské války, nákupu Aljašky, rostoucímu vlivu pacifických států, plánovanému obchodu s Orientem a touze po bezcelním trhu pro havajské produkty začaly havajské ostrovy expandovat. V roce 1865 byla vytvořena severopacifická eskadra pro pokrytí západního pobřeží a Havaje. V následujícím roce byla USS Lackawanna pověřena plavbou mezi ostrovy coby \"lokalitou velkého a rostoucího zájmu a významu.\" Toto plavidlo prozkoumalo severozápadní ostrovy u Japonska, v důsledku čehož Spojené státy obsadily ostrov Midway. Sekretář námořnictva tak mohl napsat ve své výroční zprávě z roku 1868, že v listopadu 1867 vlálo nad velrybářskými a obchodními plavidly v Honolulu 42 amerických vlajek v porovnání s pouhými šesti vlajkami jiných národů. Tato zvýšená aktivita byla důvodem pro trvalou přítomnost alespoň jedné válečné lodi v havajských vodách. Následujícího roku byla kongresem k 1. březnu 1869 vyhrazena v rozpočtu částka 50000 dolarů na prohloubení přístupů do přístavu.\n\nOd roku 1868, kdy velitel pacifické flotily navštívil ostrovy za účelem dohledu nad \"americkými zájmy\", hráli námořní důstojníci důležitou roli ve vnitřních záležitostech. Sloužili jako rozhodčí v obchodních sporech, vyjednavači obchodních dohod i jako ochránci zákona a pořádku. Pro členy havajské královské rodiny a významné úředníky ostrovní vlády byly pořádány pravidelné plavby mezi ostrovy a pevninou na palubě válečných lodí USA. Když v roce 1873 zemřel král Lunalilo, byla již v proudu jednání o ustanovení Pearl Harboru coby přístavu pro bezcelní vývoz cukru do USA. Nepokoje po zvolení krále Kalakaua v březnu 1874 vedly k vylodění modrokabátníků z USS Tuscarora a USS Portsmouth. Také britská válečná loď HMS Tenedos vylodila varovné síly. Právě během vlády krále Kalakaua byla Spojeným státům udělena výhradní práva pro vstup do Pearl Harboru a pro založení opravné a tankovací stanice.\n\nPřestože byla tato smlouva v platnosti až do srpna 1898, USA neopevnily Pearl Harbor jako námořní pevnost. Mělký vstup nadále tvořil impozantní bariéru proti vniknutí do hlubokých chráněných vod vnitřního přístavu, tak, jako tomu bylo předchozích 60 let.\n\nV roce 1875 podepsaly Spojené státy a havajské království Smlouvu o reciprocitě, doplněnou Úmluvou z 6. prosince 1884 a ratifikovanou v roce 1887. Dne 20. ledna 1887 udělil Senát Spojených států námořnictvu výhradní právo na užívání Pearl Harboru jako námořní základny (USA byl obsazen 9. listopadu téhož roku). K tomuto rozhodnutí přispěly jak Španělsko-americká válka v roce 1898, tak touha Spojených států po trvalé přítomnosti v Pacifiku.\n\nNejistota týkající se japonských úmyslů spojená s japonskou vojenskou přítomností v Číně vedla Spojené státy k přijetí obranných opatření. 1. února 1933 uspořádalo americké námořnictvo cvičný útok na Pearl Harbor jako součást zkoušky připravenosti. Útočníci uspěli a obránci prohráli.\n\n7. prosince 1941 skutečný útok na Pearl Harbor vtáhl Spojené státy americké do 2. světové války.\n\nÚtok jako první zahájily japonské letouny a trpasličí ponorky. Je pravdou, že Američané již dříve prolomili japonský kód, a o tom, že se chystá útok, věděli. Vzhledem k obtížím spojeným s dekódováním zachycených zpráv se však nepodařilo zjistit cíl onoho útoku před jeho započetím. Útok pod velením admirála Isoroku Jamamota byl zničující jak s ohledem na ztráty na životech, tak na poškození americké flotily. Sedmého prosince v 06:05 zahájilo šest japonských letadlových lodí útok vypuštěním první vlny 183 letadel(353 letadel {jiný zdroj}), sestávající hlavně z torpédových a střemhlavých bombardérů a stíhačů. Japonci zasáhli americké cíle v 07:51. První vlna zasáhla vojenská letiště na ostrově Ford. V 08:30 zaútočila na flotilu kotvící v Pearl Harboru druhá vlna 170 japonských letadel, většinou torpédových bombardérů. Bitevní loď Arizona byla zasažena protipancéřovou bombou, která prorazila plášť a zasáhla přední sklad munice, což mělo za následek doslovné roztrhnutí Arizony a její potopení během několika sekund. Celkem byla potopeno 9 lodí a 21 vážně poškozeno. 3 z těchto 21 byly neopravitelné. Celkové ztráty na životech byly 2350 mrtvých, včetně 68 civilistů, a 1178 zraněných. Z vojenského personálu bylo právě 1177 z Arizony. První střely byly odpáleny z torpédoborce Ward na trpasličí ponorku, která plula na hladině u přístavu. Ward ponorku potopil přibližně v 06:55, hodinu před útokem na Pearl Harbor.\n\n"}
{"id": "158810", "url": "https://cs.wikipedia.org/wiki?curid=158810", "title": "Zubák", "text": "Zubák\n\nZubák je kamenický nástroj, určený pro rovnání plochy kamenného výrobku z měkčího kamene, jako je pískovec nebo opuka.\n\nObvykle mu předchází úprava kamenickou špicí nebo dvojzubákem a následuje úprava povrchu kamenickým plochým dlátem, šalírkou nebo pemrlicí.\n\nZubák se také slangově říká zubovému zednickému hladítku určenému například k nanášení lepidla pod obklady.\n"}
{"id": "158811", "url": "https://cs.wikipedia.org/wiki?curid=158811", "title": "Kamenické dláto", "text": "Kamenické dláto\n\nKamenické ploché dláto je kamenický nástroj pro finální úpravu povrchu kamene. \n\nPoužívá se společně s dřevěnou kamenickou paličkou na srovnávání rovin a hran, aby byl povrch jemně vroubkovaný.\n"}
{"id": "158817", "url": "https://cs.wikipedia.org/wiki?curid=158817", "title": "Far Manager", "text": "Far Manager\n\nFar Manager (z anglického \"File and archive Manager\") je ortodoxní správce souborů pro Microsoft Windows, vytvořený jako klon Norton Commanderu. Far Manager využívá příkazový řádek Windows a je orientovaný na ovládání z klávesnice. Funkce FARu je možné snadno rozšířit použitím pluginů. FAR je vyvíjen od roku 1996.\n\nPanely jsou přizpůsobitelné co do počtu a typu sloupců s detaily a seřazením. Operace je možné vykonávat z jednoho panelu do druhého (to je základní princip práce v Norton Commanderu a jeho klonech), panely a konzola jsou aktivní zároveň (není nutné mezi nimi přepínat) a všechny základní a mnoho složitějších operací je možné uskutečnit jednoduchými klávesovými kombinacemi.\n\nFar je mocnější než mnoho moderních grafických souborových manažerů, umožňuje výběr za pomoci wildcards (konvence pro hromadné označování), má makra, rozšířené filtrování, zvýrazňování a samozřejmě také příkazový řádek, který je na rozdíl od Midnight Commanderu dobře integrovaný a neomezuje se jen na jednořádkové příkazy. Dále obsahuje interní zobrazovač a editor textu, přizpůsobitelné menu pro uživatele, zobrazení adresářů ve stromové struktuře, vyhledávání souborů, porovnávání, klávesové makra, integrovaného pomocníka a přepínač úloh pro své nástroje.\n\nPopulární pluginy jsou instalovány přímo s FARem a přinášejí například podporu FTP, sítí Windows (SMB protokol), dočasný virtuální adresář (sandbox), seznam běžících procesů Windows, manažera tisku, konvertor velkých a malých písmen v názvech souborů a několik pluginů rozširujících možnosti textového editoru na formátování, dělení řádek a podobně.\n\nDalší pluginy jsou dostupné například na tomto PluGRinG katalogu.\n\nFar Manager vyvíjel Jevgenij Rošal čtyři roky až do roku 2000, kdy jeho vývoj předal skupině ruských programátorů Far Group.\n\nFar Manager byl původně licencován jako shareware. 26. října 2007 byl zahájen vývoj nové Unicode verze Far Manageru verze 1.80, u které byla oznámena změna licence na upravenou verzi BSD licence. Tím se Far Manager stal z komerčního software software svobodný.\n\nPozději (13. prosince 2008) autoři kvůli lepšímu odlišení mezi open-source a komerční verzí Far Manageru přeznačili verzi 1.80 jako zcela novou řadu 2.00.\n\n17. května 2010 oznámili autoři, že i komerční verze Far Manager 1.75 je uvolněna pod svobodnou licencí BSD.\n\n\n"}
{"id": "158818", "url": "https://cs.wikipedia.org/wiki?curid=158818", "title": "Alexius Cörver", "text": "Alexius Cörver\n\nAlexius Cörver (* 19. květen 1714, Turnianske Podhradie - Turňa nad Bodvou – † 4. červen 1747, Nitra) byl slovenský teolog, filosof a matematik.\n\nAlexius Cörver se narodil v Turnianském Podhradí. Od roku 1731 byl příslušníkem piaristické řehole, noviciát absolvoval v Prievidzi.\n"}
{"id": "158819", "url": "https://cs.wikipedia.org/wiki?curid=158819", "title": "Levicová fronta", "text": "Levicová fronta\n\nLevicová fronta (někdy též Levá fronta) je aliance indických levicových (převážně komunistických) stran. V současné době vlastní strany zastoupené ve Frontě 59 mandátů (z 543).\n\n"}
{"id": "158820", "url": "https://cs.wikipedia.org/wiki?curid=158820", "title": "Johann Bayer", "text": "Johann Bayer\n\nJohann Bayer (1572 – 7. března 1625) byl německý astronom a právník. Roku 1603 vydal atlas hvězdné oblohy \"Uranometria\" a zavedl v něm označení hvězd řeckými písmeny, které se používá dodnes. Na Měsíci je podle něj pojmenován kráter Bayer.\n"}
{"id": "158826", "url": "https://cs.wikipedia.org/wiki?curid=158826", "title": "Callisto", "text": "Callisto\n\n</math>.</ref>\n\nCallisto, též Jupiter IV, je měsíc Jupiteru. Náleží k tzv. Galileovým měsícům, objevil ho Galileo Galilei v roce 1610. Callisto je druhým největším z Jupiterových měsíců a třetím největším měsícem ve sluneční soustavě po Jupiterově Ganymedu a Saturnově Titanu. Callisto má průměr 4 820 km, takže dosahuje přibližně 99 % velikosti planety Merkur, ale pouze asi třetiny jeho hmotnosti. Obíhá jako čtvrtý nejvzdálenější měsíc z Galileových měsíců se střední vzdáleností asi 1 880 000 km. Oproti Io, Europě a Ganymedu se nepodílí na orbitální rezonanci zmiňovaných měsíců a slapové působení Jupitera je už tak slabé, že nezpůsobuje významný ohřev měsíce. Měsíc má s Jupiterem vázanou rotaci, takže neustále směřuje k planetě stejnou stranou. Jelikož obíhá daleko od Jupiteru, je jeho povrch méně ovlivňován působením jeho magnetosféry než v případě vnitřních měsíců.\n\nTěleso je tvořeno horninami a ledem v přibližně stejném množství. Průměrná hustota měsíce dosahuje 1,83 g/cm. Spektroskopická měření naznačují, že se na povrchu nachází vodní led, oxid uhličitý, křemičitany a organické látky. Jeho kůra je silná až 150 km. Pod ledovou kůrou měsíce se nachází v hloubce okolo 100 km zřejmě relativně mělký oceán slané vody a pod ním již jen nediferencované či jen částečně diferencované jádro složené z křemičitanů.\n\nPovrch Callisto je silně rozryt impaktními krátery a je tudíž velice starý. Nevykazuje žádné stopy podpovrchových procesů jako je desková tektonika či vulkanismus a tak se předpokládá, že jeho povrch byl zcela zformován pouze dopady jiných těles. Výrazné povrchové útvary tvoří četné prstencové struktury, impaktní krátery různých tvarů a pásy sekundárních kráterů a jizev, hřebenů a uloženin. Při pohledu na měsíc z menší vzdálenosti je rozeznatelný členitý povrch tvořený malými světlými zmrzlými depozity nacházejícími se na vrcholcích vyvýšenin. Tyto vyvýšeniny jsou obklopeny hladkou vrstvou tmavého materiálu. Předpokládá se, že je to výsledek degradace malých útvarů vlivem sublimace, což podporuje absence malých impaktních kráterů a přítomnost množství malých pahorků, které pravděpodobně představují jejich zbytky. Absolutní stáří povrchu není známo.\n\nKolem Callisto se nachází velice slabá atmosféra tvořená oxidem uhličitým a pravděpodobně také molekulárním kyslíkem a nad ní pak poměrně intenzivní ionosféra. Předpokládá se, že měsíc vznikl pomalou akrecí z disku prachu a plynu, který obklopoval Jupiter po jeho vzniku. Protože akrece probíhala pomalu a rovněž slapové ohřívání bylo velmi malé, neměl Callisto dostatek tepla, aby mohla proběhnout jeho vnitřní diferenciace. Pomalá konvekce uvnitř Callisto, která započala krátce po vzniku měsíce, vedla k částečné diferenciaci a pravděpodobně i ke zformování podpovrchového oceánu v hloubce okolo 100–150 km a malého kamenitého jádra.\n\nPravděpodobná přítomnost podpovrchového oceánu nechává otevřenou možnost, že by Callisto mohl hostit potenciální mimozemský život. Nicméně podmínky pro jeho vznik jsou méně přívětivé než v případě sousední Europy. Měsíc zkoumaly sondy Pioneer 10, Pioneer 11, Galileo a Cassini. Kvůli nízké míře radiace na povrchu měsíce se dlouho uvažovalo o Callisto jako o nejvhodnějším místě pro případnou lidskou základnu pro výzkum Jupiterovy soustavy. Teplota na jeho povrchu se pohybuje od -190 °C do -130 °C.\n\nCallisto byl objeven Galileem v lednu 1610 společně s dalšími třemi měsíci Jupiteru: Ganymedem, Io a Europou. Pojmenován byl dle řecké mytologie po jedné z nespočtu milenek Dia Kallistó (\"Καλλιστώ\"), což byla nymfa spojovaná s bohyní lovu Artemis. Jméno navrhl Simon Marius, který byl s Galileem ve sporu ohledně připsání prvenství v objevení měsíců. Marius připsal nápad Johnanu Keplerovi. Nicméně se pojmenování Callisto pro měsíc po dlouhou dobu neujalo a měsíc byl označován jako „Jupiter IV“ či „čtvrtý měsíc Jupiteru“ značící jeho pořadí od Jupiteru, jméno se zase začalo používat až v polovině 20. století, kdy bylo objeveno velké množství dalších měsíců.\n\nCallisto je nejvzdálenější měsíc ze čtyř Galileových měsíců obíhajících kolem Jupiteru. Jupiter obíhá přibližně ve vzdálenosti 1 880 000 km (odpovídá 26,3 poloměrům Jupiteru), což je značně více než u třetího Galileova měsíce Ganymedu, který obíhá ve vzdálenosti 1 070 000 km. Důsledkem této vzdálenosti je to, že se Callisto nepodílí na orbitální rezonanci se třemi dalšími Galileovými měsíci a pravděpodobně se na ní nepodílel ani dříve.\n\nJako u většiny dalších pravidelných planetárních měsíců je i rotace Callisto vázaná. Délka dne je tak na povrchu Callisto stejně dlouhá jako doba oběhu, tedy přibližně 16,7 pozemského dne. Jeho oběžná dráha je mírně excentrická a ukloněná k Jupiterovu rovníku s orbitální excentricitou a inklinací měnící se kvazi-periodicky vlivem slunečních a planetárních gravitačních perturbací v řádu století. Rozsah změn je mezi 0,0072–0,0076 respektive 0,20–0,60°. Tyto orbitální variace způsobuji sklony v rotační ose (úhel mezi rotační a oběžnou osou) mezi 0,4 až 1,6°.\n\nDynamická izolace Callisto znamená, že měsíc nebyl nikdy znatelně zahřát slapovým teplem, což mělo důležité důsledky pro jeho vnitřní stavbu a evoluci. Jeho vzdálenost od Jupiteru taktéž znamená, že tok nabitých částic z planetární magnetosféry na měsíční povrch je relativně nízký, až 300 krát méně než je tomu například u Europy. Proto, na rozdíl od dalších Galileových měsíců, mělo ozáření nabitými částicemi relativně malý vliv na povrch Callisto. Hladina radiace na povrchu měsíce odpovídá přibližně 0,01 rem (0,1 mSv) za den.\n\nPrůměrná hustota Callisto, 1,83 g/cm, naznačuje složení z kamenného materiálu a vodního ledu v přibližně stejném množství s menším zastoupením nestálých ledů jako například čpavek. Hmotnostní zastoupení ledů se pohybuje mezi 49 až 55 %. Přesné složení horninového pláště není známo, ale je podobné složení chondritů typu L či LL, které se od chondritů typu H liší především menším zastoupením železa, vyskytujícím se převážně ve formě oxidů a jen v malé míře ve formě železa metalického. V případě Callisto je hmotnostní poměr železa vůči křemičitanům 0,9 ku 1,3, u Slunce je tento poměr 1:8.\n\nPovrchové albedo Callisto je okolo 20 %. Složení jeho povrchu je pravděpodobně velmi podobné jeho celkovému složení. Infračervená spektroskopie odhalila přítomnost absorpčních čar vodního ledu na vlnových délkách 1,04, 1,25, 1,5, 2,0 a 3,0 mikrometru. Vodní led se zdá být na povrchu Callisto všudypřítomným, s celkovým podílem asi 25–50 %. Analýza snímků v infračerveném a ultrafialovém spektru získaných sondou Galileo a pozorování provedená ze Země odhalila také různé neledové materiály: hořčíkové a železité ložisko hydratovaných křemičitanů, oxid uhličitý, oxid siřičitý a možná amoniak a různé organické sloučeniny. Spektrální data ukazují, že měsíční povrch je v malém měřítku extrémně různorodý. Malé kousky ledu z čisté vody jsou smíšeny s kousky směsi ledu a kamení, na které navazují tmavé oblasti složené z neledového materiálu.\n\nPovrch měsíce je asymetrický; strana přivrácená k Jupiteru je tmavší než strana odvrácená. U všech ostatních Galileových měsíců je situace obrácená, tedy přivrácená strana je světlejší než odvrácená. Zdá se, že odvrácená strana Callisto je obohacena oxidem uhličitým, kdežto přivrácená strana obsahuje více oxidu siřičitého. Mnoho čerstvých impaktních kráterů na povrchu taktéž ukazuje známky toho, že jsou obohaceny oxidem uhličitým. Celkově se odhaduje, že chemické složení povrchu, hlavně tmavých oblastí, by mohlo být podobné složení asteroidů typu D, jejichž povrch je tvořen uhlíkatým materiálem.\n\nPovrch Callisto posetý krátery leží na studené, ztuhlé a ledové litosféře, jejíž mocnost je mezi 80 až 150 km. Pravděpodobný slaný oceán se nachází mezi 50 až 200 km hluboko pod povrchovou kůrou, jak naznačují studie magnetického pole okolo Jupiteru a jeho měsíců. Zjistilo se, že Callisto reaguje na proměnné magnetické pole Jupiteru jako ideálně vodivá koule; to znamená, že pole nemůže proniknout dovnitř měsíce, což nabízí možnost přítomnosti vrstvy tvořené vysoce vodivou tekutinou o tloušťce nejméně 10 km. Existence oceánu se jeví více pravděpodobná, pokud voda obsahuje malé množství čpavku či jiné nemrznoucí směsi a to v zastoupení minimálně 5 hmotnostních procent. V tomto případě by oceán mohl být 250 až 300 km hluboký. Pokud by na měsíci oceán neexistoval, ledová kůra by byla pravděpodobně tlustší a dosahovala by mocnosti okolo 300 km.\n\nPod litosférou a případným oceánem není vnitřní stavba Callisto zcela jednotvárná, ale ani výrazně rozdílná. Údaje pořízené sondou Galileo (zvláště bezrozměrný moment setrvačnosti – 0.3549 ± 0.0042 – určený během těsných průletů kolem měsíce) naznačují, že vnitřek měsíce je tvořen stlačenými horninami a směsí ledů s narůstajícím obsahem hornin se zvyšující se hloubkou způsobeným částečným usazováním jednotlivých složek. Jinými slovy, Callisto je jen částečně diferenciovaný. Hustota a moment setrvačnosti jsou ve shodě s existencí malého silikátového jádra uprostřed měsíce. Poloměr takového jádra by nemohl překročit 600 km a jeho hustota by ležela mezi 3,1–3,6 g/cm.\n\nPrastarý povrch Callisto je jedním z krátery nejvíce posetých povrchů ve sluneční soustavě. Ve skutečnosti četnost impaktních kráterů na povrchu je blízko nasycení, vznik nového kráteru by vedl k tomu, že starší kráter by byl erodován. Morfologie povrchu je poměrně snadná, jelikož se na povrchu nenacházejí žádné hory, sopky a ani tektonické útvary vzniklé endogenními pochody uvnitř měsíce. Impaktní krátery a několik prstencových struktur společně s doprovodnými trhlinami, srázy a usazeným materiálem tvoří jediné velké útvary, které se na povrchu nacházejí.\n\nPovrch Callisto se dá rozdělit na několik geologicky rozdílných jednotek: pláně poseté impaktními krátery, světlé pláně, jasné a tmavé hladké pláně a množství jednotek spojených s několika jednotlivými prstencovými strukturami a impaktními krátery. Pláně poseté impaktními krátery tvoří většinu povrchu a představují starou litosféru tvořenou směsí ledu a horninového materiálu. Světlé pláně tvoří jasné impaktní krátery jako Burr a Lofn, stejně tak i zbytky téměř smazaných kráterů a centrální oblasti prstencových struktur. Věří se, že světlé pláně vznikly jako výsledek depozice ledových částic z impaktů. Světlé, hladké planiny tvoří malou část povrchu Callisto. Nacházejí se v okolí hřbetů a údolí spojených se vznikem kráterů Valhalla a Asgard a jako izolovaná místa v krátery posetých planinách. Věřilo se, že jsou spojeny s endogenní aktivitou, ale snímky ve vysokém rozlišení ze sondy Galileo ukázaly, že světlé, hladké planiny korelují se silně popraskaným a kopcovitým terénem a neukazují žádné známky přetvoření povrchu. Snímky ze sondy Galileo odhalily malé, tmavé, hladké oblasti s obecnou velikostí méně než 10 000 km, které vypadají, jako by obepínaly okolní terén. Pravděpodobně by se mohlo jednat o depozity spojené s kryovulkanismem. Obě skupiny, jak světlé tak i různorodé hladké planiny, jsou mladší a méně poseté krátery než okolní krátery poseté planiny.\n\nPrůměr impaktních kráterů sahá od 0,1 km, což je spodní hranice rozlišení pořízených snímků, až přes 100 km bez započítání prstencových struktur. Malé krátery s průměrem menším než 5 km mají jednoduše mísovitý tvar či rovné dno. Krátery větší než 5 km a menší než 40 km mají vyvinutý centrální vrcholek. Větší impaktní struktury s průměrem 25 až 100 km mají centrální depresi namísto vrcholku jako například kráter Tindr. Větší krátery s průměrem přes 60 km mohou mít centrální dóm, který vzniká jako výsledek tektonického výzdvihu centrální části kráteru po dopadu jako v případě kráterů Doh a Hár. Malé množství velmi velkých kráterů přesahujících 100 km a světlé impaktní krátery ukazují anomální geometrii centrálního dómu. Krátery na Callisto jsou obvykle mělčí než obdobné krátery na Měsíci.\n\nNejvětšími impaktními útvary na povrchu Callisto jsou mnohočetné prstencové pánve. Dvě jsou enormní. Kráter Valhalla je největší, má světlejší centrální oblast o průměru 600 km a prstence sahající až do vzdálenosti 1 800 km od centra kráteru. Druhý největší kráter je kráter Asgard, který má v průměru 1 600 km. Prstencové struktury vznikly pravděpodobně jako důsledek podopadových deformací projevujících se soustředným popraskáním litosféry ležící na vrstvě měkkého či tekutého materiálu, pravděpodobně oceánu. Dalšími útvary jsou tzv. Catenae, například Gomul Catena, dlouhé řetězy impaktních kráterů ležící v řadě napříč povrchem. Vznikly pravděpodobně dopadem objektů, které byly slapovými silami při blízkém průletu kolem Jupiteru roztrhány a následně dopadly na povrch Callisto, nebo by se mohlo jednat o pozůstatky dopadu tělesa pod nízkým úhlem. Historickým případem rozpadu tělesa vlivem gravitace Jupiteru byl rozpad komety Shoemaker-Levy 9, která následně po rozpadu narazila do Jupiteru. Jak je zmíněno výše, malé oblasti tvořené čistým vodním ledem s vysokým albedem okolo 80 % se nacházejí na povrchu Callisto obklopené mnohem tmavším materiálem. Snímky ve vysokém rozlišení pořízené sondou Galileo ukázaly, že tyto světlejší oblasti jsou umístěny hlavně na vyvýšených místech povrchu jako jsou okraje kráterů, srázy, hřbety a pahorky. Předpokládá se, že jsou tvořeny tenkou vrstvou zmrzlých vodních depozitů. Tmavý materiál obvykle leží v nížinách a obklopuje a částečně přikrývá světlejší útvary. Často vyplňuje dna impaktních kráterů větších než 5 km a mezikráterové deprese.\n\nV rozlišení menším než kilometr se jeví povrch Callisto více degradován než povrch ostatních ledových měsíců ze skupiny Galileových měsíců. Typicky na povrchu chybí malé impaktní krátery s průměrem menším než 1 km ve srovnání například s tmavými planinami na povrchu Ganymedu. Místo malých impaktních kráterů jsou téměř všudypřítomnými povrchovými útvary malé pahorky a deprese. Předpokládá se, že pahorky představují pozůstatky okrajů impaktních kráterů, které byly erodovány zatím neznámým mechanismem. Nejpravděpodobnější se jeví pomalý proces sublimace ledu, což je umožněno teplotou 156 K, které Callisto dosáhne v subsolárním bodu. Takováto sublimace vody či jiných těkavých složek ze špinavého ledu tvořícího podloží způsobí jeho rozklad. Materiál neobsahující led zůstává na povrchu a tvoří úlomkové laviny, které se sesouvají po svazích kráterů. Takovéto laviny jsou často pozorovány poblíž a uvnitř impaktních kráterů. Stěny kráterů jsou příležitostně přerušeny malými stružkami (anglicky nazývanými \"gullies\"), které jsou známé z povrchu Marsu. V hypotéze sublimace ledu je pak nízko ležící tmavý materiál interpretován jako vrstva, která je tvořena částicemi pocházejícími z okraje kráterů bez přítomnosti ledu.\n\nRelativní stáří různých jednotek na povrchu Callisto se dá určit za pomoci četnosti impaktních kráterů, které se na jejich povrchu nacházejí. Čím je povrch starší, tím více impaktních kráterů se na něm nachází. Absolutní datování povrchu zatím neproběhlo, ale na základě teoretických úvah se předpokládá, že krátery poseté planiny jsou okolo 4,5 miliardy let staré, což odpovídá téměř době vzniku sluneční soustavy. Stáří multi-prstencových struktur a impaktních kráterů záleží na zvolené rychlosti vzniku impaktních kráterů a různí autoři se rozcházejí v datování mezi 1 až 4 miliardami let.\n\nCallisto má velmi slabou atmosféru tvořenou oxidem uhličitým. Byla detekována zařízením \"Near Infrared Mapping Spectrometer\" (NIMS) na palubě sondy Galileo z absorpcí záření o vlnové délce 4,2 mikrometru. Povrchový tlak atmosféry byl určen na 7,5×10 baru a hustota částic na 4×10 cm. Jelikož takto slabá atmosféra by se ztratila za pouhé čtyři dny, musí být konstantně doplňována, pravděpodobně sublimací suchého ledu z měsíční ledové kůry, což by bylo ve shodě s hypotézou sublimační degradace povrchu vysvětlující vznik povrchových pahorků.\n\nIonosféra Callisto byla poprvé detekována během průletu sondy Galileo, její hustota elektronů dosahující (7 až 17)×10 cm nemůže být vysvětlena pouhou fotoionizací atmosférického oxidu uhličitého. Z toho důvodu existuje možnost, že v atmosféře Callisto v současnosti dominuje molekulární kyslík, který je 10 až 100 krát četnější než CO. Nicméně kyslík zatím nebyl přímo v atmosféře Callisto detekován. Pozorování za pomoci Hubbleova vesmírného dalekohledu (HST) určily horní limit jeho možné koncentrace v atmosféře. V ten samý čas byl HST schopen detekovat kondenzovaný kyslík zachycený na povrchu Callisto.\n\nČástečná diferenciace Callisto (odvozena například z měření momentu setrvačnosti) znamená, že měsíc se nikdy uvnitř nezahřál natolik, aby došlo k roztavení jeho ledové složky. Proto se jako nejvíce pravděpodobný model jeví vznik měsíce pomocí pomalé akrece v nízkohustotní mlhovině tvořené plynem a prachem, obíhající okolo Jupiteru po jeho zformování. Takovýto pomalý stupeň akrece by mohl umožnit držet krok ochlazování měsíce s akumulací tepla způsobenou impakty, rozpadem radioaktivních prvků a kontrakcí měsíce a tím zabránit roztavení materiálu a rychlé diferenciaci. Možný čas potřebný pro vznik Callisto se pak pohybuje mezi 0,1–10 milióny let.\n\nPozdější evoluce Callisto po akreci závisela na bilanci tepla z radioaktivních rozpadů, ochlazování tepelnou kondukcí poblíž povrchu a subsolidovou konvekcí uvnitř měsíce. Podrobnosti subsolidové konvekce v ledu jsou zdrojem největších nejistot v modelech všech ledových měsíců. Je známo, že vzniknou, když je teplota dostatečně blízko bodu tání, vzhledem k teplotní závislosti viskozity ledu. Subsolidová konvekce v ledových tělesech je pomalý proces s pohybem ledu okolo 1 cm/rok, ale ve skutečnosti se i tak jedná o velice efektivní chladicí mechanismus z dlouhodobého hlediska. Zdá se, že probíhá v podmínkách, kdy pevná chladná vrstva při povrchu měsíce vede teplo kondukcí, zatímco pod ní se led nachází v subsolidovém stavu, takže může vést teplo konvekcí. Vnější konduktivní vrstva u Callisto odpovídá chladné a pevné litosféře o tloušťce 100 km. Její přítomnost by vysvětlila nepřítomnost jakýchkoliv známek vnitřní aktivity na povrchu měsíce. Konvekce ve vnitřních částech měsíce může být v různých vrstvách odlišná, protože vlivem vysokých tlaků zde se vodní led vyskytuje v různých krystalických fázích od tzv. ledu I na povrchu až po led VII hluboko uvnitř měsíce. Subsolidová konvekce v nitru Callisto mohla bránit tání ledu ve větším měřítku, takže nemohla proběhnout žádná vnitřní diferenciace tělesa, která by jinak vedla k vytvoření velkého kamenného jádra a ledové kůry. Vlivem konvekčních procesů zde však probíhalo jen velmi pomalé a částečné oddělování kamenných materiálů a ledu, a to v časovém měřítku miliard let, a je možné, že tento proces stále není ukončen.\n\nPodle toho, co zatím o Callisto víme, nelze vyloučit existenci vrstvy či „oceánu“ kapalné vody pod povrchem měsíce. To je spojeno s anomálním chováním ledu krystalické fáze I, jehož teplota tání klesá s tlakem, a to až na 251 Kelvinů při tlaku 2 070 barů. Ve všech realistických modelech vnitřní stavby Callisto teplota ve vrstvě v hloubce mezi 100–200 km je velmi blízko této anomální teploty tání nebo ji lehce překračuje. Přítomnost i malého množství čpavku (okolo 1–2 hmotnostních %) téměř garantuje existenci kapalné vrstvy, jelikož čpavek dále snižuje teplotu tání.\n\nZatímco objemově je Callisto velice podobný Ganymedu, jeho geologická historie byla pravděpodobně jednodušší. Povrch Callisto byl snad formován impakty a dalšími exogenními pochody. Na rozdíl od sousedního Ganymedu, který má povrch pokryt rýhami, existuje jen málo náznaků o tektonických procesech na Callisto. Relativně jednoduchá geologická historie Callisto tak umožňuje planetologům využívat měsíc jako referenční těleso pro srovnávací studie s více aktivními a komplexními světy.\n\nPodobně jako v případě Europy a Ganymedu, i na Callisto by se potenciálně mohl nacházet mimozemský mikrobiální život ve slaném oceánu pod povrchem Callisto. Nicméně případné životní podmínky na Callisto jsou nehostinnější než u Europy. Hlavními důvody jsou nedostatek spojení s pevným materiálem a nižší tepelný tok z vnitřních oblastí Callisto. Torrence Johnson k možnosti života na Callisto ve srovnání s dalšími Galileovo měsíci řekl:\n\nNa základě výše zmíněného názoru a dalších vědeckých pozorování se věří, že největší možnost výskytu mimozemského bakteriálního života je na Europě.\n\nPrůlety amerických sond Pioneer 10 a Pioneer 11 kolem Jupiteru v 70. letech 20. století přinesly jen málo nových informací, které by nebyly známé z pozorování pozemskými teleskopy. Průlom přišel až s další generací amerických sond Voyager 1 a Voyager 2, které Joviánskou soustavou prolétly mezi roky 1979 až 1980. Sondy pořídily snímky téměř poloviny povrchu Callisto s rozlišením mezi 1 až 2 kilometry na pixel, určily přesně teplotu povrchu, hmotnost a tvar. Druhá část výzkumu proběhla mezi lety 1994 až 2003, když kolem měsíce osmkrát těsně prolétla další americká sonda Galileo. Poslední průlet C30 v roce 2001 se odehrál jen 138 km nad povrchem měsíce. Sonda Galileo dokončila snímkování povrchu s množstvím snímků o rozlišení 15 metrů u vybraných oblastí. V roce 2000 sonda Cassini, na své cestě k Saturnu, pořídila v infračerveném spektru vysoce kvalitní snímky všech Galileových měsíců včetně Callisto. Mezi únorem až březnem roku 2007 pořídila nové snímky ve viditelném světle a provedla spektrální měření sonda New Horizons na své cestě k Plutu.\n\nNa rok 2020 se plánuje start společného projektu americké NASA a evropské ESA s názvem Europa Jupiter System Mission (EJSM) za účelem výzkumu Jupiterových měsíců. V únoru 2009 bylo oznámeno, že projektu se dává přednost před misí Titan Saturn System Mission. Mise EJSM sestává z Jupiter Europa Orbiter pod patronací NASA a Jupiter Ganymed Orbiter vedenou ESA.\n\nV roce 2003 provedla americká NASA studii nazvanou „Human Outer Planets Exploration“ (HOPE) týkající se budoucího pilotovaného průzkumu vnějších oblastí sluneční soustavy. Cílem detailního výzkumu se stal měsíc Callisto.\n\nV rámci studie se zvažovalo využití Callisto jako potenciálního tělesa, kde by se mohla postavit povrchová základna využívaná pro produkci paliva potřebného pro průzkum vnějších oblastí sluneční soustavy. Výhody Callisto jsou nižší radiace, jelikož se měsíc nachází nejdále z Galileových měsíců, a geologická stabilita povrchu. Stálá základna by mohla být využita během průzkumu Europy, či by byla ideálně umístěna pro servis lodí pro průzkum vnějších okrajů sluneční soustavy, které by kolem Jupiteru prolétaly za použití efektu gravitačního praku po zastávce na Callisto.\n\nVe zprávě z prosince 2003 NASA uvedla, že by se pokus o pilotovanou misi ke Callisto mohl uskutečnit ve 40. letech 21. století.\n"}
{"id": "158827", "url": "https://cs.wikipedia.org/wiki?curid=158827", "title": "Komunistická strana Indie", "text": "Komunistická strana Indie\n\nKomunistická strana Indie je jedna z nejstarších indických stran (vznikla roku 1920). Oficiálně se strana hlásí k marxismu a komunismu, postupně však přešla na umírněnější pozice a proto se roku 1964 oddělilo radikální křídlo strany a založilo vlastní politický subjekt (Komunistická strana Indie (Marxistická)). Brzy nato KSI oslabila, když převážná rolnická část voličstva přešla na stranu KSI(M). Dnes jsou obě strany členy Levé fronty a víceméně spolupracují. Strana úzce spolupracuje s místními odbory. Při posledních volbách obdrželi komunisté 1,4 % a 10 mandátů.\n\n"}
{"id": "158828", "url": "https://cs.wikipedia.org/wiki?curid=158828", "title": "Kerplunk!", "text": "Kerplunk!\n\nKerplunk! je druhé album americké punkrockové kapely Green Day. Vyšlo v roce 1992 asi rok po prvním albu 1,039 Smoothed Out Slappy Hours. Až díky tomuto albu dostali Green Day smlouvu na nahrání megaúspěšného Dookie. Podklad písní je většinou elektrická kytara, ale už mnohem výraznější než na předchozím albu. Toto CD bylo populární v undegroundových klubech, kde Green Day často hráli.\n\n"}
{"id": "158829", "url": "https://cs.wikipedia.org/wiki?curid=158829", "title": "Javor jasanolistý", "text": "Javor jasanolistý\n\nJavor jasanolistý (\"Acer negundo\") je listnatý, dvoudomý, opadavý strom z čeledi mýdelníkovité. Vzhledem k několika odlišnostem od ostatních javorů, popsaných zde níže, je některými autory (mj. 5. díl \"Květeny ČR\" z r. 1997) považován za samostatný druh javorovec jasanolistý (\"Negundo aceroides\").\n\nJe to menší, poměrně rychle rostoucí, opadavý strom, asi 15 m vysoký, výjimečně až 20 m. Koruna je kopulovitě klenutá, řídká, většinou mezerovitě otevřená a nepravidelná, o průměru až 18 m.\nKmen je krátký a poměrně netvárný, strom často vícekmenný. Větve krátké, příkře vzpřímené a rozložené, místy vystoupavé. Letorosty lesklé, šedomodře ojíněné a úplně lysé. Jsou poměrně tenké a štíhlé, nezkroucené jako u jiných druhů javorů. Pupeny na rozdíl od jiných druhů rodu Acer jsou velmi malé, jen několik milimetrů dlouhé, nápadně bílé, kryté jen dvěma šupinami.\nBorka je u starších jedinců hladká, hnědošedá až šedočernavá, sotva brázditá nebo vzorkovaná, ve městech pak velmi často porostlá zelenými řasami. Kořenový systém je plochý.\nListy vstřícné, asi 7–15 cm dlouhé, lichozpeřené (výjimka u rodu Acer!), lístky po 5, výjimečně i po 7, většinou velmi krátce řapíkaté až skoro přisedlé, vesměs asi 5–10 cm dlouhé, zašpičatělé a na obvodu nepravidelně ostře zubaté nebo téměř celokrajné, většinou světle zelené, velmi tenké, a proto také zpravidla lehce převislé. Konečný lístek je většinou trojlaločný. Listy se na podzim barví do žluta.\nKvěty jednopohlavné, na různých jedincích (opět výjimka u rodu Acer!), bez korunních lístků, ve volných latách, které se objevují současně s rašením listů. Křídla plodů velmi úzká, svírají ostrý úhel a jsou srpovitě zakřivená a světle hnědavá.\n\nPůvodně je v Severní Americe, hlavně ve východní části kontinentu, odlišnými rasami však také zastoupen v západní části USA (např. Kalifornie).\n\nJedná se o rychle rostoucí, avšak krátkověkou dřevinu, dožívá se zpravidla pouze 60–100 let. Miluje svěží až vlhkou, kyprou půdu, daří se však i na půdě bažinaté, odolný vůči mrazu i suchu. Vyžaduje světlo.\n\nKlimaticky je poměrně odolný, snáší kouř i prach ve městech měst. U nás má použití jako strom parkový či jako okrasná dřevina v několika pestrolistých kultivarech. Dřevina velmi snadno tvoří nálety a je nadána silnou a agresivní kořenovou i pařezovou výmladností, s níž lze být považována za invazivní druh.\n\nPoužití této dřeviny jako alejového stromu není vhodné, protože netvoří rovný kmen.\n\n\n"}
{"id": "158831", "url": "https://cs.wikipedia.org/wiki?curid=158831", "title": "Devalvace", "text": "Devalvace\n\nDevalvace (z lat. \"de-valuare\", znehodnocovat) znamená znehodnocení. V ekonomii znehodnocení měny:\n\n\nRoky před 1. světovou válkou byly obdobím největšího rozvoje mezinárodního zlatého standardu. Zlato volně obíhalo a bankovky byly směnitelné za tento kov. Vzhledem k tendenci zanikání stříbrného monometalismu, který ztrácel na hodnotě, se zvětšovala vnitřní role zlata. Volnost mezinárodního oběhu zlata omezovala rozsah fluktuací změn kurzů a v tomto období byla stabilita měnových kurzů vyhovující. Volná cirkulace zlata a krytí každé emise měny zlatem bránila vzniku problému konvertibility měny, který se vůbec nevyskytoval vzhledem k tomu, že platebními prostředky v té době bylo zejména zlato nebo bankovky využité jako „poukázky“ na zlato. Ve chvíli, kdy se velmi silně zvětšil počet bankovek v oběhu (1913), vstoupila na scénu konvertibilita. Depozita představovala 87 % masy oběživa oproti 66 % v r. 1885. 1. sv. v. pak přivodila zrušení vnitřní konvertibility bankovek za zlato, tzv. „zazvonila umíráčkem zlatému standardu“. \n\nPo skončení války již evropské měny neměly fixní směnný kurz a vyvinuly se kurzy bloudivé (probíhaly nepravidelné změny bez regulace a bez ohledu na příčiny změn parity). Nestabilita vnášející nejistotu do vývozních příjmů a do dovozních nákladů byla velkou překážkou při rozvíjení zahraniční měny. Na konferenci v Janově, která proběhla v roce 1922, byla prosazena dvě rozhodnutí: 1. obnovení částečné směnitelnosti na úrovni zlatého slitku, tzn. ukončení vnitřního oběhu zlata = úspora) a možnost zachování devizy vedle zlata jako krytí měny. Mnoho zemí bylo v tomto období nuceno změnit paritu své měny. Válka a následná krize vyvolaly těžké měnové potíže a zplodily cykly znehodnocování a ustálení na mnohem slabší úrovni.  \n\nKvůli nedostatku surovin a potravin se začalo do zemí dovážet, což mělo za následek převýšení dovozu nad vývozem. To vedlo k znehodnocování měn. Díky přílivu cizích kapitálů, způsobeného znehodnocením měny, byly dovozy zaplaceny. Když zmizel stimul pro znehodnocení, stalo se naléhavým obnovení důvěry v měnu. Až na některé privilegované měny (švýcarská, nizozemská a skandinávská) se všechny měny západní Evropy stabilizovaly (devalvovaly) na úrovni velmi nízké ve srovnání s úrovní předválečnou.\n\nV roce 1944 položila konference v Bretton-Woods základy nového standardu omezené směnitelnosti za zlato. Hlavními cíli bylo zavést systém fixních směnných kurzů a umožnit konvertibilitu měn. Pro tento účel byl vytvořen Mezinárodní měnový fond (MMF), jehož hlavní úlohou bylo půjčovat finanční zdroje členským zemím, aby se redukoval přílišný rozkmit dočasných nerovnováh, které postihovaly platební bilance. Maximální a minimální kurzy měn se neměly podle smlouvy odchylovat o více než 1 % od jejich oficiální parity. MMF nedisponoval žádnými dostatečnými zdroji na krytí enormních výdajů. Po konci války byly Evropa a Japonsko devastovány, to vedlo k potřebě rekonstrukce. Spojené státy jako jediné vlastnily materiální a finanční prostředky k zastavení takové nouze. Nezbytný kapitál pak poskytl především Marshallův plán. \n\nV letech 1958-1960 vládl měnovému systému dolar, poté jeho suverenita zeslábla. Poptávka po americkém zboží se totiž zmenšovala současně s rozvojem evropského a japonského vývozu. Jeho příliv však nepřestával, neboť přímé americké investice byly prostředkem pomoci při rekonstrukci, což ve výsledku bylo právě oním základem pro problémy dolaru. Dolary se začaly shromažďovat v centrálních bankách, které za ně žádaly výměnu za zlato. Zlaté rezervy Spojených států se v letech 1958-1961 zmenšily o čtvrtinu, což vedlo k problému s mezinárodními směnami. \n\nOd března 1973 se všeobecné výkyvy měn zredukovaly pouze na variace kolem kurzu dolaru, hlavní evropské měny se vyvíjejí ve stejném smyslu jako dolar. Méně silné měny, jako je francouzský frank, britská libra a italská lira, se zhodnocují méně než měny ostatní v obdobích kurzů vůči dolarů a opět se více znehodnocují, když se americký dolar v kurzu zvedá; celkově se tyto měny znehodnocují vůči změnám silným (německá marka, švýcarský frank, gulden, jen), všechny měny se však mění obdobně jako dolar. Japonský jen měl někdy jiný vývoj: od září 1978 do konce ledna 1980 oproti dolaru klesal, dolar stoupl ze 176 na 248 jenů v době, kdy ostatní měny stoupaly; od ledna do prosince 1980 se zhodnotil oproti dolaru, který klesl na 203 jenů, zatímco měny po určité stabilitě klesly. To vyjadřuje kontrolu japonské měnové autority nad japonskou měnou: úspěšně intervenují, aby utlumily výkyvy kurzu a sledovaly stále celkovou světovou tendenci. Mezi březnem 1973 a koncem roku 1976 byly míry změn kurzů vůči dolaru omezené – po období oscilací se ustálila nová rovnováha – tak, jak zastánci kolísání předpokládali. Od 2. pololetí 1976 se však variace rozkmitaly; na konci roku 1979 se dolar znehodnotil. Od začátku roku 1980 do 1/3 roku 1985 se zhodnotil o 100 %, pak se znovu znehodnotil a poklesl asi o 50 % (v období 1985 do 1987). Vzhledem k silným měnám byl dolar na počátku roku 1988 na nejnižší historické úrovni. \n\nFaktické zavedení režimu proměnlivých kurzů provizorně uzavřelo éru devalvací a revalvací \"stricto sensu\" hlavních měn. Ale praxe tohoto režimu ukázala, že je nemožné uchránit měnové kurzy před působením škodlivých účinků spekulace. Stabilizace měn zůstává žádaným cílem. Devalvací se tudíž nepřestalo využívat; projevují se jen v méně rigidní formě. Úpravy uvnitř EHS mohou být přirovnávány k devalvaci a revalvaci právě z důvodu redukce fluktuací svých měn vůči dolaru a mezi sebou. Ve světě ještě zůstává mnoho měn, které používají fixní parity, přinejmenším vůči některým ostatním měnám, a které se mohou opět obrátit k devalvaci jako měnovému nástroji.\n\nAby mohla určitá země zaplatit své dovozy, potřebuje devizy: tyto zdroje si může obstarat tím, že prodává své zboží na export. Exportovaný produkt může být doplněn investicemi dlouhodobého či krátkodobého kapitálu nerezidentů. Mimo to je třeba vzít v úvahu také zahraniční investice rezidentů. Soubor těchto pohybů je zachycen v dokumentu \"platební\" \"bilance\". Zatímco tato bilance rekapituluje dodatečně pohyby zboží a služeb na jedné straně a pohyby kapitálové na straně druhé, nabídka a poptávka po devizách se projevují ze dne na den. Veškeré tyto nabídky a poptávky po devizách se konfrontují navzájem na finančním trhu směnných kurzů. Je-li směnný kurz fixní, k rovnováze nedojde, pokud se poptávka a nabídka nevyrovnají právě na této ceně fixního kurzu. Když poptávka převyšuje nabídku, centrální autority intervenují na trhu, aby udržely kurz. Ale toto předání deviz k prodeji zmenšuje úhrn rezerv a jejich vyčerpání by znamenalo bankrot a zastavení plateb. Devalvace se pak v tomto okamžiku jeví jako jediný a poslední prostředek, jak obnovit důvěru tím, že odřízne část hodnoty národní měnové jednotky. \n\nTři příklady devalvace ze 30. let 20. století, všechny tři byly diktovány podzaměstnaností v období nízké konjunktury:\n\nViděli jsme, že revalvace libry v roce 1925 byla operací určenou k obnově mezinárodní úlohy britské měny. Měla za následek velmi silnou ztrátu konkurenceschopnosti průmyslu, která šla dokonce až neschopnosti života u některých sektorů. Řádila nezaměstnanost, ale slabá ekonomická aktivita stlačovala úroveň dovozu, takže obchodní bilance byla kladná. Devalvace se jevila jako nutná. Důležitost obchodní sítě Velké Británie umožňovala zlepšit touto operací konkurenční schopnost vývozních odvětví. Nicméně vývoz zůstal na nízké úrovni roku 1930, protože mezinárodní konjunktura byla slabá. V takovéto situaci bylo iluzorní doufat v obnovu, která by přišla zvenčí. \n\nSkutečné motivy této devalvace byly vnitřní povahy. Počítalo se s obnovením aktivity, které mělo zastavit pokles cen. Doufalo se také, že dojde k přílivu cizích kapitálů, přitahovaných enormním rozdílem mezi cenami reálných aktiv a britskými obligacemi (30 %). U tohoto přílivu kapitálu mělo být dovoleno, aby byl zdrojem oživení. K oživení skutečně došlo, tím spíše, že země patřící k tomu, co se začalo nazývat šterlinkový blok, následovaly Velkou Británii v její devalvaci, čímž vykopaly příkop mezi sebou a zbytkem světa.\n\nStav americké ekonomiky v roce 1933 lze charakterizovat silně pozitivní obchodní bilancí, ale především více než znepokojující vnitřní situací. Míra nezaměstnanosti byla velmi vysoká a masivní útěk kapitálu paralyzoval obnovu. Jak jsme již viděli, americká vláda očekávala od devalvace dolaru vzhledem ke zlatu podstatně zvýšení cen. Odůvodnění bylo založeno na hypotéze, že se úroveň cen bude vázat na cenu zlata a ne na hodnotu dolaru. Žádný nutný důvod zvenčí nenutil k devalvaci, takže to byla  zřejmě snaha dát přednost interní obnově, která vedla k provedení dané operace. Znovu můžeme konstatovat, že v situaci slabé konjunktury je starost o vnější vztahy sekundární, jestliže nějaká existuje, a vnitřní potíže ji převáží. Tyto devalvace jsou vnímány jako agresivní, poněvadž směřují k tomu, aby “exportovaly nezaměstnanost”, počítá se s vnějším trhem pro vyřešení vnitřní krize, což ovšem přináší riziko jejího šíření do zahraničí.\n\nJde o vzácný příklad, především pro dobu mezi válkami, úpravy řízené vědeckým výpočtem. Zvolené procento, 28 %, směřuje k tomu, aby byla předem stanovena míra, která zajistí napojení belgického franku na anglosaské měny. Po devalvaci dolaru v roce 1933 rozhodl Institut ekonomických věd na univerzitě v Lovani dilema deflace devalvace: snížení cen by bylo utrpením. F. Bandhmin, který zajišťoval vazbu mezi praxí a univerzitou, ohlásil blízkou devalvaci. Taková publicita vyvolala masivní prodeje belgického franku a politickou krizi. Van Zeelandův kabinet provedl snížení hodnoty a výsledky jsou zcela přesvědčující. Počet nezaměstnaných se od března 1935 do března 1936 snížil z 206 000 na 139 000 osob. životní náklady poklesly v Belgii od indexu 100 v únoru 1935 na 85 v listopadu proti 96.8 ve Francii. Index průmyslové výroby se zvýšil o 23% od února 1935 v Belgii proti 11% ve Francii. Vyproštení franku z potíží je jednou z příčin zhoršení francouzské finanční situace od dubna 1935.\n\nTermín měnová válka, nebo také konkurenční devalvace, byl poprvé formulován , bývalým brazilským ministrem financí v roce 2010. Válkou nazval fenomén „manipulace měny“, kdy je měna uměle držena nízko z důvodu snah dané země o tržní výhodu, respektive o nárůst exportu. Pokud totiž tržní hodnota měny klesne, u ostatních zemí tato intervence způsobí exportní konkurenční napětí a import do dané země se stane nákladnější, což v obou případech obohacuje ekonomiku dané země. Důsledkem je pak například vyšší zaměstnanost, což se posléze projevuje současně i na snížených výdajích státu. Tradičně byla devalvace spojována se spíše slabými vládami\n\nKonkurenční devalvace je nicméně považována za nepatřičný způsob intervence vzhledem ke svým dopadům na samotné obyvatele a dále pak na ostatní země. Občané v důsledku umělého snížení tržní ceny měny ztrácejí kupní sílu, okolní země na druhé straně „doplácí na férové jednání“. Plošnou aplikací tohoto opatření může dojít až k celosvětovému poklesu trhu, což při rozsáhlé provázanosti ekonomických vztahů může ohrozit světovou ekonomiku. Pokud dojde ke snížení hodnoty jedné měny, automaticky musí dojít ke zvýšení hodnoty měny či měn jiných. Problém se pak může objevit v případě, kdy se světová ekonomika nachází v recesi, a k devalvaci domácí měny chce přistoupit více zemí současně. Ty mohou ve snaze chránit vlastní zájmy podniknout řadu intervencí ovlivňujících světový trh.\n\nV 80. letech nicméně Mezinárodní měnový fond poukázal na výhody devalvace ve spojitosti s ekonomikami rozvojových zemí, které se potýkají například právě s vysokou nezaměstnaností nebo je klíčem jejich ekonomického růstu export. Ideou je nastartování domácí produkce a zvýšení zaměstnanosti v důsledku zvýhodnění cen dovozu, resp. vývozu. Pokud tedy země z různých důvodů nemohou volit alternativní řešení, pak je devalvace i přes hrozbu možného neuspokojivého výsledku intervence (viz. Marschall-Lernerův stav) MMF navrhována. Primární volbou rozvojových zemí se stává díky možnosti vytvářet devizové rezervy potřebné pro případ finanční krize.\n\n\n\n"}
{"id": "158832", "url": "https://cs.wikipedia.org/wiki?curid=158832", "title": "Jan Přeučil", "text": "Jan Přeučil\n\nJan Přeučil (* 17. února 1937 Pardubice) je český filmový a divadelní herec a vysokoškolský pedagog specializující se zejména na výuku rétoriky.\n\nJeho otec František Přeučil byl majitelem nakladatelství PAMIR, redaktorem pardubických novin a politikem (pardubický poslanec za Národně socialistickou stranu v prozatímním Národním shromáždění ). Později byl jedním z obžalovaných v procesu s Miladou Horákovou, ve kterém byl odsouzen k doživotnímu žaláři a strávil nakonec deset let v žaláři na Mírově a v Leopoldově. Vlivem této skutečnosti proto nemohl Jan Přeučil jít studovat na gymnázium s výhledem pokračovaní na vysněném herectví (i přes výslovné doporučení od Karla Högera ) a musel tak nastoupit do tříletého učňovského oboru dřevomodelář při ČKD Stalingrad, kde již od počátku zakusil intenzivní snahu režimu o jeho politickou převýchovu.\n\nBěhem studia učebního oboru působil v ČKD alespoň v divadelním kroužku a ve sportovním klubu – v plaveckém oddílu. Po vyučení mu bylo umožněno studovat večerní gymnázium pro pracující. Po maturitě se přihlásil na DAMU, první zkoušky sice udělal, ale nebyl nakonec přijat kvůli uvězněnému otci. V dalším roce to zkusil znovu a od roku 1956 tak studoval obor herectví na Divadelní fakultě Akademie múzických umění v Praze, kde absolvoval v roce 1960. V ročníku s ním studovaly např. Jana Hlaváčová a Milena Dvorská. K jeho profesorům patřili mj. Radovan Lukavský a František Salzer, kteří mu umožnili během studia statování v divadlech, včetně Národního divadla . \n\nStálé divadelní angažmá měl v Divadle Na zábradlí od roku 1960 do roku 1993, kdy v letech 1982–1987 působil mj. také jako šéf činohry. Zde vstoupil do KSČ, což po roce 1989 pokládal za svou největší životní chybu. V roce 1977 byl jedním z představitelů propagandistického a dehonestujícího filmu \"Kdo je Václav Havel\". Od roku 1993 vystupoval také v muzikálech Hudebního divadla v Karlíně. \n\nOd roku 1960 ztvárnil přes 400 rolí v rozhlase, kde nalezlo široké využití jeho rétorické umění. Stovky rolí ztvárnil také v divadle, ve filmu, v televizi a v dabingu.\n\nOd roku 1963 byl dvacet sedm let pedagogicky činný na pražské DAMU, kde působil jako docent. K jeho studentům patřili mj. Ivana Chýlková, Karel Roden, Jitka Asterová, Pavel Vítek a Eva Holubová. Vyučuje rovněž na škole Akademického umění v Banské Bystrici na Slovensku.\n\nByl manželem herečky Štěpánky Haničincové, po její smrti se oženil s herečkou Evou Hruškovou (* 1952), se kterou připravuje rovněž pořady pro děti.\n\nOd dob svého působení se mu přezdívalo \"Džony Sprej\" pro velké množství hygienických předmětů a voňavek, které měl na svém líčicím stolku v šatně.\n\nPatří mezi osobnosti, které si potrpí na správnou mluvu, způsoby a rétorické schopnosti. Rétoriku navíc vyučuje v seminářích, kterým přezdívá \"rétorické laboratoře\".\n\nNa seznamech spolupracovníků Státní bezpečnosti je uveřejněn jako agent StB, a to pod krycím jménem Klaun, evidenční číslo 744 386.\n\nDne 20. ledna 1977 vystoupil v tendenční reportáži \"Kdo je Václav Havel?\" odvysílané Československou televizí na prvním programu. Uvedený pořad byl součástí kampaně proti autorům a prvním signatářům Charty 77.\n\n\n\n"}
{"id": "158833", "url": "https://cs.wikipedia.org/wiki?curid=158833", "title": "JR Central", "text": "JR Central\n\nStředojaponská železniční společnost (東海旅客鉄道株式会社, \"Tókai rjokaku tecudó kabušiki gaiša\", ) je hlavním železničním operátorem regionu Čúbu ve středním Japonsku. Její kratší a známější jméno je JR Central (JR東海, \"JR Tókai\").\n\nNejvýznamnějším nádražím této společnosti je hlavní nádraží v Nagoji, které leží na nejrušnější trati Tókaidó, kterou JR Central provozuje v úseku Atami - Maibara. Společnost provozuje také Tókaidó-Šinkansen mezi Tokiem a Ósakou, staví také první úsek Čúó-Šinkansen (Tokio - Nagoja), první dálkovou trať technologie maglev. \n\n\n\n\n"}
{"id": "158837", "url": "https://cs.wikipedia.org/wiki?curid=158837", "title": "Tramvajová doprava v Usolje-Sibirskoje", "text": "Tramvajová doprava v Usolje-Sibirskoje\n\nUsolje-Sibirskoje, město na ruském Dálném východě, s celkem 88 100 obyvateli, obsluhuje tramvajová síť. \n\nJedná se o síť relativně malou, srovnatelnou svojí velikostí například s Olomoucí (v provozu je zde kolem pěti linek); stará je zhruba čtyřicet let. Tramvaje zajišťují obsluhu místnímu závodu \"Chimfarmkombinat\", dvou nádraží a sídlišť. Celá síť je vybudovaná jako rychlodrážní; většina tratí má otevřený kolejový svršek. V současné době je však infrastruktura ve špatném stavu. Vozový park sestává z tramvají typu KTM-5 (většinou v modifikaci KTM-5M3 a novějších KTM-8), deponovaných v jediné vozovně v \"Zagorodné ulici\".\n\n"}
{"id": "158843", "url": "https://cs.wikipedia.org/wiki?curid=158843", "title": "Kebira", "text": "Kebira\n\nKebira je impaktní kráter na Sahaře. Střed kráteru leží v Libyi, jeho východní okraj zasahuje na území Egypta. Jméno kráteru pochází z arabštiny a znamená „velký“. Koresponduje také s názvem nedaleké oblasti náhorní plošiny Džilf al-Kabír (v překladu \"Velká bariéra\") ležící v jihozápadním Egyptě.\n\nKráter objevili vědci z Bostonské univerzity Farouk El-Baz a Eman Ghoneim. Má průměr 31 kilometrů a odhaduje se, že ho vytvořil náraz tělesa o velikosti přibližně 1 km. Kráter má dva valy, což je pro impaktní krátery velmi typické. Jeden z nich vznikl v momentě nárazu, druhý, menší, bezprostředně po výbuchu impaktujícího tělesa. Z východu na západ ho protínají suchá koryta dvou bývalých řek.\n\nVěk impaktu se zatím nepodařilo spolehlivě určit. Geologové předpokládají, že fragmenty zelenožlutých křemičitanů známých také jako pouštní sklo, které se vyskytují v oblasti Velkého písečného moře v jihozápadním Egyptě, vznikly přetavením hornin během impaktu. Zavátý kráter dlouhé roky unikal pozornosti geologů, jeho obrysy objevili až na snímcích ze satelitu.\n"}
{"id": "158844", "url": "https://cs.wikipedia.org/wiki?curid=158844", "title": "Albert Szirmai", "text": "Albert Szirmai\n\nAlbert Szirmai (2. července 1880, Budapešť – 15. ledna 1967, New York) byl maďarský operetní skladatel. Vystudoval Hudební akademii (Zeneakadémia) v Budapešti společně s Emmerichem Kálmánem a Viktorem Jacobim, pod vedením Jánose Kösslera. Po jejím absolvování byl nejprve hudebním kritikem v časopisech \"Pester Lloyd\" a \"Polgár\". V roce 1907 se stal dirigentem.\n\n"}
{"id": "158848", "url": "https://cs.wikipedia.org/wiki?curid=158848", "title": "Jan Libíček", "text": "Jan Libíček\n\nJan Libíček (28. září 1931 Zlín – 24. května 1974 Praha) byl český filmový a divadelní herec. V divadle i ve filmu ztvárňoval zejména komické role, k nimž jej předurčovala jeho silná postava a baculatá, dobrácká tvář.\n\nDivadelní začátky strávil v gottwaldovském (zlínském) divadle. Po dokončení DAMU (1955) působil několik let v Praze (Armádní umělecký soubor Víta Nejedlého, Vesnické divadlo Praha) a v letech 1959–1963 opět ve Zlíně.\n\nV letech 1963–1968 byl členem divadelního souboru Divadla Na zábradlí, kam jej speciálně pro hru Král Ubu získal režisér Jan Grossman. Mezi jeho další významné role z této éry patří například postava ředitele Zahajovačské služby ve hře Václava Havla Zahradní slavnost nebo tulák Estragon v Beckettově dramatu Čekání na Godota.\n\nOd roku 1968 až do své smrti působil v Městských divadlech pražských. V MDP, na scéně Divadla Komedie, ztvárnil například postavu rytíře Falstaffa ze Shakespearovy hry Veselé paničky windsorské (1969) v režii Ivana Weisse.\n\n\nBěhem svého života stihl ztvárnit role ve více než čtyřiceti filmech, převážně komediích. Jeho nejvýznamnější filmovou rolí je fasádník Petrtýl v komedii Světáci (1969).\n\nPoslední Libíčkovou rolí byl vodník Alois ve filmu Jak utopit dr. Mráčka aneb Konec vodníků v Čechách, kterou již ale nestačil dokončit: přímo z natáčení scény, v níž společně s vodníkem Karlem (Vladimír Menšík) číhá na břehu Vltavy na doktora Mráčka, byl odvezen do nemocnice, kde zemřel na selhání ledvin. Jeho role pak byla přeobsazena Zdeňkem Řehořem.\n\n\n\n"}
{"id": "158854", "url": "https://cs.wikipedia.org/wiki?curid=158854", "title": "Oops!... I Did It Again (píseň)", "text": "Oops!... I Did It Again (píseň)\n\nOops!… I Did It Again \"(Ups, udělala jsem to zase)\" je první píseň ze stejnojmenného alba Američanky Britney Spears, který vyšel v roce 2000.\nPíseň napsal a produkoval Max Martin a Rami. Tato taneční píseň má po textové stránce ukázat tu nebezpečnější část Britney tím, že má přítele, se kterým si v písni jen tak hraje. Tato píseň je jedna z nejvíce charakterizujících tuto zpěvačku a stala se jednou z jejích nejúspěšnějších v kariéře.\n\nFráze \"Oops!I Did It Again\" se vžila i mezi lid a stala se jednou z nejužívanějších a nejoblíbenějších v médiích i mezi lidmi. Píseň je také malou předzvěstí sexuální image Britney Spears.\n\nPíseň byla také parodována finskou metalovou skupinou Children of Bodom ve stejnojmenném singlu \"Oops!... I Did It Again\". Folkrockový hudebník Richard Thompson vydal coververzi písně na svém albu \"1000 Years of Popular Music\".\n\nVideo se natáčelo ve studiu v Kalifornii a natáčel jej opět režisér Nigel Dick, který si pohrál s myšlenkou života na Marsu. Mimo Britney, která je oděna do červeného přiléhavého oblečku je společně s ní v hlavní roli i kosmonaut, který se do ní ve videoklipu zamiluje a věnuje ji náhrdelník (ten, který se objevuje i ve filmu Titanic)\n\nPíseň si vysloužila několik nominací, ale žádnou neproměnila v cenu. Britney se ani protentokrát nedočkala vysněné Grammy, na kterou byla už podruhé neúspěšně nominována.\n\nVideoklip se natáčel v Kalifornii ve filmových studiích Universalu a utahuje si z filmu \"Titanic\", kdy Britney od astronauta svého srdce dostává náhrdelník a říká: \"A já si myslela, že ho ta stará paní na konci hodila do oceánu.\"\nSamotné natáčení nepatří k těm, které bude zpěvačka s nadšením líčit svým vnoučatům. Červený latexový obleček jí byl natolik těsný, že podle svých slov během natáčení trpěla jako pes, navíc všudypřítomné horko z reflektorů jí na spokojenosti také nepřidalo. Aby toho nebylo málo, jako suvenýr do dalších let si odnesla z natáčení čtyři stehy na hlavě, protože jí na hlavu spadla jedna z kamer.\nV USA se Britney opět vrátila do TOP 10 a zažila zde s písní velké žně. V mezinárodním měřítku si vedl ještě lépe, neboť obsadila téměř ve všech prestižních hitparádách první místo.\n"}
{"id": "158859", "url": "https://cs.wikipedia.org/wiki?curid=158859", "title": "Frank Vanhecke", "text": "Frank Vanhecke\n\nFrank Arthur Hyppolite Vanhecke (* 30. května 1959 Bruggy) je belgický vlámský politik a bývalý předseda politické strany Vlaams Belang.\n\nFrank Vanhecke vystudoval literaturu a filosofii. Se svou politickou činnost začínal v Jong Studentenverbond, od roku 1989 byl osobním asistentem poslance Evropského parlamentu Karla Dillena.\n\nV letech 1994 až 1999 byl poslancem Evropského parlamentu za Vlámský blok, jehož byl v roce 1996 po Dillenově rezignaci zvolen předsedou. Ve funkci předsedy Vlámského bloku byl potvrzen v roce 2001. V listopadu 2004 byl zvolen předsedou politické strany Vlaams Belang \"(česky Vlámský zájem)\", kterou založili členové rozpuštěného Vlámského bloku.\n\nPo působení v belgickém Senátu je Frank Vanhecke od roku 2004 opět poslancem Evropského parlamentu.\n"}
{"id": "158860", "url": "https://cs.wikipedia.org/wiki?curid=158860", "title": "Poláci (ptáci)", "text": "Poláci (ptáci)\n\nPoláci je skupina tří rodů kachen, vědecky označovaná buď jako tribus \"Aythyini\" nebo jako podčeleď \"Aythyinae\". Na bázi skupiny stojí čírka \"Marmaronetta\", zrzohlávky (rod \"Netta\", 3 žijící druhy) a poláci (rod \"Aythya\", 12 druhů) si jsou mnohem blíže příbuzní.\n\n"}
{"id": "158863", "url": "https://cs.wikipedia.org/wiki?curid=158863", "title": "Indický subkontinent", "text": "Indický subkontinent\n\nIndický subkontinent je obrovský subkontinent na jihu asijského kontinentu, který se rozkládá na indické zemské desce a zasahuje do Indického oceánu. Na severu se stýká s euroasijskou zemskou deskou. Tato oblast je označována jako subkontinent proto, že místní geografie a geologie je zcela odlišná od zbytku kontinentu. Rozkládá se v oblasti subtropického (vliv monzunů) a tropického pásu. V jižní části subkontinentu mezi Arabským mořem a Bengálským zálivem leží poloostrov Přední Indie.\n\nIndický poloostrov je díky mořím a horám, které ho obklopují, oddělen od okolního světa. Proto zde probíhal poměrně samostatný vývoj. Pohoří Himálaj chrání tuto zemi před suchými větry z Tibetu, a naopak zachycuje větry přenášející deště, které způsobují hojnost srážek. Na jihu se rozkládá Dekánská plošina, kde v průběhu historického vývoje vznikla další svérázná kultura, a podél obou pobřeží pak Východní a Západní Ghát. Na severozápadě nalezneme poušť Thár a na severu Indoganžskou nížinu.\n\nV Himálaji také pramení největší indické řeky Ganga, Indus a Brahmaputra. Ganga a Brahmaputra spolu vytvářejí největší deltu na světě. Indus se vlévá do Arabského moře, Ganga do Bengálského zálivu. To vše dohromady zajišťuje vhodné podmínky pro zemědělství a říční dopravu.\n\nZnalost zemědělství se do Indie dostala z Mezopotámie. Indové využívali velkých řek, které při záplavách přinášely úrodné bahno. Pěstovali obilí (hlavně pšenici a ječmen), sezam, bavlnu a luštěniny. Chovali koně, ovce a hovězí dobytek. Kráva se stala pro svou užitečnost dokonce posvátnou. V Indii se velmi brzy začal místo rádla používat pluh. Vlákna bavlny byla materiálem pro výrobu látek. Nejdůležitější plodinou je rýže. Dále se pěstuje cukrová třtina, čaj, bavlna, juta (na výrobu pytlů), kokosová palma a ovoce.\n\nJe známá Indická kuchyně, která používá speciální indické koření.\n\nVyspělá města se v povodí Indu objevila už ve 3. tisíciletí př. n. l. Byla stavěna podle jednotného plánu. Vždy měla pravoúhlé ulice a dělila se na dvě části – na vyvýšený hrad neboli citadelu a podhradí. Kolem roku 1500 př. n. l. byl vývoj těchto měst násilně přerušen vpádem indoevropských árijských kmenů. Ty si podmanily domorodé obyvatelstvo a vytvořili stát v povodí řeky Gangy. Tento stát byl po dlouhou dobu jediným větším státním útvarem na tomto území. Proto mohl do Indie ve 4. stol. př. n. l. proniknout makedonský král Alexandr Veliký, nestál mu totiž v cestě žádný silný stát, který by jej mohl zastavit. Jeho vpád však otevřel Indii obchodní cesty na západ. Obchodovalo se hlavně s indickými bavlněnými, vlněnými a lněnými látkami a s drahokamy.\n\nJe zde velká rasová, národnostní a jazyková pestrost. Protože se jedná o bývalou britskou kolonii, hlavním dorozumívacím jazykem je angličtina. Je zde zastoupeno mnoho jazykových rodin. Nejrozšířenější jazykovou rodinou jsou indoevropské jazyky, konkrétně její větev – indoíránské jazyky. Druhou nejrozšířenější jazykovou rodinou jsou drávidské jazyky, kterými se mluví převážně na jihu indického subkontinentu. Mezi menší jazykové rodiny patří austroasijské jazyky, sinotibetské jazyky několik izolovaných jazyků, např. burušaskí a andamanské jazyky.\n\nZ rasového hlediska je obyvatelstvo směsicí původních obyvatel, kteří se smísili s mnoha vlnami europoidních nájezdníků ze západu (Persie a střední Asie). Směrem z Himálaje a Barmy na subkontinent zasahuje i mnoho mongoloidních etnických skupin. Co se týče náboženství, je zde nejrozšířenější hinduismus (převládá v Indii) a islám (Pákistán a Bangladéš). Věda zabývající se jazykem, kulturou a historií etnik indického subkontinentu se nazývá indologie.\n\nNa indickém subkontinentu se nachází státy:\n\n"}
{"id": "158865", "url": "https://cs.wikipedia.org/wiki?curid=158865", "title": "Eva Filemonová", "text": "Eva Filemonová\n\nEva Filemonová (13. prosince 1933 v Ostřešanech – 17. září 2014 v Pardubicích) byla malířka a sochařka.\n\nNarodila se v Ostřešanech jako třetí dítě. Otec vlastnil cihelnu, matka krátce po jejím narození onemocněla a musela být umístěna do soukromého sanatoria. Toto odtržení od matky se promítá do její tvorby v pozdějším věku. V Ostřešanech žila do roku 1952, kdy byla nucena odejít. Po odchodu z rodné vsi bydlela v Brně, ale v roce 1982 se vrátila zpět do rodných Ostřešan. Z kádrových důvodů (kvůli otci) jí bylo zakázáno vzdělání, a tak se živila zpočátku jako uklízečka, poté jako zdravotní sestra. Po smrti svého prvního muže zůstala doma se synem a začala malovat. Vrátila se však zpět do práce jako vychovatelka učňů. I tuto práci musela z politických důvodů opustit. Nakonec se stala ošetřovatelkou nemocných na nejtěžších pracovištích (psychiatrie, onkologie).\n\nV letech 1976−1981 žila ve Strážnici s druhým manželem, který sem v letech normalizace musel odejít. Po návratu do rodných Ostřešan rekonstruuje dům a zdobí ho vlastními sgrafity, freskami, sochami z pískovce i dřeva, obrazy a dalšími uměleckými díly. Do roku 1976 byla spíše \"nedělní malířkou\". Od tohoto roku se však malování a umělecké tvorbě věnuje naplno. Pořádala a pořádá i výstavy, zpočátku však pouze amatérské, neboť vystavovat a tvořit od roku 1982 oficiálně nesměla.\n\nEva Filemonová byla 2x vdaná. Poprvé za Ivana Filemona (stavař, odborník na \"předpjatý beton\"), který tragicky zahynul v roce 1966. Podruhé se vdala za hudebního skladatele Emanuela Kuksu (†2003).\n\nJejí díla jsou převážně surrealistická. Hlavním motivem bývají koně, které si v dětství zamilovala.\n\n\n"}
{"id": "158870", "url": "https://cs.wikipedia.org/wiki?curid=158870", "title": "Univerzita Pardubice", "text": "Univerzita Pardubice\n\nUniverzita Pardubice (latinský název \"Universitatis Pardubicensis\") je veřejná vysoká škola univerzitního typu sídlící v Pardubicích, hlavním městě Pardubického kraje. Kromě toho má své dislokované pracoviště v České Třebové a Litomyšli. Vznikla roku 1950 jako jednofakultní Vysoká škola chemická a svůj současný název nese od 31. března 1994. S více než 7 000 studenty bakalářských, magisterských i doktorských studijních oborů se řadí mezi středně velké univerzity. Tvoří ji sedm fakult.\n\nHistorie pardubické univerzity je svázána s rozvojem dopravní sítě a potravinářského, strojního a chemického průmyslu v celém regionu. Zdejší chemické podniky navrhly zřízení Vysoké školy chemické už roku 1945, přičemž její vznik československá vláda schválila 27. června 1950. Výuka byla zahájena 15. října 1950 v prostorách pekařské a cukrářské průmyslovky a od akademického roku 1951/1952 se univerzita přemístila do státní průmyslové školy na náměstí Čs. legií. Tuto budovu využívá dodnes. Prvním a dlouholetým rektorem univerzity byl prof. Jiří Klikorka.\n\nV roce 1953 se název školy změnil na Vysokou školu chemicko-technologickou (VŠChT). V té době se jednalo o jednofakultní vysokou školu. Zázemí školy se postupně rozšiřovalo, například na počátku 60. let bylo k historické budově průmyslové školy přistavěno severní a západní křídlo, v Doubravicích na okraji města byl postaven areál pro technologické katedry a v obvodu Pardubice II byly vybudovány nové vysokoškolské koleje, menza a tělovýchovná zařízení – zde se nyní nachází hlavní univerzitní kampus.\n\nUniverzitou se pardubická vysoká škola stala 17. ledna 1991 přijetím nového statutu, který znamenal zřízení dvou fakult; dosavadní Fakultu chemicko-technologickou doplnila nová Fakulta územní správy (od roku roce 1993 Fakulta ekonomicko-správní). Jako třetí vznikla roku 1993 Dopravní fakulta Jana Pernera. V roce 1994 se v souvislosti s tímto rozvojem změnil název školy na Univerzitu Pardubice. V roce 1997 byla otevřena nově postavená Univerzitní knihovny, ke které byla roku 1999 připojena aula s řadou poslucháren. Jako v pořadí čtvrtá fakulta vznikla v roce 2001 Fakulta humanitních studií, která nese od roku 2005 název Fakulta filozofická. V červenci 2005 byla v Litomyšli založena Fakulta restaurování, v roce 2007 byla zřízena Fakulta zdravotnických studií (v letech 2002–2006 Ústav zdravotnických studií) a v roce 2008 byla zřízena Fakulta elektrotechniky a informatiky (v letech 2002–2007 Ústav elektrotechniky a informatiky). Od roku 2008 tak má univerzita sedm fakult. \n\nRozvoj univerzity stále pokračuje. Brněnská architektonická kancelář Kuba & Pilař architekti pro pardubickou univerzitu navrhla dvojici budov – Tělovýchovná zařízení Univerzity Pardubice (realizace 2007) a nový areál Fakulty chemicko-technologické (dokončen v listopadu 2008), které získaly hlavní cenu Grand Prix architektů za rok 2009. V roce 2011 univerzita získala půlmiliardovou podporu pro výstavbu Výukového a výzkumného centra v dopravě (VVCD) v technologickém areálu v Doubravicích a celkovou rekonstrukci objektu v centru města v rámci projektu Univerzitní IT pro vzdělávání a výzkum (UNIT).\n\nVe funkci rektora Univerzity Pardubice se za dobu její historie vystřídalo 10 osobností. Současným rektorem univerzity je prof. Ing. Jiří Málek, DrSc.\n\n\n\nDo října roku 2004 univerzita používala jako logo historický znak univerzity – půlkůň a latinský název UNIVERSITAS PARDUBICENSIS. Původní logo je vidět na titulní straně \"Zpravodaje Univerzity Pardubice\" ve formátu, jak byl vydáván do čísla 38, červen 2004. Loga fakult ze stejného období jsou pak vyobrazena v mimořádném čísle z prosince 2001. Motiv původního znaku univerzity je však dosud využíván na pečeti Univerzity Pardubice.\n\nOd začátku akademického roku 2004/2005 zavedla univerzita nový jednotný vizuální styl včetně moderní podoby loga. Logo univerzity jako celku je v červené barvě, loga fakult jsou pak rozlišena jak názvem fakulty, tak i individuálním barevným odlišením. Logo v sobě nese i jisté propojení na heraldický symbol města, hlavu a šíji koně, kterou je možné nalézt v místě propojení písmene „U“ a obvodem kruhu.\n\nMezi insignie Univerzity Pardubice patří dle jejího statutu žezla, řetězy a taláry. Insignie Univerzity Pardubice byly předány akademickým funkcionářům (rektoru, prorektorům, děkanům a proděkanům fakult) dne 27. září 2000. Tyto insignie nahradily do té doby používané insignie předchůdkyně Univerzity Pardubice – Vysoké škole chemicko-technologické. Fakulty do rok 2000 své vlastní insignie neměly. Prvotní sada insignií byla vytvořena pro univerzitu a tři v té době existující fakulty. Soubor insignií vytvořil akademický sochař Jindřich Plotica. Taláry akademických funkcionářů byly vytvořeny podle návrhu výtvarníka Petra Zemana.\n"}
{"id": "158871", "url": "https://cs.wikipedia.org/wiki?curid=158871", "title": "Zrzohlávka", "text": "Zrzohlávka\n\nZrzohlávka (\"Netta\") je rod kachen rozšířený pouze ve Starém světě. Přestože patří ke kachnám potápivým, potravu (řasy a ponořenou vegetaci) si většinou opatřuje jako kachny plovavé.\n\nJejich sesterskou skupinou jsou poláci. Podle Liverzeyho je možno čtyři druhy zrzohlávek rozdělit na dvě vzájemně sesterské dvojice druhů.\n\n"}
{"id": "158876", "url": "https://cs.wikipedia.org/wiki?curid=158876", "title": "Prudký potok (přítok Krupé)", "text": "Prudký potok (přítok Krupé)\n\nPrudký potok (německy \"Schnellbach\") pramení v údolí mezi horami Podbělka, Sušina a Tetřeví hora v pohoří Králický Sněžník ve výšce asi 1240 m n. m. Záhy přibírá několik dalších zdrojnic a teče strmým údolím k jihovýchdu až k jihu. Pro Prudký potok jsou typické četné přírodní kaskády a menší vodopády. Po asi 4,5 km toku opouští masív pohoří a dostává se do podhůří. Protéká údolím, které je často zalesněné, dostává se k severovýchodnímu konci vsi Vysoké Žibřidovice a nakonec se zprava vlévá do říčky Krupá (což je přítok Moravy) ve výšce asi 470 m. Délka toku činí 9,1 km. Plocha povodí má rozlohu 11,0 km².\n\n"}
{"id": "158878", "url": "https://cs.wikipedia.org/wiki?curid=158878", "title": "Jakub Diviš", "text": "Jakub Diviš\n\nJakub Diviš (* 27. července 1986, Turnov, Československo) je český fotbalový brankář, od léta 2017 hráč klubu FK Teplice. Mimo ČR působil na klubové úrovni na Slovensku, ve Skotsku a v Bulharsku.\n\nS fotbalem začínal v Lomnici nad Popelkou, poté se dostal se do slávistického dorostu. V roce 2004 již odehrál některá přátelská předsezonní utkání juniorského týmu Slavie, do kterého byl zařazen v další sezoně, odkud ho trenér Jarolím přeřadil v lednu 2006 do prvoligového týmu. V první polovině roku 2008 hostoval v tehdy druholigové Spartě Krč, kde se mu podařilo i vstřelit branku ze hry. Premiéru v prvním týmu Slavie si pak odbyl v podzimní části sezony 2008/09 kdy nastoupil ke dvěma zápasům poháru ČMFS a na závěr odchytal povedené utkání v Poháru UEFA proti Ajaxu Amsterdam. V sezoně 2008-2009 získal se Slavií mistrovský titul. V létě 2009 jej Slavia poslala na hostování s opcí do 1. FC Tatran Prešov, kde nechyběl v jediném zápase podzimní části slovenské Corgoň ligy. V únoru 2010 se jeho hostování změnilo na přestup. V roce 2011 hostoval ve skotském Hibernian FC. V Tatranu se stal s velkou převahou nejoblíbenějším hráčem týmu dle ankety fanoušků na oficiálních stránkách tohoto klubu. V létě 2013 mužstvo po sestupu Prešova do 2. ligy a po konci smlouvy opustil a podepsal tříletý kontrakt s opcí v FK Mladá Boleslav.\n\nV červenci 2014 odešel hostovat z Boleslavi do bulharského klubu CSKA Sofia. S CSKA se představil v Evropské lize UEFA 2014/15, kde jeho tým vypadl ve druhém předkole s moldavským FC Zimbru Chișinău.<br>\nEvropskou ligu UEFA okusil po návratu z hostování i v dresu Mladé Boleslavi, v sezóně 2017/18 skončil s týmem ve 3. předkole na štítu albánského klubu KF Skënderbeu Korçë. Poté vypadl ze základní sestavy a v srpnu 2017 přestoupil z Mladé Boleslavi do severočeského klubu FK Teplice.\n\nV roce 2004 odehrál přátelské utkání za reprezentaci do 19 let proti Kypru a do roku 2008 byl také v širší nominaci reprezentace do 21 let, za kterou sehrál 3 přípravné zápasy. Své poslední utkání za tuto věkovou kategorii absolvoval v přátelském utkání s Anglií na podzim 2008.\n\n\n"}
{"id": "158882", "url": "https://cs.wikipedia.org/wiki?curid=158882", "title": "Tomáš Necid", "text": "Tomáš Necid\n\nTomáš Necid (* 13. srpna 1989, Praha, Československo) je český fotbalový útočník a reprezentant, od srpna 2018 hráč ADO Den Haagu, hrající nejvyšší nizozemskou soutěž Eredivisie. \nV roce 2008 zvítězil v české anketě Fotbalista roku v kategorii Talent roku. Mimo Česko působil na klubové úrovni v Rusku, Řecku, Nizozemsku, Turecku a Polsku.\n\nS manželkou Klárou má syna Alexe (* 2015).\n\nS fotbalem začínal ve Stodůlkách v pěti letech, odkud v průběhu dorostu zamířil do SK Slavia Praha. Za rok 2006 byl vyhlášen nejlepším českým dorostencem.\n\nV roce 2006 se propracoval do prvního týmu. V sezóně 2007/08 vyhrál se Slavií mistrovský titul, přestože jarní část strávil na hostování v Jablonci. Také si zapsal účast v Lize mistrů. V zimním přestupovém období sezony 2008/09 přestoupil do CSKA Moskva. Danou sezonu však začal ve Slavii a ta v ní získala mistrovský titul. Stal se tak mistrem ČR.\n\nV lednu 2008 odešel na hostování do Baumitu Jablonec. V klubu působil půl roku. Během této doby odehrál 13 zápasů, ve kterých vstřelil 5 branek.\n\nNa začátku sezony 2008/09 vedení Slavie oznámilo, že se dohodlo s ruským klubem CSKA Moskva na jeho prodeji k začátku roku 2009. S Mužstvem, které se stalo hráčovým prvním zahraničním angažmá, podepsal smlouvu do konce podzimní části sezony 2012/13. V roce 2011 utrpěl vážné zranění kolene, které si o rok později obnovil. Kvůli tomu odehrál v těchto letech pouze jediné ligové utkání, navíc jako střídající hráč. V květnu 2013 CSKA Moskva získal titul v ruské Premier Lize. V létě 2013 s týmem podepsal nový kontrakt do konce sezony 2014/15. Od ročníku 2013/14 působil na hostování v jiných klubech. V únoru 2015 se hráč dohodl s klubem na předčasném konci smlouvy.\n\nV červenci 2013 odešel Necid na roční hostování do řeckého týmu PAOK Soluň. V odvetě třetího předkola Ligy mistrů 2013/14 7. srpna 2013 proti ukrajinskému celku FK Metalist Charkov vstřelil jednu branku, která stačila na konečnou remízu 1:1. Přišel na hřiště v 82. minutě a již za několik sekund skóroval střelou k tyči. PAOK však po úvodní prohře 0:2 ze soutěže vypadl. 17. srpna odehrál za PAOK první ligový zápas, za stavu 3:0 šel na posledních 10 minut utkání se Škodou Xanthi, další gól nepřidal.\n\nV zimní ligové přestávce sezóny 2013/14 jej CSKA Moskva uvolnilo na hostování do Slavie Praha, byť měl ještě zůstat v PAOKu. Tam však plnil spíše roli náhradníka. Ve hře byly ještě možnosti hostování v nizozemském celku PEC Zwolle a belgickém Anderlechtu Brusel (ten chtěl ale i opci na přestup, což CSKA odmítlo). Svůj první gól po návratu do Slavie Praha si připsal 15. ledna na soustředění proti tamnímu celku Buzanada a druhý gól 16. ledna proti celku UD San Lorenzo. Obnovenou premiéru v 1. lize zažil 22. února 2014 proti SK Sigma Olomouc, ale značně mu zhořkla, neboť Slavia dostala od soupeře výprask 1:5. Poprvé po návratu se v „sešívaném“ dresu radoval z ligového gólu ve svém druhém zápase 28. února proti FK Dukla Praha, v němž vstřelil vítězný gól (Slavia vyhrála 2:1). Po sezoně 2013/14 se vrátil do CSKA Moskva s bilancí 13 ligových zápasů a 3 vstřelených gólů.\n\nDo nabitého kádru CSKA se nevešel ani před sezonou 2014/15 a tak odešel na hostování do nizozemského PEC Zwolle. Při svém debutu v Eredivisie 16. srpna 2014 proti domácímu týmu FC Dordrecht přihrál v nastaveném čase na vítězný gól Mustafu Saymakovi. S PEC si zahrál v Evropské lize 2014/15, kde se tým střetl ve 4. předkole s AC Sparta Praha. V úvodním domácím zápase (remíza 1:1) se po faulu na něj kopal pokutový kop (neproměněný) a zapojil se i do akce, po níž padl jediný gól domácích. Nastoupil i v odvetném utkání v Praze, kde měl hned ve 4. minutě velkou šanci, kterou brankář David Bičík vykopl. PEC prohrál 1:3 a do základní skupiny nepostoupil. V PEC se dostal do solidní formy, která podle nizozemských médií neunikla pozornosti slovutných nizozemských klubů AFC Ajax, Feyenoord, FC Twente a také německé Borussie Dortmund. V lednu 2015 si ho CSKA Moskva stáhl z hostování zpět, aby ho mohl prodat. Za Zwolle odehrál celkem 17 zápasů a vstřelil 10 branek. V následujícím měsíci podepsal hráč se Zwolle půlroční smlouvu po předčasném ukončení kontraktu v Rusku.\n\nV létě 2015 se o hráče zajímala Sparta Praha a některé kluby z Itálie, ale nakonec zamířil do tureckého Bursasporu, kde podepsal čtyřletý kontrakt a sešel se zde s krajanem Tomášem Sivokem.\n\nKoncem ledna 2017 odešel na hostování do polského popředního klubu Legia Warszawa, který čekaly boje v jarní vyřazovací části Evropské ligy UEFA 2016/17. Vybral si dres s číslem 24. V Legii se setkal s krajanem Adamem Hlouškem. V úvodním ligovém utkání si připsal asistenci na gól, ale poté se zranil. V Ekstraklase skončil v sezóně 2016/17 s bilancí 6 zápasů a 1 vstřelená branka.\n\nV září 2017 se vrátil opět do Slavie Praha na roční hostování z Bursasporu s opcí na trvalý přestup. Měl nabídky i z Nizozemska a Turecka. Necid se ovšem kvůli nabitému útoku Slavie nikdy nedokázal prosadit do základní sestavy. Nastupoval převážně v pohárech, kde ho zdobila docela slušná produktivita (10 zápasů, 5 gólů). Ovšem po změně trenéra ztratil i tuto pozici a na jaře odehrál pouhých 133 minut.\n\nSlavia Praha tedy s Necidem ve svých plánech už nepočítala a rozhodla se proto neuplatnit opci na trvalý přestup. Tomáš se proto vrátil do Bursasporu, kde se řešilo jeho další angažmá. S klubem se dohodli na předčasném ukončení smlouvy a hráč si proto mohl hledat nový klub. Na konci srpna 2018 se Necid dohodl na angažmá s nizozemským Den Haagem. Podepsal smlouvu na 2 roky. Necid debutoval 1.9.2018 v zápase s Excelsiorem a připsal si 2 asistence. Odehrál celé utkání. Svoje první 2 zásahy si připsal při zápasu nizozemského poháru proti Rosmalenu, který skončil výhrou 6:0 pro Den Haag.\n\nTomáš Necid se od začátku své profesionální kariéry zapojil do reprezentace České republiky v nejrůznějších věkových kategoriích. V roce 2006 se stal nejlepším střelcem šampionátu do 17 let v Lucembursku, kde dal v pěti zápasech pět gólů. Čeští mladíci podlehli ve finále Rusku až v penaltovém rozstřelu.\n\nV následujícím roce se účastnil kvalifikace na Mistrovství Evropy do 19 let v Rakousku, kde reprezentační tým ztroskotal na výběrech Anglie, Nizozemska a Ruska v elitní skupině. Tomáš se ukázal na následujícím mistrovství stejné kategorie konaném v České republice, kde opět získal trofej nejlepšího střelce se čtyřmi góly za čtyři zápasy a výrazně tak pomohl týmu k celkovému třetímu místu.\n\nStart na mistrovství světa do 20 let 2007 v Kanadě mu zhatilo jen zranění.\n\nNa podzim 2008 pak odehrál jeden zápas za reprezentaci do 21 let proti Ukrajině. Bilance v mládežnických reprezentacích:\n\nNecid byl nominován do A-mužstva ke kvalifikačnímu zápasu o Mistrovství světa 2010 v JAR proti San Marinu (19. listopad 2008), ve kterém si připsal premiérový start i premiérový gól. Stal se tak ve svých 19 letech a 93 dnech nejmladším reprezentačním střelcem, dokud jej 12. října 2010 nepřekonal Václav Kadlec (18 let, 4 měsíce a 22 dní).\n\nVe třetím kole kvalifikace na EURO 2016 13. října 2014 se představil v národním dresu po cca dvouleté pauze. Byl to vydařený comeback, v Astaně proti Kazachstánu pomohl gólem k výhře 4:2, ČR měla po třech zápasech na kontě plný počet 9 bodů. S českým týmem slavil postup na EURO 2016 ve Francii.\n\nTrenér Pavel Vrba jej zařadil do závěrečné 23členné nominace na EURO 2016 ve Francii. V úvodním zápase českého týmu proti favorizovanému Španělsku (porážka 0:1) se gólově neprosadil, neměl ani dostatečnou podporu od zálohy. Ve druhém utkání 17. června proti Chorvatsku vyrovnal v nastaveném čase z pokutového kopu na konečných 2:2, zisk bodu dával Čechům naději na postup do osmifinále. Ve třetím střetnutí proti Turecku přišla porážka 0:2 a český tým obsadil se ziskem jediného bodu poslední čtvrté místo skupiny.\n\nGóly Tomáše Necida v A-mužstvu české reprezentace\n"}
{"id": "158885", "url": "https://cs.wikipedia.org/wiki?curid=158885", "title": "Chrastický potok", "text": "Chrastický potok\n\nChrastický potok pramení na východním svahu masívu hor Tetřeví hora a Velká Šindelná v pohoří Králický Sněžník ve výšce asi 1180 m n. m. Teče ze svahů k východu, později opouští masív pohoří a dostává se do podhůří, stáčí se k jihovýchodu a protéká vsí Hynčice pod Sušinou. Při tom se do něj zprava vlévá několik přítoků. Poté protéká zalesněným údolím pod Mlýnským vrchem, teče přes dolní část vsi Chrastice (obě zmíněná sídla jsou dnes částmi Starého Města) a nakonec se zprava vlévá do říčky Krupá (což je přítok Moravy) poblíž železniční stanice Chrastice ve výšce asi 490 m. Délka toku činí 7,0 km. Plocha povodí má rozlohu 9,5 km².\n"}
{"id": "158886", "url": "https://cs.wikipedia.org/wiki?curid=158886", "title": "God Save the Queen (píseň, Sex Pistols)", "text": "God Save the Queen (píseň, Sex Pistols)\n\nGod Save the Queen je píseň punkové skupiny Sex Pistols a jedna z nejznámějších punkových písní vůbec. Singl (B-strana „Did You No Wrong“) byl vydán 27. května 1977 a většinou veřejnosti byl považován za útok na královnu Alžbětu II. a britskou monarchii. Píseň se jmenuje stejně jako britská hymna. Ve své době vzbuzovala kontroverzi především tím, že označovala britskou monarchii jako „fašistický režim“ a tvrzením, že Anglie „nemá budoucnost“.\n\nSex Pistols chtěli píseň nejprve nazvat „\"No Future\"“, ale jejich manažer Malcolm McLaren, který věděl, že se blíží 25. výročí královniny vlády, je přesvědčil, aby ji přejmenovali na „\"God Save the Queen\"“ a pozdrželi její vydání, aby vyšla až při výročí. Ačkoliv se mnoho lidí domnívá, že byla napsána přímo k výročí, není to pravda. Paul Cook tvrdí: „Nebylo to napsáno ke královnině výročí. Tehdy jsme o tom nevěděli. Nebylo naší snahou s tím přijít a všechny šokovat“. Johnny Rotten vysvětluje text písně následovně: „Nenapíšete píseň jako \"God Save the Queen\", protože nenávidíte Angličany. Napíšete takovou píseň, protože je máte rádi a je vám zle z toho, jak se s nimi špatně zachází.“ Jeho záměrem bylo pravděpodobně vzbudit sympatie britské dělnické třídy a všeobecný odpor k monarchii.\n\nDne 7. června 1977, v den královnina výročí, se kapela pokusila zahrát píseň na lodi na řece Temži přímo před Westminsterským palácem. Po rvačce do které se zapojil také Jah Wobble a kameraman, byla kapela a jejich doprovod zatčena.\n\nSingl se dostal až na druhé místo oficiálního žebříčku stanice BBC, ale dodnes se objevují spekulace – nikdy nepotvrzeny nebo vyvráceny – že byl ve skutečnosti nejprodávanější, ale byl odsunut na druhé místo, protože píseň byla chápána jako urážlivá. Na neoficiálním žebříčku NME se ale singl umístil na prvním místě. Píseň byla zakázána BBC a Independent Broadcasting Authority, která regulovala nezávislá komerční rádia, čímž byla z médií prakticky odstraněna. Také některé obchody odmítly singl prodávat.\n\nFráze \"No Future!\", která uzavírá refrén, se stala charakteristickou pro punkové hnutí, ačkoliv její použití v písní je dvojznačné, protože se v ní zpívá, že \"anglické snění nemá budoucnost\".\n\nPředtím, než kapela podepsala smlouvu s Virgin Records, malé množství kopií bylo vydáno pod labelem A&M. Tyto kopie jsou v současnosti jedněmi z nejdražších, které kdy ve Spojeném království byly vylisovány. Cena jedné kopie je v současnosti přibližně £13 000.\n\nPíseň je obsažena na albu \"Never Mind the Bollocks, Here's the Sex Pistols\" a na mnoha kompilacích. Časopis Rolling Stone označil píseň za 173. nejlepší píseň všech dob. Další písní Sex Pistols, která se do seznamu čítajícího 500 písní dostala, byla \"Anarchy in the U.K.\"\n\nJednu cover verzi nahrála britská rocková skupina Queen. Tato verze vyšla na jejich studiovém albu \"A Night at the Opera\" v roce 1975. Skupina píseň pojala rockově a výraznou stopu tam má kytara Briana Maye \"Red Special\". Často s ní vystupovali na koncertech, většinou ji hráli na závěr.\n\nDalší cover verze písně je obsažena na EP \"Armed and Dangerous\" skupiny Anthrax z roku 1985.\n\nSvou cover verzi v roce 2000 natočila i skupina Motörhead a vydala ji na albu \"We Are Motörhead\".\n"}
{"id": "158890", "url": "https://cs.wikipedia.org/wiki?curid=158890", "title": "Štěpánovský potok (přítok Krupé)", "text": "Štěpánovský potok (přítok Krupé)\n\nŠtěpánovský potok pramení u osady Štěpánov u Starého Města v podhůří Králického Sněžníku ve výšce asi 730 m n. m. Protéká osadou Štěpánov a teče dále k jihovýchodu údolím s občasnými lesíky. Nakonec podtéká železnici a dnes teče podél k ní téměř k jihu a nakonec se zprava vlévá do říčky Krupá (což je přítok Moravy) poblíž železniční stanice Chrastice v nadmořské výšce asi 490 m. Délka toku činí 4,3 km.\n"}
{"id": "158891", "url": "https://cs.wikipedia.org/wiki?curid=158891", "title": "Newcastle upon Tyne", "text": "Newcastle upon Tyne\n\nNewcastle upon Tyne, často zkracovaný jen na Newcastle, je město a metropolitní distrikt rozkládající se na severním břehu řeky Tyne v regionu Severovýchodní Anglie.\n\nNewcastle, v té době známý jako \"Pons Aelius\", byl založen římským císařem Hadriánem. Pozůstatky valu, který nechal postavit na obranu před útoky ze severu, jsou v Newcastle viditelné dosud, zvláště podél \"West Road\" a dále na východ u \"Wallsendu\".\n\nPoté co Římané opustili Británii, stalo se město součástí mocného anglosaského království \"Northumbria\" a v té době bylo označováno jako \"Monkchester\". Po několika konfliktech s Dány a zpustošení severní části města po vzpouře proti Normanům, byl \"Monkchester\" téměř celý zničen. Normané si uvědomovali strategickou polohu města a tak Robert Curthose, syn Viléma I. Dobyvatele, zde nechal roku 1080 postavit dřevěný hrad, a tak bylo město od té doby nazýváno \"Novum Castellum\" nebo také Newcastle.\n\nVe středověku byl Newcastle nejsevernějším anglickým opevněním. Kolem města byla postavena kamenná zeď vysoká téměř 8 m, na ochranu proti vetřelcům v hraniční válce proti Skotsku. Roku 1174 byl v Newcastle uvězněn skotský král William. Ve 14. století město odolalo třem útokům skotských vojsk.\n\nKrál Karel I. udělil městu právo těžit ve východní Anglii uhlí. Tento monopol umožnil Newcastle jeho rozvoj, ale měl vliv i na okolní města, což působilo rivalitu, která se projevuje doposud. V anglické občanské válce Newcastle stálo na straně krále a roku 1644 bylo napadeno Cromwellovými skotskými spojenci. Vděčný král pak městu udělil právo používat motto \"Fortiter Defendit Triumphans\" (Triumf hrdinské obrany). Ironií osudu byl král Karel I. Skoty vězněn v Newcastle v období let 1646 až 1647.\n\nPo krátkou dobu v 17. století Newcastle exportoval k pobřeží v severním Yorkshire velké množství moče na výrobu ledku pro textilní průmysl. V 18. století bylo město největším tiskařským centrem v zemi po Londýně, Oxfordu a Cambridge a Literární a filosofická společnost, založená roku 1793, svými erudovanými debatami a velkým počtem knih v několika jazycích předběhla Londýnskou knihovnu o půl století. Newcastle se stal největším producentem skla na světě. Největší podíl na rozvoji města v té době však měla jeho role jako významného exportéra uhlí.\n\nV 19. století se hlavními obory rozvoje Newcastle staly stavitelství lodí a těžký průmysl a město se stalo významným činitelem průmyslové revoluce. Mezi inovace, které mají svůj původ v Newcastle a blízkém okolí, je možno zařadit bezpečnostní lampu, Stephensonovu první parní lokomotivu, elektrickou žárovku Josepha Swana, parní turbínu, která měla významný vliv na pohon lodí, a výrobu levné elektrické energie.\n\nV druhé polovině 20. století došlo k poklesu významu těžkého průmyslu a velký podíl na ekonomice města mají kancelářské komplexy a maloobchody.\n\nNewcastle se nachází na severovýchodu Anglie. Vlastní město se rozkládá na severním břehu řeky Tyne. Z pohledu geologie jsou významným faktorem velké zásoby uhlí. I když místní podloží obsahuje především černé uhlí, nachází se zde i jalové podloží anglického svrchního karbonu a svrchní jury.\n\nPodnebí v Newcastle je mírné i když znatelně teplejší než v některých jiných oblastech stejné zeměpisné šířky, v důsledku působení teplého Golfského proudu. Vlivem pozice v deštném stínu severních Penin patří k místům s nejmenším úhrnem srážek v rámci Velké Británie. Větry vanoucí v okolí města mají převážně jihozápadní směr.\n\nNewcastle je v rámci Anglie na 20. pořadí v počtu obyvatel a Tynesidská konurbace je v rámci Anglie na 5. pořadí.\n\nPodle sčítání obyvatel z roku 2001 má samosprávná oblast Newcastle asi 259 500 obyvatel. Spolu s metropolitními distrikty North Tyneside (cca 190 000 obyvatel), South Tyneside (cca 150 000 obyvatel) a Gatesheadem (cca 200 000 obyvatel) má konurbace Newcastle-Gateshead asi 799 000 obyvatel. Průměrný věk obyvatel Newcastle , vycházející ze stejných pramenů, je 37,8 let (národní průměr – 38,6).\n\nAsi 98,1% obyvatel je bělochů (národní průměr 91.3%). Dalšími etniky zastoupenými v Newcastle jsou Pákistánci s 1,9%, Indové s 1,2% a menší i když významné menšiny Číňanů a Židů.\n\nSprávu metropolitního distriktu Newcastle vykonává městská rada (\"Newcastle upon Tyne City Council\"), která má 78 členů. Distrikt je rozdělen do 26 volebních obvodů z nichž každý je v radě zastoupen třemi členy.\n\nVolební obvody Newcastle:\n\nNa severním okraji města, asi 11 km od centra města poblíž \"Pontelandu\", se nachází letiště Newcastle. Ročně odbaví asi 5 miliónů cestujících a je jedním z nejrychleji se rozvíjejících letišť ve Velké Británii. V roce 2006 byly na letišti provozovány linky do asi 80 míst světa.\n\nNewcastle a jeho okolí je vybaveno hustou sítí autobusové dopravy, která je koordinována společností \"Nexus\", výkonným orgánem \"Tyne and Wear Passenger Transport Executive\". Autobusová linky jsou provozovány především společnostmi \"Go North East\", \"Arriva\" a \"Stagecoach North East\". V červnu 2005 byla uvedena do provozu autobusová síť \"Quayside Transit\", využívající autobusy s hybridním diesel-elektrickým pohonem produkujícím menší množství emisí. Náklady na tento projekt dosáhly 5 miliónů liber.\n\nRoku 1904 vybudovala North Eastern Railway systém elektrické příměstské železniční dopravy, která spojovala oba břehy řeky Tyne a severní předměstí. Tento systém byl transformován na Tyne and Wear Metro, které bylo rozšířeno až na letiště Newcastle International, \"Tynemouth\" a \"South Hylton\" v Sunderlandu. Je jedním že čtyř systémů metra ve Velké Británii.\n\nJe označováno jako první moderní britský systém lehké kolejové dopravy. Ročně přepraví asi 40 miliónů pasažérů a je řízen \"Tyne and Wear Passenger Transport Executive\". Je druhým největším metropolitním železničním systémem Velké Británie.\n\nŽelezniční stanice Newcastle Central byla první zastřešenou železniční stanicí na světě a byla inspirací pro mnoho dalších železničních stanic ve Velké Británii. Její nádherné neoklasicistní průčelí navrhl architekt John Dobson a stanice byla navržena ve spolupráci s Robertem Stephensonem. Byla slavnostně otevřena roku 1850 královnou Viktorií. První spoj provozovala společnost \"North Eastern Railway\".\n\nV současnosti je hlavní stanicí na trase \"East Coast Main Line\" a \"Cross Country Route\". Společnost \"GNER\" zajišťuje pravidelné spoje s půlhodinovou frekvencí do Londýna. Cesta do hlavního města trvá necelé tři hodiny. Další společnosti Virgin Trains, Northern Rail a Transpennine Express zajišťují spojení do Birminghamu, Bristolu, Carlisle, Edinburghu, Glasgow, Leedsu, Liverpoolu a Sheffield.\n\nHlavní dopravní tepny v oblasti Newcastle:\n\n\nNewcastle má také přístup k mezinárodnímu přístavišti trajektů, nacházejícím se v blízkém městě \"North Shields\". Otdud vyjíždějí trajekty do Amsterdamu, Kristiansandu, Gothenburgu, Stavangeru, Haugesundu a Bergenu.\n\nV poslední době došlo ke znatelnému růstu v v počtu divadel v Newcastle. Nejvýznamnějším divadlem je Theatre Royal, které je více než 25 let hostitelem vyjezdních představení souboru Royal Shakespeare Company. Dalšími známými divadly jsou Tyne Opera House, Newcastle Playhouse (v současné době v rekonstrukci), Live Theatre, People's Theatre a Gulbenkian Studio. Ve městě a jeho blízkém okolí se nacházejí některé další sály například sál v radnici, \"Newcastle Arena\" a \"Sage Gateshead\".\n\nV centru města se nachází několik nákupních center. Největším z nich je centrum na Eldon Square, kde se nachází i největší obchodní dům společnosti \"Fenwick\" ve Velké Británii a obchod společnosti \"John Lewis\", který je často uváděn jako první obchodní dům ve Velké Británii.\nHlavní nákupní ulicí města je Northumberland Street. Ve zprávě z roku 2004 byla tato ulice označována jako oblast s nejvyšším nájemným mimo Londýna. Dalšími nákupními centry jsou relativně nové komplexy \"Eldon Garden\" a \"Monument Mall\", \"Newgate Centre\", \"Leazes Arcade\" a tradiční \"Grainger Market\". Na předměstí jsou významnými nákupními středisky \"Gosforth\" a \"Byker\".\n\nNejvětším hudebním sálem v Newcastle je \"Metro Radio Arena\", která pojme 11 000 návštěvníků. Nachází se na jižním okraji centra města, nedaleko od \"Centre for Life\". V sálu městské radnice, který pojme až 2 000 posluchačů, se každý měsíc pořádají koncerty zaměřené především na sólová vystoupení. Obě místní univerzity mají vlastní velké sály které pojmou asi 2 000 návštěvníků. 14. října 2005 byl otevřen další kultrurní sál pro až 2 000 posluchačů – \"Carling Academy Newcastle\".\n\nV Newcastle jsou vydávány místní noviny společnosti Trinity Mirror \"Evening Chronicle\" a \"Journal\" a volně šířené \"Metro\". Dalším časopisem je módní měsíčník \"Crack\" podobný londýnskému \"Time Out\". Humoristický časopis pro dospělé \"Viz\" pochází z Jesmondu, obvodu v Newcastle.\n\nCentrála \"Tyne Tees\", pobočky společnosti ITV, se nedávno přestěhovala z \"City Road\" do nových kanceláří ve finančním centru \"Watermark\", poblíž \"Metro Centre\". Regionální ředitelství BBC sídlí na \"Barrack Road\" na severu města. Odsud vysílá i \"BBC Radio Newcastle\".\nSoukromý sektor je zastoupen mimo jiné rozhlasovou stanicí \"Metro Radio\", sídlící v budově u kruhového objezdu poblíž \"Swan House\" poblíž \"Tyne Bridge\", \"Century FM\", sídlící v Gatesheadu a \"Galaxy 105-106\" vysílající ze studia ve \"Wallsendu\". V průběhu školního roku vysílá z \"Newcastle University\" studentské rádio \"Newcastle Student Radio\".\n\nKřesťanské náboženství vyznává asi 70% obyvatel. Dalším významněji zastoupeným vyznáním je islám s asi 3,6%. Asi 16% obyvatel uvádí, že je bez vyznání.\n\nV Newcastle se nachází dvě katedrály – anglikánská Newcastle Cathedral, s elegantní věží pocházející z 14. století, a římskokatolická St Mary Cathedral postavená Augustem Puginem. Kardinál Basil Hume se narodil v roce 1923 v Newcastle. Jeho socha stojí nedaleko St Mary.\n\nNedochovaly se žádné známky o přítomnosti židovské komunity v Newcastle před rokem 1830, i když se traduje jejich přítomnost již od roku 1775. Israel Brodie, první hlavní rabí, který byl pasován na rytíře, se narodil v Newcastle roku 1895.\n\nV Newcastle se nachází dvě univerzity. Newcastle University, která obdržela v roce 2000 titul \"Sunday Times University of the Year\" a novější Northumbria University, založená roku 1992 která byla roku 2005 zvolena \"Times Good University Guide\" \"Nejlepší novou univerzitou\".\n\nVe městě se dále nachází 11 škol financovaných místními úřady a 7 soukromých středních škol. Dále se zde nachází mnoho státem financovaných škol například \"Gosforth High School\", \"Heaton Manor\", \"St Cuthbert's\", \"Kenton School\" a \"Sacred Heart\". Newcastle College je největší všeobecně vzdělávací vysokoškolskou institucí na severovýchodě.\n\nCentre for Life, první biotechnologické centrum ve Velké Británii, se nachází v středu města nedaleko od hlavního nádraží. Toto centrum je prvním krokem v záměru městské rady vytvořit z Newcastle \"město vědy\".\n\nNewcastle má bohatou sportovní historii. Je sídlem fotbalového klubu který hraje Premier League Newcastle United F.C. a ragbyového klubu Newcastle Falcons.\n\nSportovní hala \"Metro Radio Arena\" je domovskou arénou pro tým ledního hokeje Newcastle Vipers a basketbalový klub \"Newcastle Eagles\". Místní plochodrážní tým \"Newcastle Diamonds\" trénuje na stadiónu \"Byker\" v Brough Parku, který je také využíván pro chrtí dostihy. Koňské dostihy jsou pořádány na závodišti v Gosforth Parku. Nejznámějším dostihem je závod o \"Northumberland Plate\", který je pravidelně pořádán od roku 1838.\n\nNewcastle je také místem startu \"Great North Run\", největšího půlmaratonu na světě. Trasa závodu vede přes \"Tyne Bridge\" a Gateshead do cíle v \"South Shields\" u pobřeží moře. Dalším známým atletickým podnikem je závod na 10 km \"Blaydon Race\", pořádaným od roku 1981 v nedalekém Balydonu.\n\nPřevážná část budov v centru města je postaveno v neoklasicistickém stylu a v nedávné době byly výrazně obnoveny. Pochází hlavně z 30. let 19. století a jejich autory byli Richard Grainger a John Dobson. Grey Street, která se zatáčí kolem Grey's Monumentu a vede dále k řece Tyne je řazena mezi jedny z nejhezčích anglických ulicí. Část historického Grainger Townu byla v 60. letech 20. století zbořena z důvodu stavby obchodního centra na Eldon Square.\n\nBezprostředně na severozápad od centra města se rozkládá \"Laizes Park\", založený roku 1873 na základě petice 3 000 dělníků pro \"snadný přístup k veřejnému prostranství za účelem udržování zdraví a pro rekreaci\". Na jednom jeho okraji se nachází St James' Park, kde sídlí stadión fotbalového klubu Newcastle United, a vytváří tak výraznou dominantu při pohledu na město od jihu.\n\nDalší rozsáhlou oblastí zeleně jsou Town Moor nacházející se na sever od centra města. Svou rozlohou jsou větší než Hyde Park a Hampstead Heath dohromady a svobodní občané města mají právo pást zde svůj dobytek. Na rozdíl od jiných měst, kde existují podobná práva, je tato možnost v Newcastle využívána a tak je možno vidět pasoucí se dobytek nedaleko od rušného centra města.\n\nRoklina řeky \"Ouseburn\" na východě města, známa jako Jesmond Dene tvoří další populární rekreační oblast v dosahu města.\n\n\n"}
{"id": "158892", "url": "https://cs.wikipedia.org/wiki?curid=158892", "title": "Nottingham", "text": "Nottingham\n\nNottingham je anglické město (a centrum hrabství Nottinghamshire) v regionu East Midlands. Podle údajů ze sčítání obyvatel roku 2010 v něm žilo 306 700 obyvatel. Nottinghamská konurbace (do které jsou započteny předměstí nacházející se mimo hranice města a sousední města) má 666 358 obyvatel (2001).\n\nPrvní známky zdejšího osídlení pocházejí z dob před příchodem Římanů a i v době jejich vlády bylo toto území obydleno. Původní jméno města bylo Tigguo Cobauc což znamená „místo jeskynních obydlí“. Bylo založeno Anglosasy po roce 660. Část obydlí byla vytvořena v ručně vykopaných jeskyních v mělkém pískovci. Vůdcem Sasů byl náčelník zvaný Snot. Snot se svými lidmi se usadil v místě, kde se nyní nachází \"Lace Market\". Tato oblast byla nazývána Snotingaham (doslova „domov Snotových lidí“) a tento název byl postupně upraven na \"Nottingham\".\n\nNottingham byl později obsazen Vikingy a v 9. století se stal součástí Danelawu (severovýchodní část Anglie obsazená a ovládaná od 9. století Vikingy).\n\nV 11. století byl na pískovcovém výběžku u řeky Trent postaven hrad. Anglosaské osídlení se v té době soustředilo do jeho okolí a vznikl zde anglický obvod, radnice a soudní dvůr. Na protější straně vznikl francouzský obvod podporující Normany sídlící na hradě. Tím jak se město rozrůstalo bylo zastavěno i území mezi těmito oblastmi a centrem města se stalo Market Square.\n\nV roce 1449 se město stalo hrabstvím (\"county corporate\") což mu umožnilo vysoký stupeň samosprávy.\nLegenda o Robinu Hoodovi se poprvé objevila ve středověku. Pověst uváděla, že tento zbojník žil v Sherwoodském lese, na sever od města. Jeho hlavním protivníkem měl být Nottinghamský šerif. Ačkoli je tato legenda považována za nepravdivou, má postava Robina Hooda velký vliv na obraz města a jeho využití jako turistické atrakce. Socha Robina Hooda stojí nedaleko od \"Old Market Square\".\n\nV Nottinghamu se nacházejí tři hospody, které si přivlastňují titul nejstarší anglické hospody. Jsou to \"Ye Olde Trip To Jerusalem\" poblíž hradu, \"The Bell\" na \"Old Market Square\" a \"The Salutation\" na \"Maid Marian Way\". Název první z nich pochází zřejmě z toho, že se zde scházeli vojáci jdoucí do křížových výprav. Na její vnitřní zdi je uveden rok 1189. Nedávno vzniklý televizní dokument uvádí některé skutečnosti – \"Trip\" se nachází v nejstarší budově, ale zpočátku zde byl pivovar; \"Salutation\" sídlí na místě, kde se nacházel nejstarší hostinec, ovšem současná budova je relativně nová; \"Bell,\" i když nestojí na historickém místě, se pyšní nejstarší budovou.\n\nSystém jeskynních obydlí byl rozšířen a využíván především chudými obyvateli pracujícími hlavně v kožedělném průmyslu. V 18. a 19. století bylo využívání jeskyní jako obydlí zakázáno,v době náletů během druhé světové války byly ale využity jako protiletecké kryty. Část jeskyní pod obchodním centrem \"Broadmarsh\" je nyní zpřístupněna jako turistická atrakce. Další část jeskyní pod hradem je používána jako střelnice místního střeleckého klubu. Hospoda \"Ye Olde Trip to Jerusalem Inn\" některé jeskyně pod hradem částečně využívá.\n\nCentrum města se nachází na břehu řeky Leen a jeho jižní hranice je tvořena řekou Trent.\n\nHranice města jsou zřetelně vymezeny a oddělují Nottingham od předměstí a okolních měst, které jsou zařazovány do Velkého Nottinghamu – \"Arnold\", \"Carlton\", \"West Bridgford\", \"Beeston\" a \"Stapleford\". Okolními městy jsou \"Hucknall\", \"Eastwood\", \"Tollerton\", \"Ruddington\", \"Ilkeston\" a \"Long Eaton\".\n\nJde o město, kde má sídlo mnoho velmi známých společností. Jednou z nejvýznamnějších je \"Boots the Chemists\", založená Johnem Bootem roku 1849 a částečně rozšířená jeho synem Jessem Bootem.\n\nDalšími významnými společnostmi jsou \"Experian\", energetická společnost \"Powergen\", tabáková společnost \"John Player & Sons\", dále \"Gala Group\", Siemens, \"Vision Express\", vydavatelství \"Games Workshop\" a americká společnost Capital One, jejíž evropská centrála se nachází poblíž \"Nottingham station\".\n\nAčkoli již společnost \"Boots the Chemists\" nehraje vedoucí úlohu ve farmaceutickém průmyslu, kombinace bývalých výzkumníků této společnosti spolu s univerzitními pracovišti vytvořily základ pro biotechnologický sektor. \"BioCity\", největší centrum vývoje a výzkumu biotechnologií ve Velké Británii, se nachází v centru města a obsahuje asi třicet vědeckých institucí a společností.\n\nJeště donedávna byla důležitým zdejším odvětvím výroba jízdních kol. Ve městě byla založena roku 1886 společnost \"Raleigh Cycles\", která se později spojila s \"Sturmey-Archer\", tvůrcem třístupňové převodovky. Továrna této společnosti byla roku 2003 zbořena.\n\nVelká část prodejních automatů na železniční jízdenky a programové vybavení pro odbavování vlaků, produkovaných společností \"Altos Origin\" pochází právě odtud. Mezi další průmyslová odvětví zastoupená ve městě patří strojírenství, textilní, pletařský a elektronický průmysl.\n\nMěsto se postupně mění z průmyslového centra na město které je více zaměřeno na sektor služeb a turistiky. Hlavní část turistů pochází z Ameriky a Dálného východu.\n\nNottingham je v dosahu dálnice \"M1\" a železniční spojení provozované společností Midland Mainline propojuje město s Londýnem.\n\nLetiště East Midlands, využívané mnohými nízkonákladovými leteckými společnostmi, umožňuje běžné spojení Nottinghamu s mnoha místy v Evropě například s Paříži, Frankfurtem a Amsterdamem, s městy ve Velké Británii – Edinburghem a Belfastem a omezený počet transkontinentálních spojů s Barbadosem, Mexikem, Sanfordem a Floridou. Nedaleko od něho se nachází Letiště Doncaster Sheffield, z něhož jsou odbavovány jak vnitrostátní linky tak i linky do Evropy a do některých částí světa. Asi hodinu cesty se nachází letiště Birmingham odkud odlétají letadla do mnoha měst jak do Evropy tak i do New Yorku, Bostonu, Toronta, Montrealu a Dubaje.\n\nV Nottinghamu, podobně jako v ostatních městech, se rozmáhá se zvyšující zaměstnaností využití autobusů v městské hromadné dopravě. To je mimo jiné výsledkem investic rady města a dvou hlavních autobusových operátorů – \"NCT\" a \"Trent Barton\".\n\nSystém rychlodrážní tramvaje Nottingham Express Transit byl uveden do provozu v roce 2004. Spojuje \"Hucknall\" a železniční stanici na severu města. Další linka vede až do \"Phoenix Parku\" poblíž křižovatky dálnice \"M1\". Plánováno je její rozšíření do jižních a západních předměstí.\n\nNejvýznamnější divadla v Nottinghamu jsou Nottingham Play House, Theatre Royal (v němž se nachází i \"Royal Concert Hall\") a \"University of Nottingham's Lakeside Art Center\". V městě se také nachází několik galerií, například Nottingham Castle Museum, \"Angel Row\", \"Djanogly Gallery\" a \"Wollaton Park's Yard Gallery\".\n\nV Nottinghamu se nachází několik multiplexů a specializovaných kin pro náročné diváky. Mezi nezávislými kiny vynikají \"Screen Rooms\", nejmenší kino na světě, které pojme pouze 21 diváků a \"Broadway Cinema\", které je známé tím, že zde uvedl jednu svou britskou premiéru režisér Quentin Tarantino.\nKlasická hudba je v Nottinghamu reprezentována těmito hudebními tělesy – \"Symphony Orchestra\", \"Philharmonic Orchestra\", \"Harmonic Society\", \"Bach Choir\", \"Musica Donum Dei\" a \"Symphonic Wind Orchestra\".\n\nÚstředí BBC pro East Midlands sídlí v Nottinghamu. Také \"Central TV\", pobočka ITV vysílala donedávna z Nottinghamu, dokud se na počátku roku 2005 nepřestěhovala do Birminghamu. Přesto zde má \"Central News\" stále zpravodajskou redakci. Původní studio zakoupila University of Nottingham aby zde zřídila své kanceláře.\n\nZ Nottinghamu vysílá soukromá rozhlasová stanice z nejvyšším počtem posluchačů v rámci Nottinghamshire – \"96 Trent FM\". Budova odkud rádio vysílá je rekonstruovaná viktoriánská nemocnice, napojená na podzemní systém jeskyní. V Nottinghamu sídlí i vysílací centra jiných rozhlasových stanic, například \"BBC Radio Nottingham\", \"Heart 106\" a \"Classic Gold GEM\".\n\nStudentské rozhlasové vysílání je šířeno stanicí \"URN\" (\"University Radio Nottingham\"). URN obdrželo mnoho ocenění za kvalitu svého programu a je šířeno prostřednictvím středních vln a Internetu.\n\nV Nottinghamu je vydáván místní deník \"Nottingham Evening Post\". Existuje zde i mnoho specializovaných časopisů vydávaných jako týdeníky nebo měsíčníky například \"Hucknall and Bulwell Dispatch\".\n\nEtnický původ (sčítání v roce 2011):\n\nNáboženství (sčítání v roce 2011):\n\nV Nottinghamu je možno nalézt stopy všech významných náboženství – křesťanství, islámu, hinduismu, sikhismu a taoismu.\n\nV Nottinghamu na \"Derby Road\" se nachází římskokatolická katedrála svatého Barnabáše. Jejím stavitelem byl architekt Augustus Welby Pugin a byla vysvěcena roku 1844. Je katedrálou římskokatolické Nottinghamské diecéze, která zahrnuje Derbyshire, Leicestershire, Nottinghamshire a Lincolnshire.\n\nNottingham je součástí anglikánské diecéze Southwell a Nottingham, která má sídlo v Soutwelské katedrále v Southwellu. V Nottighamu se nachází tři farní kostely, všechny pocházející ze středověku. \"St. Mary the Virgin\", stojící na \"Lace Market\", je nejstarší z nich (založený asi v 8. nebo 9. století), i když současná budova je již třetí v pořadí a pochází z období let 1377 až 1485. Tento kostel je považován za centrum církve ve městě a jsou v něm pořádány významné civilní obřady včetně každoročního uvítání nového starosty Nottinghamu. \"St. Peter's\" nacházející se v centru města je nejstarším trvale využívaným kostelem ve městě s historií zasahující až do roku 1180. Třetí významný kostel \"St. Nicholas\" byl rekonstruován poté co byl zničen v době občanské války.\n\nV Nottinghamu se roku 1829 narodil zakladatel Armády spásy William Booth.\n\nV Nottinghamu sídlí dvě univerzity University of Nottingham a Nottingham Trent University. Ty navštěvuje v denním studiu asi 40 000 studentů. Univerzitní nemocnice \"Queen's Medical Centre\" je největší nemocnicí Velké Británie. Trent University je jednou z nové generace vysokých škol zaměřených na obchod.\n\nMezi další důležité vzdělávací instituce patří \"New College Nottingham\", \"Confetti Institute of Creative Technologies\", \"Nottingham High School\", \"Bilborough College\", \"Nottingham High School for Girls\", \"Nottingham Bluecoat School and Technology College\", \"Djanogly City Academy\" a \"Greenwood Dale Technology College\".\n\nV Nottinghamu sídlí dva fotbalové kluby – Nottingham Forest FC (v době největší slávy vyhrál dvakrát PMEZ) a Notts County FC, který je nejstarším fotbalovým klubem Velké Británie a zřejmě i na světě, založený roku 1862 (rok před založením fotbalové asociace). Dalším významným sportovním oddílem je kriketový klub \"Nottinghamshire County Cricket Club\".\n\nVe městě se nachází Národní bruslařské centrum (\"National Ice Centre\" - NIC) – velký krasobruslařský stadión. Město je spojeno s úspěchy krasobruslařské dvojice – Jayne Torvillové a Christophera Deana. NIC je využíváno jako tréninkové centrum pro rychlobruslení a krasobruslení je podporováno granty sportovních organizací jako například \"Sport England\". NIC je také domovským stadiónem hokejového klubu \"Nottingham Panthers\" založeného roku 1946.\n\nRagbyový klub \"Nottingham R.F.C.\" sídlí v současné době v stadionu Notts County. Národní centrum vodních sportů se nachází u \"Holme Pierrepont\" a zahrnuje 2 km dlouhé jezero pro veslování, kanoistiku a závody na divoké vodě pořádané na řece napájející tuto nádrž.\n\nMěsto se stalo dějištěm tenisových turnajů Nottingham Open a AEGON Nottingham Challenge hraných na travnatých dvorcích.\nKaždoročně od roku 1981 je v Nottinghamu pořádán \"Robin Hood Marathon\" jehož trasa vede mnoha historickými místy města. Je považován za druhý nejlepší maratónský závod Velké Británie.\n\nSrdcem města je Old Market Square, které prošlo roku 2006 významnou rekonstrukcí. Většina hlavních obchodních ulicí je soustředěna v okolí tohoto náměstí. Budova radnice, jejíž neobvykle vysoká stavba je viditelná z velké dálky, se nachází na horním konci náměstí. Uvnitř radnice se nachází obchodní centrum \"Exchange Arcade\". Bohémská čtvrť \"Hockley\" vyrostla v nedávné době v okolí \"Lace Market\".\n\nOblíbenými turistickými atrakcemi v Nottinghamu jsou mimo jiné Nottingham Castle, City of Caves, Galleries of Justice a Tales of Robin Hood, stejně tak jako starobylé hospody. V okolí města se nachází mnoho parků a zahrad, které jsou populární mezi turisty i místními obyvateli. Jsou to například Wollaton Park v areálu Nottingham University, Colwick Park s dostihovou dráhou, Nottingham Arboretum, Forest Recreation Ground a Victoria Park nedaleko od centra města, Sherwood Forest, Rufford Country Park, Creswell Crags a Clumber Park, které se nacházejí na okraji Nottinghamu.\n\nNejvětšími hudebními sály v Nottinghamu jsou \"Royal Concert Hall\", \"Rock City\" a \"Nottingham Arena\" pro 9 500 návštěvníků, které pravidelně hostí velká jména rocku a R&B. Pro hudební skupiny, které se věnují méně rozšířeným žánrům existují menší sály mezi jinými například \"Social\", \"Junktion 7\", \"Rescue Rooms\" and \"Stealth\".\n\nVelké množství studentů vytváří dobré podmínky pro vznik zábavních center, z nichž nejznámější jsou soustředěna do oblastí \"Lace Market\", \"Hockley\", \"Waterfront\" a \"Corner House\".\n\nNottingham je po Londýně a Birminghamu třetím největším obchodním centrem Anglie a předčí tak Manchester i Leeds. Schválená výstavba \"Broadmarsh Shopping Centre\", s náklady 400 miliónů liber, má vrátit Nottingham na druhé pořadí.\nV Nottinghamu existují dvě hlavní nákupní centra – \"Victoria Centre\" a \"Broadmarsh\" a menší střediska \"Exchange Arcade\", \"Flying Horse Walk\"a \"Bridlesmith Gate\" s mnoha módními butiky. Existuje zde i mnoho dalších ulicí s malými specializovanými obchody jako například \"Poultry Walk\", \"West end Arcade\" a \"Hurts Yard\".\n\nV Nottinhghamu mají své obchodní domy velké společnosti jako House of Fraser, John Lewis, Debenhams a Marks & Spencer.\n\n\n"}
{"id": "158894", "url": "https://cs.wikipedia.org/wiki?curid=158894", "title": "Oppidum Třísov", "text": "Oppidum Třísov\n\nOppidum Třísov je keltské opevněné hradiště v katastrálním území Třísov obce Holubov v okrese Český Krumlov. Nejjižnější oppidum na území Čech bylo důležitou stanicí na Vltavské obchodní stezce, po které se dovážela sůl ze solných polí v oblasti Alp přes Vyšebrodský průsmyk, podél Vltavy kolem keltských oppid Nevězice, Hrazany, Závist a dále přes Podkrušnohoří až na germánská území. Pozůstatky oppida jsou chráněny jako kulturní památka ČR.\n\nOppidum se nachází v Jihočeském kraji, 13 km jihozápadně od Českých Budějovic, zhruba mezi vlakovou stanicí ve stejnojmenné vsi Třísov a zříceninou hradu Dívčí kámen. Je umístěno v hrdle meandru Vltavy nedaleko soutoku s Křemžským potokem. Nejvyšší bod oppida se nachází v 551 metrech nad mořem, od hladiny Vltavy jej odděluje velmi příkrý 120 metrů vysoký sráz. Toto návrší bylo velmi vhodné pro vybudování hradiště nejen z důvodu dobré strategické polohy (35 km severně od Vyšebrodského průsmyku), ale i z důvodu naleziště grafitu a železné rudy.\n\nNejstarší doklady o osídlení území okolo Třísova pochází z doby bronzové (cca 2200–750 př. n. l.) a je reprezentováno nálezy keramických nádob, bronzových zbraní a šperků.\n\nPo polovině 2. století př. n. l. zde existovalo keltské osídlení v podobě výšinného osídlení nad břehem Vltavy bez jakéhokoli opevnění. Kolem roku 120 př. n. l. byla zahájena stavba hradeb s kamenným lícem. Postupem času se sídlo rozrůstalo a svůj největší rozkvět zaznamenalo v 1. století př. n. l., kdy celková opevněná osídlená plocha zaujímala 26 hektarů. V době největšího rozkvětu byl Třísov důležitým regionálním centrem, ale netěšil se takové důležitosti jako ostatní oppida (Stradonice, Závist, Hrazany); hrál však významnou roli v dálkovém obchodu i náboženském životě keltské společnosti. Jeho obyvatelé se zaměřovali především na řemeslnou výrobu než na zemědělskou činnost, z čehož plyne, že museli být víceméně závislí na zemědělských osadách tvořících jeho zázemí.\n\nZánik Třísova byl podobný jako u severněji položených Hrazan: obyvatelé oppidum opustili na přelomu letopočtu a odnesli s sebou téměř všechen majetek. Důvodem byla expanze germánských kmenů na české území, kterému už nebyla tehdejší vyspělá keltská společnost schopna čelit. Tím se historie třísovského oppida uzavřela.\n\nCelý areál byl obehnán mohutným opevněním, opatřeným dvěma vstupními bránami. Hlavní vstup do oppida byl situován na západní straně a druhý na východní, tato brána nebyla ale detailněji zkoumána. Nejmohutnější opevnění bylo vybudováno na nejzranitelnějším místě, tedy na západní straně. I dnes jsou patrné dvě linie mohutných valů. Typ fortifikace byl podobný jako u ostatních keltských oppid: hlinito-kamenitá hradba zpevněná dřevěnou roštovou konstrukcí opatřená čelní kamennou plentou se silnými kůly v pravidelných rozestupech. Ovšem z oppid na území Česka právě Třísov nejnápadněji prozrazuje přímou inspiraci mediteránními vzory. Kameny byly umístěny tak, že vytvářejí dojem mohutných kvádrů zvyšujících odolnost celého valu, což mělo nepochybně též psychologický účinek na případné útočníky.\n\nVnější i vnitřní hradba byla konstruována podobným způsobem. Základna o šířce asi 7 metrů byla zpevněna svislými trámy zapuštěnými do země, které jsou vzdálené asi 1,5 metru od sebe. Na vrcholu opevnění byla umístěna dřevěná palisáda. Před vnitřním valem vyhloubili Keltové příkop široký 5 metrů.\n\nMožná nejzajímavějším obranným prvkem oppida je 15–20 metrů široký příkop mezi opevněními, který byl rozčleněn nízkými příčnými zídkami z kamene znemožňujícími případný boční pohyb útočníka v prostoru mezi oběma liniemi hradeb. Tato konstrukce je dodnes patrná v podobě pravidelně se střídajících hřbetů a rýh a v Čechách je mimořádná.\n\nZápadní vstup do oppida byl soustavou dvou za sebou umístěných bran. Jedna brána byla ve vnitřním valu a druhá ve vnějším. Vnitřní bránu tvořil kamennou zídkou ukončený val, který se stáčel v pravém úhlu do vnitřní části oppida po obou stranách vstupu. Nad vzniklým prostorem se tyčila dřevěná věž s pravděpodobně dvoukřídlou bránou. Cesta uvnitř brány byla zpevněna valouny. Brána ve vnější části opevnění byla konstrukčně náročnější: do mezery ve valu, kterou brána tvořila, bylo šikmo zapuštěno valové těleso. Tato úprava zároveň ochraňovala jediný vodní pramen, který byl uvnitř oppida k dispozici.\n\nVýchodní brána byla pravděpodobně konstruována podobným způsobem jako vnitřní část západní brány, ale navíc zde byly předsunuty dva samostatné bastiony. Nebyla však důkladněji zkoumána, proto údaje o její konstrukci nejsou detailně známy.\n\nCelé opevněné oppidum má dva vrcholky, na kterých byly vybudovány dvě akropole, severní a jižní. Severní akropole byla ještě samostatně opevněna. Dřevěným hrazením byla od okolního prostoru oddělena neobvyklá osmiboká svatyně, která měla půdorys tvořený kůlovými jamkami. Výjimečnost tohoto místa dokládá i nález části bronzové pánve, která se na oppidu objevila jako import z Itálie. Jižní akropole byla zřejmě sídlem vládnoucí vrstvy. V sedle se pak nacházela různá hospodářská i obytná stavení. O obytné zástavbě se toho ví jen velmi málo. Podle nemnoha dochovaných fragmentů a nálezů osídlení ostatních keltských hradišť můžeme usuzovat, že na Třísově stávaly obytné stavby, polozemnice či stavby s kamennou podezdívkou, které byly situovány u opevnění. Nejvíce zde bylo hospodářských stavení s kůlovou konstrukcí o přibližných rozměrech 7–9 × 3–4 metrů.\n\nŘemeslná výroba dosahovala na třísovském oppidu velmi vysoké úrovně. Keramika se vyráběla na hrnčířském kruhu a pálila se ve vertikálních hrnčířských pecích s roštem. Nejčastěji se vyráběly nádoby pro běžné použití, do kterých se přidával grafit, tzv. tuhová keramika, která byla hlavním vývozním artiklem a zároveň tvořila tři čtvrtiny nálezů keramických úlomků. Tuhová keramika také mohla sloužit jako nádoba pro transport drahocenné alpské soli. Z dochovaných nálezů je zřejmé, že nemalé zastoupení měla i červenobíle malovaná jemná keramika - luxusní hrnčířské výrobky, které byly technologickým i uměleckým skvostem tehdejší kultury.\n\nMimořádného rozvoje dosáhlo železářství. Vlastní výroba železa probíhala ve specializovaných dílnách zřejmě mimo vlastní areál oppida. Na oppidu však pracovali kováři, což dokazují nálezy jak velkého množství kovářského náčiní, tak kovářské strusky a především železných předmětů samotných: různé typy kování a zbraní (kopí, hroty šípů atd.), nálezy různého nářadí či předmětů denní potřeby (nůžky, břitvy, sekery, radlice, kosy atd.) i nálezy šperků či součástí kroje (spony, pasové zápony, závěsky aj.).\n\nDenním chlebem obyvatel Třísova bylo i kovolitectví a zpracování barevných kovů, což dokládají nálezy spon, náramků a prstenů. Z bronzu se odlévaly různé sošky a plastiky. Na vysoké úrovni bylo i sklářství, doložené nálezy fragmentů skleněných náramků či perel.\n\nZ dochovaných nálezů importovaných výrobků a nejrůznějšího zboží lze usuzovat, že tamější obyvatelé měli čilé obchodní styky s blízkými i vzdálenými oblastmi.\n\n"}
{"id": "158895", "url": "https://cs.wikipedia.org/wiki?curid=158895", "title": "Sremska Mitrovica", "text": "Sremska Mitrovica\n\nSremska Mitrovica ( , , ) je město v Srbsku. Leží na severu země v historické oblasti zvané Srem (též také \"Srijem\"), která se nachází v autonomní republice Vojvodina. Žije zde 39 041 obyvatel.\n\nMěsto existuje již od dob Římské říše; tehdy se jmenovalo Sirmium a v rámci říše mělo relativně velký význam, neboť bylo hlavním městem provincie Dolní Panonie (\"Pannonia Inferior\") a od roku 318 pak prefektury Illyrie (\"Praefectura Illyricum\"). Podle legendy zde roku 306 byl popraven křesťanský mučedník Demetrios ze Soluně. Do dnešních dob se dochovalo mnoho památek ze starověku.\n\nPo pádu Římské říše se město stalo centrem křesťanství, konalo se zde několik církevních koncilů. V 6. století jej obsadili Avaři, a to r. 582, kdy vyvrátili tamní arcibiskupství. O několik století později pak Bulhaři. Proto mohlo být Sirmium v r. 870 obnoveným sídlem moravsko-panonského arcibiskupa Metoděje, jehož působnost však římský papež přenesl na Moravu a Blatensko=Panonii. (Metoděj byl ale cestou na své působiště zajat bavorskými biskupy a dva a půl roku vězněn ve švábském klášteře Ellwangen.) Od roku 1521 patřilo k Osmanské říši, v tomto období se zde začali usazovat muslimové; do padesáti let se tak křesťanští Srbové stali téměř zanedbatelnou menšinou.\n\nVe městě a v okolí se narodilo deset císařů:\nPoslední císař sjednocené říše Theodosius I. (378–395) byl ve městě korunován.\n\nOd roku 1718 se stala Sremska Mitrovica součástí habsburského Rakouska, které ji začlenilo do tzv. \"Slavonské krajiny\", pohraničního nárazového území mezi Rakouskem a Osmanskou říší. V roce 1881 bylo však toto území zrušeno, a též se změnilo i postavení města – to nyní získalo pozici centra sremské župy. V 20. století se stalo součástí nejprve Království SHS, později pak Jugoslávie.\n\nNa počátku 40. let se stala součástí fašistického Chorvatska, okupovala ji německá vojska. Docházelo k násilným represím proti srbskému obyvatelstvu. Město bylo osvobozeno 1. listopadu 1944 Rudou armádou spolu s jugoslávskými silami. Ve Sremské Mitrovici byla také otevřena slavnostně první poválečná obnovená stavba – místní nádraží. Sremska Mitrovica se následně stala součástí autonomní republiky Vojvodina již socialistické Jugoslávie. Během této doby se rozvíjel průmysl (vznikly nábytkářské závody, moderní přístav) Od občanské války v Jugoslávii je město etnicky ryze srbské; největší menšinou je chorvatská s 2,9% zastoupením.\n\n\n"}
{"id": "158901", "url": "https://cs.wikipedia.org/wiki?curid=158901", "title": "Jan Kraus", "text": "Jan Kraus\n\nJan Vladimír Kraus (* 15. srpna 1953 Praha) je český herec, moderátor, publicista, dramatik a režisér. Moderoval populární pořad \"Uvolněte se, prosím\" v České televizi, jehož obdobu pod názvem \"Show Jana Krause\" uvádí na Prima TV.\n\nV listopadu 2009 odstoupil z funkce předsedy Českého filmového a televizního svazu (FITES). Důvodem byla obava, že se jeho osobní spory s Českou televizí negativně přenesou i na filmový svaz.\n\nPatří ke spoluzřizovatelům Nadačního fondu proti korupci.\n\nNarodil se v Praze v česko-židovské rodině; jeho otec Ota Kraus přežil holocaust. Jeho manželkou byla herečka Jana Krausová. Po rozchodu s ní v 90. letech žije s herečkou Ivanou Chýlkovou.\n\nJe otcem čtyř dětí – Marka Blažka (* 1976), zpěváka Davida Krause (* 1980), Adama Krause (* 1982) a Jáchyma Krause (* 1998, s I. Chýlkovou).\n\nJe bratrem spisovatele a herce Ivana Krause (* 1939) – žijícího střídavě v Praze a Paříži, dalšími sourozenci jsou PhDr. Eliška Krausová-Chavez (* 1946) – působí na univerzitě v Bogotě, PhDr. Michael Kraus (* 1949) – profesor politologie na univerzitě v Middlebury ve Vermontu, Kateřina Krausová (1956–1990) – pracovala v knihovně Princetonské univerzity.\n\nJan Kraus\n\nOd dětství hrál v mnoha filmech. Debutoval v roce 1966 v málo známém filmu \"Dva tygři\". Od té doby hrál ve více než 60 filmech, z nichž nejznámější jsou \"Lišáci, Myšáci a Šibeničák\", \"Spalovač mrtvol\", \"Dívka na koštěti\", \"Jak se budí princezny\", \"Černí baroni\", \"Gympl\", \"Drahé tety a já\", \"Copak je to za vojáka\", atd.\n\nJan Kraus moderoval populární pořad České televize Uvolněte se prosím, který byl později ukončen. Jeho obdobou je pořad Show Jana Krause který také moderuje, tentokrát na stanici FTV Prima. Mimo to také moderoval jeden ročník Českého slavíka a to v roce 2013.\n\nPravidelně vystupoval v pořadu Kraus a blondýna na stanici Frekvence 1. Satirická prohlášení komentující moravské záležitosti bude řešit soud. \n\nV roce 2014 podepsal výzvu Sobotkově vládě, která požadovala tvrdší postup vůči Rusku a vůči příslušníkům ruské menšiny v Čechách, kteří mají ruské občanství, konkrétně „okamžité zastavení vydávání víz občanům Ruské federace, zrušení možnosti obdržení dvojího občanství pro občany Ruské federace od 1. 1. 2015, zmrazení kont ruských občanů v ČR s cílem prověřit legálnost těchto vkladů, zastavení vstupu ruského byznysu a kapitálu do ČR“.\n\n\n"}
{"id": "158902", "url": "https://cs.wikipedia.org/wiki?curid=158902", "title": "René-Louis Baire", "text": "René-Louis Baire\n\nRené-Louis Baire (21. ledna 1874 Paříž – 5. července 1932 Chambéry) byl francouzský matematik. Zabýval se matematickou analýzou, zejména problematikou spojitosti a limity. Učinil rozhodující krok v procesu přechodu od intuitivního chápání spojitosti k modernímu množinovému pojetí.\n\nBairův otec byl chudý pařížský krejčí a malý René vyrůstal ve velmi nuzných poměrech. V roce 1886 ve věku dvanácti let se mu však podařilo získat stipendium umožňující mu studovat na \"Lycée Lakanal\". Po dokončení středoškolského vzdělání nastoupil na École normale supérieure, současně však navštěvoval Hermiteovy, Picardovy a Poincarého přednášky na Sorbonně. V této době získal stipendium, které mu umožnilo strávit část studia v Itálii. Během tohoto italského pobytu navázal úzké přátelství s Vitem Volterrou. Doktorát získal roku 1899 za práci o nespojitých funkcích.\n\nBaire trpěl chatrným zdravím, které mu velmi ztěžovalo vědeckou práci. Delší dobu po získání doktorátu proto učil pouze na lycejích a místo na univerzitě získal až roku 1901 v Montpellier. Roku 1905 nastoupil na univerzitu v Dijonu a o dva roky později tam získal místo profesora analýzy. Zde zůstal až do roku 1914, kdy kvůli svému stále se zhoršujícímu zdravotnímu stavu podal výpověď. První světovou válku strávil v Lausanne. Po jejím skončení se již na delší dobu nevrátil do vědeckého ani univerzitního života a strávil zbytek života v penzi ve Švýcarsku.\n\n"}
{"id": "158906", "url": "https://cs.wikipedia.org/wiki?curid=158906", "title": "Nová Véska", "text": "Nová Véska\n\nNázev Nová Véska má více sídel:\n"}
{"id": "158907", "url": "https://cs.wikipedia.org/wiki?curid=158907", "title": "Véska", "text": "Véska\n\nNázev Véska má více sídel:\nPodobný název má i\n"}
{"id": "158908", "url": "https://cs.wikipedia.org/wiki?curid=158908", "title": "KWord", "text": "KWord\n\nKWrite je open source textový procesor z kancelářského balíku KOffice. Jeho vývoj započal v roce 1998.\n\n\n"}
{"id": "158910", "url": "https://cs.wikipedia.org/wiki?curid=158910", "title": "Čepel (rozcestník)", "text": "Čepel (rozcestník)\n\nČepel má více významů:\n\n\n\n"}
{"id": "158916", "url": "https://cs.wikipedia.org/wiki?curid=158916", "title": "Husní Mubárak", "text": "Husní Mubárak\n\nMuhammad Husní Mubárak, , (4. května 1928 – 25. února 2020) byl egyptský politik, který byl prezidentem Egypta v letech 1981–2011. V úřadě hlavy státu nahradil zavražděného Anvara Sádáta. Dne 11. února 2011 rezignoval po vlně občanských nepokojů na funkci prezidenta a své pravomoci předal Nejvyšší vojenské radě.\n\nNarodil se 4. května 1928 v Kafr el-Meselha u Káhiry. V roce 1949 ukončil Egyptskou vojenskou akademii a poté vystudoval Akademii vzdušných sil. Po ukončení školy prošel řadou pozic v armádě. Začínal jako stíhací pilot a postupně se stal leteckým instruktorem, velitelem divize a velitelem základny. V roce 1964 byl jmenován velitelem egyptské vojenské mise v Moskvě, v letech 1967 až 1972 byl ředitelem Akademie vzdušných sil, roku 1969 se stal náčelníkem štábu letectva. Vojenskou kariéru ukončil roku 1973 jako vrchní velitel letectva, kterým byl také během Jomkipurské války. Prezident Anvar Sádát si jej roku 1975 vybral jako viceprezidenta.\n\nMuhammad Husní Mubárak byl od 14. října 1981 do 11. února 2011 prezidentem Egyptské arabské republiky, kdy byl nucen po masových demonstracích odstoupit z funkce prezidenta. V roce 1981 se stal také generálním tajemníkem Národní demokratické strany. Do úřadu nastoupil po Anvaru as-Sádátovi, jehož vraždu při vojenské přehlídce zorganizoval Khalid Islambouli. V úřadu prezidenta byl oficiálně potvrzen roku 1987. Prezidentské volby vyhrál i v letech 1993, 1999 a 2005.\n\nHusní Mubárak vládl Egyptu oficiálně jako prezident v parlamentní republice, fakticky byla ale vláda podřízena jemu a on vytvářel veškerou politiku, zejména vojenskou a zahraniční. Opozice byla také částečně omezována, mimo jiné také proto, že ji z drtivé většiny tvoří ilegální islamistické a fundamentalistické uskupení Muslimské bratrstvo. V Egyptě je totiž od prvních atentátů na turisty (Dér el-Bahrí, 1997) zakázána činnost jakýchkoliv náboženských politických stran a uskupení. Nesouhlas s jeho vládou přerostl v lednu a únoru 2011 ve velké demonstrace. Pod nátlakem obrovských demonstrací na svou funkcí 11. února 2011 rezignoval.\n\nZa podíl na zabíjení demonstrantů při povstání (\"arabském jaru\") byl Husnímu Mubarakovi 2. června 2012 uložen doživotní trest odnětí svobody. Byl souzen u káhirského soudu. Stejný trest dostal také bývalý ministr vnitra Habíb Adlí. Oba muži podle rozsudku nařídili zabíjení demonstrantů, kteří se bouřili proti vládě. Dalších šest Mubarakových spolupracovníků soud naopak zprostil viny. Odsouzení se proti verdiktu budou moci odvolat. Odvolací soud rozsudek zrušil, a v roce 2014 obnovený soudní proces rozhodl, že Mubarak je nevinný.\n\nDne 19. června 2012 se Mubárakův zdravotní stav prudce zhoršil, utrpěl infarkt, mrtvici a upadl do kómatu. Byl převezen do káhirské vojenské nemocnice, kde došlo k zástavě srdce. Podle sdělení nemocnice byl Mubarak po neúspěšné resuscitaci ve stavu klinické smrti. Zprávu později popřeli Mubárakovi advokáti; podle nich však byl Mubárakův stav kritický.\n\nHusní Mubárak zemřel v Káhiře 25. února 2020.\nByl zastáncem „politiky otevřených dveří“, ekonomické liberalizace a arabsko-izraelského usmíření. Egypt se stal díky Mubárakovi jeden z nejbližších spojenců USA na blízkém východě, v období války v Perském zálivu se přidal na stranu USA a tedy i Kuvajtu. Mubarak byl dále zprostředkovatelem jednání mezi Palestinci, Syřany, Libanonci a Izraelem. Také proto se stal terčem mnoha pokusů o atentát.\n\n\n"}
{"id": "158919", "url": "https://cs.wikipedia.org/wiki?curid=158919", "title": "Seninka (rozcestník)", "text": "Seninka (rozcestník)\n\nSeninka je jméno více obcí či částí obcí:\n\n"}
{"id": "158920", "url": "https://cs.wikipedia.org/wiki?curid=158920", "title": "Ku (Zeměplocha)", "text": "Ku (Zeměplocha)\n\nKu je fiktivní kontinent na Zeměploše, světě Terry Pratchetta, který zmizel v hlubinách oceánu. Kontinent mizel přibližně 30 let a obyvatelé strávili většinu času ucpáváním děr. Do dějin se toto zmizení zapsalo jako nejtrapnější přírodní katastrofa.\n\nJediná písemná památka, ve které se zachovaly důvěryhodné informace o tomto kontinentu, je 7dílné pojednání \"O některých méně známých aspektech kuských deštných rituálů\" od Břízolita Šprudláka, arcikancléře Neviditelné univerzity.\n"}
{"id": "158922", "url": "https://cs.wikipedia.org/wiki?curid=158922", "title": "Podplukovník", "text": "Podplukovník\n\nPodplukovník (zkratka: \"pplk.\") je policejní a vojenská hodnost, má zkratku pplk. V Armádě České republiky jde v pořadí o šestou (druhou nejvyšší) důstojnickou hodnost. Hodnost podplukovník je vyšší než major a nižší než plukovník. Armádní označení jsou dvě zlaté pěticípé hvězdy s postranní tzv. kolejničkou (jeden proužek zlaté barvy).\n\nPodplukovník zpravidla velí praporu nebo někdy pluku.\n\n\n"}
{"id": "158923", "url": "https://cs.wikipedia.org/wiki?curid=158923", "title": "AškEnte", "text": "AškEnte\n\nAškEnte je označení fiktivního rituálu mimo běžný vesmír v literární fantasy sérii Úžasná Zeměplocha autora Terryho Pratchetta.\n\nAškEnte je pochmurný rituál prováděný osmi mágy Neviditelné univerzity. Cílem obřadu je vyvolat Smrtě, který zná všechno a ví, co se všude děje. Smrť se objeví v magickém kruhu, který nemůže opustit, a musí odpovídat na kladené otázky.\nPro obřad je tradičně používáno mnoho magických rekvizit (svíce na stříbrných svícnech, kadidlo, runové nápisy a magická zaklínání: \"Nezemská obludo!\"), které sice nejsou nezbytně nutné, ale mágové se při jejich použití cítí lépe. Obřad lze ve skutečnosti provést ve dvou lidech, se třemi malými hůlkami a čtyřmi kubickými centimetry myší krve, případně jen se dvěma hůlkami a čerstvým vajíčkem.\n\nObřad je používán ve zcela výjimečných případech, protože většina hodnostářů Neviditelné univerzity je v pokročilém věku a neradi na sebe Smrtě upozorňují. Také Smrť nemá obřad AškEnte rád, protože tvrdí, že ho mágové vždycky vyrušují v ten nejnevhodnější okamžik.\n\nPak když mu mágové vysvětlili o co se jedná, prohlásil:\n\"To je mi líto.\"\n\n"}
{"id": "158927", "url": "https://cs.wikipedia.org/wiki?curid=158927", "title": "Podzemní rozměry", "text": "Podzemní rozměry\n\nPodzemní rozměry je označení fiktivního místa mimo běžný vesmír v literární fantasy sérii Úžasná Zeměplocha autora Terryho Pratchetta.\n\n\"Podzemní rozměry\" obývají tvorové zvaní \"Věci\". Jedná se o černé, několik metrů vysoké bytosti. Jejich hlavní touhou je dostat se do našeho (reálného) světa. Věci se živí magií. Bez ní jsou slabé. Je proto nezbytně nutné vyhýbat se používat magické síly proti nim.\nOdhadované důsledky proniknutí Věcí do našeho světa: strašlivé. \n\nNekonečné rovnoběžné pusté pláně mimo vesmír a čas. \n\"Podzemní rozměry\" navštívil mág Neviditelné univerzity Mrakoplaš (v knize \"Magický prazdroj\"). V knize \"Erik\" Mrakoplaš \"Podzemní rozměry\" popisuje takto:\n„Doprdeledoprdeledoprdele, já asi umřu, já umřu, umřu! Óbóžeóbóžeóbóže, už je to TADY, každou chvíli UMŘU.“\n\nZnámou možností, jak proniknout do \"Podzemních rozměrů\" z našeho světa (a zpět) jsou tzv. trojrozměrné světelné sloupy (Ty vznikají pouze v místech, kde magická aktivita protrhne stěnu dělící \"Podzemní rozměry\" od našeho světa. \n) nebo pomocí \"Zapůjčení\" kdy si Věci mohou přisvojit člověka intenzivně přemýšlejicim o magii (čaroprávnost). Na straně reálného světa má přechod černou barvu. Na straně \"Podzemních rozměrů\" má barvu světlou a je dokonce vidět pokřivený obraz reálného světa obrácený naruby.\n"}
{"id": "158931", "url": "https://cs.wikipedia.org/wiki?curid=158931", "title": "Vojtěch Sedláček", "text": "Vojtěch Sedláček\n\nVojtěch Sedláček (9. září 1892, Libčany – 3. února 1973, Praha) byl český ilustrátor, grafik a malíř zejména krajiny východních Čech.\n\nVojtěch Sedláček se narodil v budově dnešního obecního úřadu v Libčanech, která byla postavena v roce 1877 jako škola. Školní kronika jmenuje na svých stránkách několik významných učitelů i žáků. Ve škole působil od roku 1904 ve funkci řídícího učitele Antonín Sedláček (1849–1929) otec národního umělce, malíře Vojtěcha Sedláčka, který se zde narodil 9. září 1892 jako nejmladší ze sedmi dětí.\n\nVojtěch Sedláček studoval na reálném gymnáziu v Hradci Králové. Jeho výtvarné nadání zaujalo profesora kreslení Antonína Hudce, který ho doporučil ke studiu na Akademii výtvarných umění v Praze. Zde studoval do roku 1919 na všeobecné škole vedené Janem Preislerem a od roku 1916 v grafické speciálce Maxe Švabinského. V roce 1918 složil zkoušky na středoškolskou profesoru kreslení a působil pak na gymnáziích jako profesor kreslení. V roce 1916 začíná vystavovat s Uměleckou besedou a v roce 1919 se stává členem Hollara. \n\nV roce 1925 se oženil s Marií Serbouskovou, textilní výtvarnicí v oboru paličkované krajky. O rok později odešel na zdravotní dovolenou. Začal pracovat jako samostatný umělec. V Javornici v Orlických horách si se ženou zřídili ve stavení jejích rodičů letní byt, v němž pak každým rokem trávili většinu času od jara do zimy. V roce 1930 odešel Sedláček z vážných zdravotních důvodů na trvalý odpočinek, ale nepřestal malovat. Účastnil se mnoha výstav v Československu i v cizině. V roce 1933 si koupil prvního koně a vozík, jenž mu sloužil k vyjížďkám do okolí Javornice za malířskými motivy. V zimě pobýval v Praze ve svém bytě s ateliérem v Domě umělecké besedy.\n\nVojtěch Sedláček zaujímá mezi řadou malířů, kteří ztvárňovali krajinu východních Čech, výjimečné místo. Znal dobře lopotný život na venkově, zvyky, životní radosti a starosti. Jedinečnost jeho děl spočívá ve spojení krajiny s člověkem. Nejčastějším námětem je česká krajina, viděná v rytmu každodenní práce. Byl také činný jako ilustrátor. Zvláště známé jsou jeho živé ilustrace v knize bratří Mrštíků \"Rok na vsi\". Jeho obrazy českého venkova, které zachycují odpočívajícího koně s pluhem, oráče s koňmi, koně s bryčkou nebo s fůrou obilí na žebřiňáku, venkovany, kteří ručně sklízejí úrodu, patří již vlivem mechanizace minulosti. Každá Sedláčkova kresba, kvaš nebo tempera vyjadřuje přesvědčivě v čistých a svěžích barvách a pružném štětcovém rukopise život venkova. Typická forma a barva Sedláčkova se utvářela pod vlivem francouzského fauvismu (zejména R. Dufy). Poměrně vzácné jsou jeho oleje, ve kterých v první polovině dvacátých let sleduje společnou cestu s V. Radou. Zřejmě prodělaná těžká plicní nemoc a její následky jej vedly k tomu, že od druhé poloviny dvacátých let se olejomalbě věnuje spíše výjimečně. Vzácně se vyskytující oleje, obvykle menších formátů, \"Úvoz\" (1929), \"Koně na poli\" (1933), \"Kvetoucí třešně\" (1933), \"K podzimu\" (1956) však ukazují, že i v této technice dokázal dosáhnout stejné lehkosti kresby a svěžesti barev jako v temperách a kvaších.\n\n\nZa svého plodného života se dočkal mnoha uznání. Obdržel čestnou cenu Umělecké besedy v letech 1935 a 1937, stal se čestným členem SČUG Hollar v roce 1955 a získal čestný diplom na mezinárodní výstavě v Paříži v roce 1937. Dále se stal laureátem Státní ceny za krajinářskou tvorbu v roce 1954 a Národním umělcem za celoživotní malířské a grafické dílo v roce 1959. V roce 1962 mu byl propůjčen Řád republiky.\n\nVojtěch Sedláček zemřel 3. února 1973 v Praze a jeho ostatky jsou uloženy na hřbitově v rodných Libčanech.\n\n\n"}
{"id": "158934", "url": "https://cs.wikipedia.org/wiki?curid=158934", "title": "Haggis", "text": "Haggis\n\nHaggis je tradiční a zároveň národní skotské jídlo, jež jako součást slavnostního menu nesmí chybět u dvou nejvýznamnějších skotských svátků – \"Burns´ Supper\" (25. ledna – oslava narození skotského národního básníka Roberta Burnse) a svátku svatého Ondřeje (30. listopadu) – patrona Skotska. Základem jsou ovčí vnitřnosti jako srdce, játra, nebo plíce, ke kterým se přidává ovčí lůj, cibule, koření, sůl, ovesné vločky a někdy mletá ječná krupice. Směs těchto, ale i dalších ingrediencí se vaří (dle originálního receptu) asi jednu hodinu v ovčím žaludku.\n\nExistuje mnoho receptů, jak připravovat Haggis, ale základ bývá stejný. Haggis se obvykle podává se šťouchaným bramborem a šťouchaným tuřínem ( Brassica napobrassica). Existuje i vegetariánská verze tohoto pokrmu.\n\nNení znám autor receptu, všeobecně se předpokládá, že recept vznikl postupem času. Je to druh jídla, který si obyvatelé Highlands připravovali na cesty mimo domov, obvykle z věcí, co byly po ruce. Protože většinou chovali stáda ovcí, je větší část pokrmu právě z nich. Jídlo je vařeno v ovčím žaludku pro jeho pevnost a snadný přenos, což byl v minulosti důležitý aspekt. K původu haggis existuje několik teorií a příběhů.\n\nBěhem oslav je servírování haggis vrcholným číslem večera. Světla pohasnou a z předsálí se ozve zvuk skotských dud. Dveře se otevřou a dovnitř vchází skotský dudák ve slavnostním kroji, následován kuchařem, který na stříbrném podnosu nese „hlavního hrdinu večera“ – haggis. Za kuchařem vchází osoba, jíž připadla čest přednést báseň skotského národního básníka Roberta Burnse \"Address to Haggis\", při níž je haggis slavnostně naporcován. Tento průvod projde za zvuku dud celým sálem. Poté se zastaví v čele sálu (u menších společností v čele stolu). Za přednesu básně je haggis slavnostně naporcován, zalit a zapit sklenkou pravé skotské whisky. A stejně, jako byl přinesen, je haggis za zvuku skotských dud opět odnesen. \n\nNejdříve ingredience:\n\nŽaludek necháme přes noc ve slané vodě. Játra, srdce a plíčky vložíme do hrnce s vodou, přivedeme k varu a necháme jeden a půl hodiny vařit na mírném ohni. Mezitím si opražíme ovesné vločky. Všechno promícháme se solí pepřem a lojem. Poté žaludek naplníme o trochu více než do poloviny (to aby směs měla dosti prostoru pro následné nabývání). Pečlivě zašijeme otvory a vložíme do velkého hrnce s horkou vodou. Vaříme cca 3 hodiny. Při vaření dávejte pozor, aby se Vám haggis nepřichytil ke stěnám hrnce, případně připálil.\n\nHaggis se podává se šťouchanými brambory (ve Skotsku se tomu říká \"chappit tatties\") a vařeným šťouchaným tuřínem (\"bashed neeps\"). Uvedené množství je pro 6-8 osob. Ve Skotsku se takovému jídlu říká haggis, neeps and tatties.\n\nAngličané humorně popisují skotský haggis jako smyšleného živočicha takto:\n"}
{"id": "158946", "url": "https://cs.wikipedia.org/wiki?curid=158946", "title": "Rhôna", "text": "Rhôna\n\nRhôna někdy též Rhona ( ) je evropská řeka pramenící ve Švýcarsku. Protéká kantony Valais, Vaud, Ženeva v délce 231 km a poté přechází na území Francie (Rhône-Alpes, Provence-Alpes-Côte d'Azur) a po dalších 581 km se vlévá do Lvího zálivu Středozemního moře. Celková délka řeky je tedy 812 km. Plocha jejího povodí je 95 590 km².\n\nPramení v Urnských Alpách (Lepontinských Alpách) ve Švýcarsku v nadmořské výšce 2210 m v masivu Dammastock. Její pramen vytváří voda odtávající z ledovce Rhonegletscher, který se rozkládá v údolí pod sedly Furkapass a Grimselpass. Jako prudká bystřina teče ponejprve východozápadním směrem poté se stáčí k severu a napájí Ženevské jezero. Z jezera vytéká na jih poblíž Ženevy, přibírá vody řeky Arve a teče na území Francie. Její řečiště se zde klikatí, Rhôna teče přibližně západním směrem až k Lyon, kde se do ní vlévá řeka Saôna; v této části údolí řeky tvoří hranici mezi Alpami (levý břeh) a pohořím Jura (pravý břeh). Od Lyonu teče Rhôna přímo k jihu Rhônskou nížinou mezi Alpami a Francouzským středohořím (\"Massif Central\"). K významnějším přítokům v tomto úseku patří řeka Isère. Rhôna se vlévá do Lvího zálivu Středozemního moře dvěma rameny v oblasti Camargue západně od Marseille, přičemž vytváří deltu o rozloze 12 000 km².\n\nNa horním a středním toku je zdrojem vody především tající sníh a odtávající ledovce. Nejvyšších vodních stavů dosahuje v létě a nejnižších v zimě. Pod ústím Saôny se vodnost zvyšuje především v zimě, protože ta stejně jako ostatní pravé přítoky má zdroj vody především v dešťových srážkách. Levé přítoky (Isère, Durance) stékají z Alp a jsou celkově vodnější než pravé, díky čemuž Rhôna až k ústí vykazuje základní rysy alpského režimu. Tři čtvrtiny povodí řeky se nacházejí v horách. Průměrný průtok nedaleko ústí činí 1780 m³/s.\nRhôna je nejvodnější řekou ve Francii a mezi přítoky Středozemního moře se řadí na druhé místo po Nilu.\n\nŘeka má důležitý význam pro zisk vodní energie, dopravu a zavlažování.\nPřibližně 70 % výkonu vodních elektráren ve Francii se nachází v povodí Rhôny. Přímo na ní bylo vybudováno 11 vodních elektráren (Génissiat, André Blondel) a mnoho jich je také na Isère, Durance a dalších přítocích.\nVodní doprava je možná pod ústím řeky Ain. Přes Saônu je mnohými kanály spojena s Rýnem, Moselou, Mázou a Loirou. Jako obchvat delty byl postaven plavební kanál z města Arles do Port-de-Bouc a dále přes lagunu Étang de Berre a tunel Rove do Marseille.\n\nVoda se také široce využívá na zavlažování a zásobování Azurového pobřeží. Na řece leží města Ženeva (Švýcarsko), Lyon, Valence, Avignon, Arles (Francie).\n\nPůvod a význam jména zůstává nejasný. Podle jedné varianty je základem keltské označení \"Rhodanus\" či \"Rodanus\" ze základu \"Rhôdan\" – „klikatit se“. Naproti tomu stojí hypotéza o řeckém původu; Plinius starší píše ve své encyklopedii \"Naturalis historia,\" že jméno Rhôna je odvozeno od názvu kolonie \"Rhoda\" či \"Rhodanusia\" rozkládající se v oblasti dnešního města Aigues-Mortes.\n"}
{"id": "158948", "url": "https://cs.wikipedia.org/wiki?curid=158948", "title": "Upa (řeka)", "text": "Upa (řeka)\n\nUpa ( ) je řeka v Tulské oblasti v Rusku. Je 345 km dlouhá. Povodí má rozlohu 9 510 km².\n\nProtéká přes Středoruskou vysočinu. Její tok je velmi členitý, vytváří velké smyčky. Je to pravý přítok Oky (povodí Volhy).\n\nZdroj vody je převážně sněhový. Průměrný roční průtok vody ve vzdálenosti 89 km od ústí činí 40,2 m³/s. Kulminuje od konce března do začátku května. Zamrzá na konci listopadu až v prosinci, někdy až v lednu a rozmrzá na konci března až v dubnu.\n\nVoda se využívá pro zásobování. Na řece leží města Sovětsk a Tula. U města Sovětsk byla vybudována přehradní nádrž o rozloze 5,7 km².\n"}
{"id": "158950", "url": "https://cs.wikipedia.org/wiki?curid=158950", "title": "Lemma (matematika)", "text": "Lemma (matematika)\n\nV matematice značí lemma (nebo lema) dokázané tvrzení, používané jako mezikrok k důkazu nějakého složitějšího tvrzení. Z toho důvodu se v češtině někdy používá název pomocné tvrzení.\n\nNázev lemma se ale vžil i u některých důležitých tvrzení, viz například Zornovo lemma, Bezoutovo lemma, lemma o vkládání atd.\n\nZ formálního hlediska není rozdíl mezi lemmatem a větou.\n"}
{"id": "158951", "url": "https://cs.wikipedia.org/wiki?curid=158951", "title": "Seznam druhů rodu javor", "text": "Seznam druhů rodu javor\n\nSeznam druhů rodu javor (\"Acer\")\n\n"}
{"id": "158952", "url": "https://cs.wikipedia.org/wiki?curid=158952", "title": "Lemma (lingvistika)", "text": "Lemma (lingvistika)\n\nV lingvistice lemma (též lema, mn. č. lemmata) označuje\n\nV textové analýze se každý konkrétní tvar daného lemmatu označuje jako typ, každá konkrétní realizace slova se nazývá token. Např. Ve větě \"Netrpěliví zákazníci stáli v obchodě i před obchodem, ovšem před obchodem jich čekalo jen několik.\" se k lemmatu \"obchod\" vyskytují tři tokeny dvou typů (\"obchodě, obchodem\"). Poměrem typů a tokenů lze přibližně odhadnout jazykovou bohatost textu (která je ovšem ovlivněna také délkou a specifikací textu).\n\nVe funkčním generativním popisu (FGP) se rozlišuje morfologické (syntaktické) m-lema od tektogramatického (sémantického) t-lematu.\n\nV češtině se jako slovníkový tvar zpravidla používá:\n\nV jiných jazycích může být konvence pro výběr lemmatu odlišná. V latině se za verbální lemma považuje první osoba singuláru přítomného času, případně třetí osoba u neosobních sloves jako kupř. \"ningit\" (sněží).\n\nNástroj (např. počítačový program), který určitému tvaru slova přiřadí jeho lemma, se nazývá lemmatizátor.\n\n"}
{"id": "158953", "url": "https://cs.wikipedia.org/wiki?curid=158953", "title": "Josef Thomayer", "text": "Josef Thomayer\n\nJosef Thomayer (23. března 1853 Trhanov – 18. října 1927 Praha) byl český lékař – profesor vnitřního lékařství, jeden ze zakladatelů české lékařské vědy. Velkou měrou se zasloužil o zlepšení podmínek na českých klinikách. Jde o tvůrce českého lékařského názvosloví. Vedle svého povolání se zabýval literární tvorbou, psal beletrii, fejetony a črty do časopisů i populárně-vědecké knihy z oblasti lékařství. Jeho bratr František Josef Thomayer byl český zahradní architekt.\n\nNarodil se v Trhanově na Chodsku. Studoval na gymnáziu v Klatovech, kde byl jeho spolužákem a přítelem Emil Frída, pozdější známý spisovatel Jaroslav Vrchlický. Sblížila je láska k literatuře a společně se pokoušeli uplatnit své literární pokusy v časopisech. Po maturitě studoval na lékařské fakultě ještě nerozdělené univerzity v Praze.\n\nStal se jednou ze základních postav českého vnitřního lékařství. V roce 1885 založil český lékařský časopis \"Sborník lékařský\". Vydal hodně používanou příručku \"Úvod do drobné lékařské praxe\". V roce 1893 vyšla jeho \"Pathologie a therapie nemocí vnitřních\". Josef Thomayer se věnoval vnitřnímu lékařství, v roce 1883 byl docentem, roce 1886 byl jmenován mimořádným a 1897 řádným profesorem Lékařské fakulty UK. V roce 1886 se stal přednostou polikliniky české lékařské fakulty. V letech 1902 až 1921 byl po profesoru Emerichu Maixnerovi druhým přednostou II. interní kliniky, kterou neobyčejně povznesl. Pěstovaly se na ní všechny obory interny, pneumologie, kardiologie, endokrinologie, ba i neurologie jako konkurence brzy nato vzniklé Haškovcově neurologické kliniky.\n\nOn sám se angažoval ve více interních oblastech. Významné úspěchy však docílil zejména ve studiu břišního poklepu, jejž důkladně popsal. Byl vynikající diagnostik. Studoval intermitentní klaudikace (kulhání po únavě při obliterující trombangiditidě – zánětu tepen vedoucímu k jejich ucpání), o níž podstatně rozšířil vědomosti a vybudoval i její léčbu.\n\nVytvořil českou internistickou školu, či spíše ona se utvořila kolem něho. I většina dnešních českých internistů jsou pokračovatelé jeho žáků. K tomu přispělo i to, že rozšířil lékařské publikační možnosti – kromě časopisu \"Sborník lékařský\" začal v roce 1889 vydávat menší práce v \"Sbírce přednášek a rozprav\", později nazývané \"Thomayerovou sbírkou\". Napsal téměř 200 různých časopiseckých a knižních publikací z oboru medicíny. \n\nByl ojedinělým pedagogem. Na univerzitní přednášky byl vždy pečlivě a svědomitě připraven a své bohaté zkušenosti a znalosti z lékařské praxe předával posluchačům. Na druhou stranu vyžadoval od studentů přesnost, pravdivost a spolehlivost. I v neděli dopoledne museli alespoň projít klinikou.\n\nAž do své smrti žil jako starý mládenec. Jeho obraz je mnohobarevný. Měl velké množství obdivovatelů i obdivovatelek, ale i stejné množství nepřátel. Přátele měl i v literárních kruzích (jedním z nich byl spolužák z gymnázia Emil Frida, kterému Thomayer vymyslel pseudonym Jaroslav Vrchlický) a sám psal a vydával povídky pod pseudonymem R. E. Jamot (fonetický anagram Thomayer). Byl známým spisovatelem, kterého uznávali např. Jan Neruda, Alois Jirásek, Zikmund Winter, Karel Václav Rais nebo Karel Matěj Čapek-Chod. Své postavení si vydobyl stovkami fejetonů a obrázků z cest. I v jeho dalších dílech vyniká láska k přírodě.\n\nDo důchodu odešel předčasně v roce 1921. „Já nejsem žádná primadona, já jdu do penze, dokud jsem ještě neztratil hlas,“ komentoval svůj odchod do výslužby. Odcházel zřejmě v souvislosti s těžkým onemocněním (rakovina konečníku), kterému v roce 1927 podlehl. Svoje nemalé jmění odkázal Ústřední matici školské, knihovnu a výtvarné sbírky Národnímu muzeu a Národní galerii. Pochován je na hřbitově v rodném Trhanově.\n\nAž přehnaný byl jeho vztah k Šumavě a k okrajovým oblastem Čech. Jako rodilý Chod byl přesvědčen, že kulturní a intelektové bohatství českého národa pochází odtamtud. Dokonce to byl on, kdo podnítil Aloise Jiráska k napsání \"Psohlavců\".\n\nPohrdal (a dával to najevo) obyvateli středních Čech. Vymyslel pro ně výraz \"dementia mesobohemica\" (středočeská zblbělost), který často používal. Traduje se, že když některý student při zkouškách neuměl, vždycky se ho zeptal, odkud je. Když se dověděl, že ze středních Čech, triumfoval.\n\nVážnější byla jeho nesnášenlivost s chirurgy. Nikdy nedoporučoval pacienta na operaci apendicitidy (zánětu slepého střeva), ani když šlo o nemoc akutní, pravděpodobně hnisavou. Pakliže pacient vymáhal operaci, ukázal velebným gestem směrem k Maydlově (chirurgické) klinice se slovy: „Chcete-li umřít, jděte tam.“ Sám bojoval s rakovinou konečníku bez operace. Zemřel v roce 1927, rok před objevením antibiotika penicilín.\nByla po něm pojmenována Fakultní Thomayerova nemocnice v Praze 4, která byla založena v roce 1954 přeměnou Masarykových domovů (sociálních ústavů pro důchodce) na nemocnici. V roce 1954 byla ustavena zvláštní komise, která měla rozhodnout, po kom bude nemocniční areál pojmenován. Tato komise nakonec dala Thomayerovi přednost (jméno Masarykovo již z politických důvodů nepřicházelo v úvahu) před doktorem Ivanem Hálkem, synem spisovatele Vítězslava Hálka, přestože MUDr. Ivan Hálek byl velkým zastáncem Židů a jako lékař chudých a levicově orientovaný antifašista splňoval lépe tehdejší marxistická kritéria.\n\nV rámci charitativní činnosti nechal v roce 1907 vybudovat novorenesanční chorobinec a asyl chudých v rodném Trhanově u Domažlic podle návrhu českého architekta Antonína Wiehla).\n\nV roce 1922 byl jmenován prvním čestným členem Purkyňovy společnosti.\n\n\n\n"}
{"id": "158963", "url": "https://cs.wikipedia.org/wiki?curid=158963", "title": "Union banka", "text": "Union banka\n\nUnion banka, a. s. (UB) byla středně velká bankovní instituce, která na českém kapitálovém trhu působila v letech 1991–2003. V roce 2003 jí Česká národní banka odebrala bankovní licenci a UB byla soudem poslána do konkurzu. Původně regionální banka měla v době svého pádu 200 tisíc klientů, 60 poboček a disponovala vklady ve výši 17 mld. Kč. Největším věřitelem byl k prosinci 2006 Fond pojištění vkladů s pohledávkou 12,5 mld. Kč.\n\nUnion banka byla založena v roce 1991 jako malá banka v ostravském regionu. Jejími významnými akcionáři byly ostravské průmyslové podniky např. Severomoravská plynárenská, Vítkovice a Nová huť. Následně byla otevřena obchodní centra v dalších městech ČR, např. Praze, Brně a Olomouci. V roce 1995 akcionáři UB založili společnost \"Union Group\" (do roku 1996 pod názvem \"Facium\"), která se stala místo nich vlastníkem akcií banky. Původní akcionáři banky pak vlastnili podíly v této společnosti. V listopadu 2002 vstoupila do UB společnost Invesmart, na kterou byl převeden majoritní podíl akcií Union Group (60 % akcií UB). Dále společnost Invesmart získala přímým odkupem 22 % akcií UB.\n\nNa přelomu let 1993/94 uskutečnil bankovní dohled ČNB v malých českých bankách kontrolu finanční stability. Oproti většině bank byla UB hodnocena dobře. Proto se v roce 1996 Česká národní banka a Union banka dohodly o spolupráci při řešení nepříznivé ekonomické situace finančních institucí Bankovní dům Skala, a. s., Evrobanka, a. s., a Ekoagrobanka, a. s. UB tyto instituce převzala a ČNB jí za to kompenzovala negativní dopady na hospodaření. UB v roce 1998 převzala Foresbank, a. s. Získala tak dva v té době největší penzijní fondy v České republice – Podnikatelský penzijní fond a Vojenský otevřený penzijní fond. Zároveň s tím převzala obsluhu celních pracovišť.\n\nV té době poskytla UB úvěry společnostem, které byly akcionáři skupiny nebo byly s nimi majetkově či personálně propojeny. V roce 1999 úvěry spřízněným osobám dosáhly 5,4 mld. Kč. Auditor finančních výsledků upozornil na vysokou rizikovost úvěrů a neschopnost banky pokračovat ve své činnosti, pokud nedojde ke vstupu strategického investora.\n\nProblémy banky vedly ke ztrátě důvěry, která se projevila prudkým odlivem vkladů v říjnu 2002. V únoru 2003 byla banka nucena z důvodu ztráty platební schopnosti uzavřít všechny své pobočky. ČNB zahájila správní řízení o odnětí bankovní licence.\n\nSoudce Krajského soudu v Ústí nad Labem Jiří Berka koncem března 2003 prohlásil konkurz na společnost Česká revitalizační. Tato společnost se sídlem v Mostě měla být nástupcem Union banky. Soudce tvrdil, že UB změnila své obchodní jméno a sídlo přemístila z Ostravy do Mostu, který je příslušný Krajskému soudu v Ústí nad Labem. Představenstvo Union banky oprávněnost konkurzu zpochybnilo. Berkovo rozhodnutí začala zkoumat policie. Berka vzápětí konkurz zrušil a prohlásil, že postupoval na základě zfalšovaných podkladů.\n\nČNB podala návrh ke Krajskému soudu v Ostravě na likvidaci Union banky. V květnu 2003 byl jmenován likvidátor.\n\nV květnu 2003 prohlásil Krajský soud v Ostravě konkurz na Union banku. Správkyní konkurzní podstaty se stala Michaela Huserová. V říjnu 2003 byl ustaven věřitelský výbor. Správce konkurzní podstaty uznal pohledávky ve výši 15 mld. Kč. UB měla 75 tisíc věřitelů.\n\nOkolnosti následného prodeje majetku byly předmětem veřejné kritiky. Média upozornila na nevýhodný odprodej majetku a na spojení mezi členy konkurzního týmu a společnostmi, které tento majetek získaly:\n\n\nV červnu 2005 rozhodl Vrchní soud v Olomouci o zproštění Michaely Huserové funkce konkurzní správkyně. Huserová zpeněžovala majetek, který nebyl zapsán do \"soupisu konkurzní podstaty\". V srpnu byl určen další správce konkurzní podstaty Lukáš Raida, který působil v týmu Huserové.\n\nKonkurzní správce vyplatil věřitelům 20 % z uznaných pohledávek. Celkem konkurzní správce garantoval vyplacení 5–6 mld. Kč. To bylo o 3 miliardy korun méně než hovořily původní odhady těsně po krachu banky. V únoru 2003 měla mít aktiva UB za podmínky bezodkladného prodeje hodnotu 8–11 mld. Kč.\n\nNa jaře roku 2011 bylo zahájeno soudní řízení s někdejšími generálními řediteli Jiřím Babišem, Tomášem Seidlerem a členy představenstva Tomášem Michalem, Miroslavem Fučíkem a Alenou Pejčochovou. Jsou obviněni, že bance svými rizikovými úvěry způsobili v letech 1999 až 2002 škodu za téměř 4 miliardy Kč.\n\nTrestnímu řízení čelí také zástupci společnosti Investmar.\n\nPo vyhlášení amnestie prezidentem Václavem Klausem bylo trestní stíhání v lednu 2013 zastaveno.\n\n"}
{"id": "158965", "url": "https://cs.wikipedia.org/wiki?curid=158965", "title": "Bitva u Komandorských ostrovů", "text": "Bitva u Komandorských ostrovů\n\nBitva u Komandorských ostrovů byla jednou z námořních bitev druhé světové války v Pacifiku mezi japonským a americkým námořnictvem. Odehrála se 27. března 1943 jižně od Komandorských ostrovů.\n\nVe snaze dopravit na Aleuty zásoby se rozhodlo japonské velení vyslat zásobovací konvoje, které byly kryty křižníky a torpédoborci 5. loďstva. Zatímco první konvoj doplul bez problémů, tak při druhém konvoji, kdy byly zásoby dopravovány loděmi \"Asaka Maru\", \"Sakito Maru\" a \"Sanjó Maru\" došlo ke střetu s Američany. Krytí druhého konvoje zajišťovala skupina lodí pod velením viceadmirála Boširó Hosogaji složená z těžkých křižníků \"Nači\", \"Maja\", lehkých křižníků \"Tama\", \"Abukuma\" a torpédoborců \"Hacušimo\", \"Wakaba\", \"Ikazuči\" a \"Inazuma\".\n\nAmerická TG 16.6 patrolovala pod velením kontradmirála McMorrise u Komandorských ostrovů. Byla složená z těžkého křižníku USS \"Salt Lake City\", lehkého křižníku USS \"Richmond\" a torpédoborců USS \"Bailey\", USS \"Coghlan\", USS \"Dale\" a USS \"Monaghan\".\n\n26. března v 7:30 americké radary TG 16.6 odhalily japonský konvoj. V takticky nerozhodné bitvě byly na japonské straně lehce poškozeny 2 křižníky a na americké straně byl těžce poškozen křižník \"Salt Lake City\". Japonci měli k vítězství blízko, ale Hosogaja místo aby dorazil v jednu chvíli nepohyblivý křižník \"Salt Lake City\", odplul i s konvojem zpět do Japonska.\n\nViceadmirál Hosogaja byl po této bitvě penzionován a o zásobování japonských jednotek na Aleutech se nadále staraly pouze ponorky.\n\n\n"}
{"id": "158979", "url": "https://cs.wikipedia.org/wiki?curid=158979", "title": "Narva JK Trans", "text": "Narva JK Trans\n\nJK Narva Trans je estonský fotbalový klub z východoestonské Narvy, za který hrají především rusky hovořící hráči.\n\n\nVysvětlivky: PK - Předkolo, 1PK - první předkolo, 2PK - druhé předkolo, PVP - Pohár vítězů poháru, SK - skupinová fáze, ČF - čtvrtfinále, SF - semifinále, 1K - první kolo\n\n"}
{"id": "158982", "url": "https://cs.wikipedia.org/wiki?curid=158982", "title": "Jakuti", "text": "Jakuti\n\nJakuti jsou turkické etnikum, žijící především v republice Sacha a jinde na východní Sibiři. Patří k nejpočetnějším domorodým etnikům Sibiře, dnes čítají až 510 000 lidí.\n\nJakuti sami sebe nazývají \"Sacha\", pl. \"Sachalar\" (\"Саха, Сахалар\"), což lze přeložit jako \"Sluneční [lidé]\" nebo \"Jasní [lidé]\". Někdy, zvláště v mýtech a lidové slovesnosti, používají Jakuti pro svůj národ i jiné, obrazné názvy jako \"Uranchaj Sacha\" nebo \"Ajyy ajmaga\" (\"spříznění s Nebešťany\"). Označení Jakuti, běžně používané ve světových jazycích včetně ruštiny (\"Якуты\") a angličtiny, vzniklo z evenkského označení \"Jaku\", což znamená \"koňští\" a naráží na skutečnost, že Jakuti, na rozdíl od okolních etnik, chovajících především soby, odedávna chovají také koně. Jakuti preferují název Sacha.\n\nJakuti se na své dnešní území přestěhovali z jižní Sibiře asi v 11.–14. století. Za jejich předky jsou nejčastěji pokládáni Kurykanové, sídlící v 6.–8. století v oblasti jihozápadně od Bajkalu. Nejstarší památkou na Jakuty jsou petroglyfy na skalách v povodí řeky Leny, zobrazující lovce, pastevce, bojovníky, šamany a zvířata. mezi nejznámější lokality, patří tzv. Lenské sloupy, pokládané jakutskými šamany za posvátné místo.\n\nK migraci předků Jakutů z oblasti Bajkalu na sever docházelo ve více vlnách od 11. do 13. stol. Důvodem byl zřejmě tlak mongolských kmenů. Z jihu si Jakuti přivedli stáda skotu a koní a přinesli znalost metalurgie. Jakutské mýty a eposy vypráví o putování na sever pod vedením legendárních náčelníků Elleje a Omogoje. Jižní pravlast je v jakutské ústní tradici včetně eposů oloncho reflektována jako místo štěstí a hojnosti, kde sídlí přízniví duchové, kde v zimě nemrzne a odkud nemusejí na zimu odlétat jeřábi. Jakutské eposy a přísloví se zmiňují také o velbloudech a levhartech, kteří na severní Sibiři nežijí.\n\nNa počátku 17. století začali na území Jakutů pronikat první Rusové kteří zde hledali zlato a začali s Jakuty obchodovat, hlavně s kožešinami. V těchto dobách začala kultura Jakutů rozkvétat. S Rusy však přišly i epidemie spalniček, neštovic a dalších chorob. V době příchodu Rusů byli Jakuti rozděleni na 35 až 40 teritoriálních skupin \"ulusů\", které mezi sebou často bojovaly. Největší \"ulusy\", například Kangalas, měly 2 000 až 5 000 lidí. V čele každého \"ulusu\" byl \"tojon\" (náčelník), který byl především válečným vůdcem. V době příchodu Rusů se vyznamenal jakutský \"tojon\" Tygyn Darchán, který se postavil útlaku kozáků. byl jimi však zajat a zavražděn. Ruská správa byla v 17. století velmi brutální a její podstatou bylo vymáhání \"jasaku\" – daně placené v kožešinách. Kozáckým velitelům a správním úŕedníkům, jako byl např. neblaze proslulý Petr Golovin (velitel Jakutska v letech 1640–45), šlo jen o to, aby z Jakutů a dalších domorodců vymohli co nejvíc kožešin, přičemž se nerozpakovali používat zastrašování, mučení či zabíjení rukojmích.\nV 18. století Rusové tlak poněkud zmírnili, jakutští náčelníci dostali určitá privilegia, zároveň docházelo mezi Jakuty k pravoslavné misii a šíření znalosti zemědělství. Od konce 19. století vznikla jakutská literatura (básník Alexej Kulakovskij-Öksöküleech) a počátkem 20. století se projevilo národní obrození.\n\nPo abdikaci Mikuláše II. roku 1917 vytvořili jakutští představitelé vedení Jusupem Galibarovem JaKOB (Jakutský komitet pro obecnou bezpečnost) a pokusili se vyhlásit nezávislost. Následujícího roku však byl Jakutsk obsazen bolševiky a podřízen sovětské moci. V letech 1921–23 došlo k povstání Jakutů proti sovětské moci. Bylo iniciováno bělogvardějskými veliteli Michajlem Korobejnikovem a Anatolijem Pepeljajevem. Povstání bylo potlačeno Rudou armádou pod vedením generála Ivana Stroda, jemuž byl za toto vítězství udělen trojnásobný Řád rudého praporu. Nepokoje trvaly až do roku 1926, kdy byl Pepeljajev uvězněn. Paradoxem je, že Pepeljajev i Strod skončili stejně. Oba byli zastřeleni za stalinského teroru v roce 1938.\n\nZa stalinské éry byla jakutská tradiční kultura vystavena násilné rusifikaci a tradiční hospodářství brutálně kolektivizováno. V té době byli Jakuti nuceni vzdát se tradičního způsobu života a přesidlováni do měst. Mnoho šamanů, ale i příslušníků vznikající jakutské inteligence, bylo popraveno nebo posláno do Gulagu. K obětem čistek patřili i antropolog Gavril Ksenofantov a spisovatel Platon Slepcov-Ojunskij.\nPrezident Boris Jelcin se Jakutům za tuto politiku v roce 1994 oficiálně omluvil. Po roce 1992 se postavení Jakutů v rámci Ruské federace poněkud zlepšilo a jejich území získalo statut federativní republiky Sacha.\n\nJakuti hovoří jakutštinou, která náleží do severovýchodní skupiny turkické větve altajské jazykové rodiny. Její postavení mezi ostatními turkickými jazyky je do značné míry izolované, protože se od společného kmene oddělila zřejmě již v 6. stol. n. l. Během svého vývoje byla ovlivněna mongolskými, tunguzskými a paleoasijskými jazyky, od 17. století rovněž ruštinou. V době příchodu Rusů byla jakutština rozšířeným komunikačním jazykem na celé východní Sibiři. V 19. a 20. stol. ji sice z tohoto místa vytlačila ruština, ale přesto jí dodnes kromě Jakutů hovoří také mnozí Evenkové, Evenové, Dolgani a Jukagirové. Psaná forma jakutštiny vznikla koncem 19. stol. a používá upravenou azbuku. V současné době je jakutština je úředním jazykem republiky Sacha. Mluvčí tohoto jazyka jsou však v současné době vesměs bilingvní a ovládají i ruštinu. Jakutská literatura vznikla již v 19. stol., kdy psal básník Alexej Kulakovskij, rozvoj zaznamenala až po roce 1920 v díle Gavrila Xenofantova a Platona Slepcova-Ojunského. Tito autoři ve svých dílech vycházeli hlavně z ze staré šamanské mytologie a folklórních tradic. Autoři 2. pol. 20. stol., jako romanopisec Amma Aččygija nebo básník a dramatik Suorun Omolloon přinesli do jakutské literatury moderní žánry a realismus.\n\nNáboženství je dnes většinou pravoslavné křesťanství, ale většina Jakutů, kteří se formálně hlásí ke křesťanství, zachovává starší tradice, spojené se šamanstvím a původní mytologií. Od 90. let se navíc rozvíjí neošamanské a neopohanské kulty.\n\nSvět v představách Jakutů se dělí na tři vrstvy: horní, střední a dolní. Horní nebeský svět (\"Üöhee Dojduu\") obývají přízniví duchové \"ajyy\" i nebeští démoni \"abaahy\", kteří způsobují bouře a duševní choroby. Střední svět \"(Orto Dojduu\") obývají lidé, zvířata a místní duchové \"ičči\". Dolní svět (\"Alara Dojduu\") je říše podzemních démonů \"abaahy\", kteří jsou zákeřnější a krutější než jejich nebeští příbuzní. Vypadají příšerně a způsobují epidemie i jiné nemoci nebo požírají lidi.\nNebešťané Ajyy jsou ppoisování jako přízivé bytosti a předkové lidí, patří mezi ně i nejvyšší božstvo-tvůrce \"Ürüng Aar Tojon\" a bohyně plodnosti \"Ajyyhyt\" a štěstí \"Ijeechsit\". Pozemští duchové \"ičči\" jsou strážci pramenů, hor, tajgy, zvířat, rostlin a stromů, patří k nim vládce tajgy \"Bajanaj\", duch ohně – \"Temirije\", ochránce koní \"Ďehegej\", zobrazovaný jako tvor podobný kentauru nebo bohyně stromů a rostlin \"Aan Alachčyn\". Vládcem nebeských démonů je \"Uluu Suorun Tojon\", který způsobuje bouřku a trestá provinění lidí, je také ochráncem šamanů. Podzemním démonům vládne \"Arsan Duolaj\", chtonické božstvo smrti a nakažlivých nemocí.\n\nZachovaly se i prvky totemismu a uctívání zvířat. Jakutské rody měly své zvířecí ochránce či předky, toto zvíře bylo členům rodu zakázáno zabít. Mohl jím být orel, jeřáb, krkavec či jiný pták, ze savců los, medvěd, vlk. Při přísahách se Jakuti dovolávali medvěda jako spravedlivého tvora, který nenávidí lež a křivopřísežníka by jistě záhy zabil. Jakutský název medvěda \"ehe\" znamná zároveň i dědeček. Velký rituální význam má také kůň, milované zvíře jakutů a symbol jejich kultury.\n\nVětšinu rituálů tradičně vykonávají šamani. Každý mužský šaman \"oyun\" i ženská šamanka \"udangan\" nabýval schopností poté, co přestál iniciaci. Při ná adept zpravidla upadl do bezvědomí, přičemž měl vize vlastní smrti, vzkříšení a kojení nebo vychování v hnízdě. V některých případech jej zlí duchové rozsápali a jeho kosti oděli novým masem a novou kůží, načež se adept probral k novému životu. V průběhu iniciace se šamanovi zjevila \"zvířecí matka\", která nastávajícího šamana během iniciační vize kojila nebo krmila v hnízdě (pokud se jednalo o ptáka). Zvířecí matka byla hlavním ochranným duchem, na něhož se šaman při rituálu obracel. Šamani měli i pomocné duchy – \"emeget\", jejichž podoba je ztvárněna na ozdobách šamanova oděvu nebo namalována na jeho bubnu.\n\nPodle toho, jestli dotyčný komunikoval s příznivými duchy \"ajyy\" nebo s démony, se rozlišovali černí a bílí šamani. Černý šaman měl za úkol komunikovat s démony, věšitt a uzdravovat nemocné, bílé šamani celebrovali veřejné rituály, obřady spojené s plodností a dětmi. Černí šamani obětovali zvířata, bílí však živé tvory zabíjet nesměli a obětovali zpravidla mléčné produkty. Odlišoval se i jejich obřadní oděv, zejméma výzdobou. Při rituálech se šaman dostával do změněného stavu vědomí pomocí bubnování a tance, měl vizi opuštění svého těla a letu do jiných světů.\n\nNejdůležitější šamanskou slavností je pro ně oslava letního slunovratu zvaná \"Ysyach\" (někdy přepisováno též jako \"Yhyach\"). Během \"Ysyachu\" se oslavuje příchod léta a počátek laktace hospodářských zvířat (zejména klisen). K tradicím patří kolový tanec \"ohuochaj\", napodobující pohyb Slunce v průběhu roku, vyprávění eposů – Oloncho, hostina pod širým nebem, při níž se podává vařené maso a kumys, který se pije z vyřezávaných pohárů \"čoron\", ale také tradiční sporty: zápas \"chapsagai\", koňské dostihy, lukostřelba a \"kylyy\" – sport jehož podstatou je skákání po jedné noze ze značky na značku.\n\nK rodinným obřadům patří rituály spojené s těhotenstvím a narozením dítěte, svatební rituály a pohřební rituály. S těhotenstvím jsou tradičně spojena různá tabu, která mají nastávající matku chránit pŕed zlými duchy. Věřilo se, že duši dítěte přináší bohyně Ajyyhyt, která ji v okamžiku početí vloží do mužova temene, odkud sestupuje po páteři do ženina lůna. Koncepce duše je značně složitá, hlavní složka duše se označuje jako ije kut „duše-matka“, dalšími složkami jsou \"buor kut\" „zemníá duše“ a \"slagyn kut\" „vzdušná duše“, které řídí tělesné funkce. Samostatnou složkou je s)ur „intelekt, vědomí“. Narození dítěte bývala často přítomná šamanka, která také provedla následné obřady, spojené s obětováním másla a kumysu i s ochrannými kouzly. Svatba se prováděla po dohodě ženicha s rodinou nevěsty, ale dívka měla právo odmítnout ženicha, který se jí nezamlouval. Povinností ženicha bylo zaplait za nevěstu rodičům výkupné – \"kalym\" ve formě domáích zvířat nebo hmotných darů (jídla, kovových předmětů, kožešin). Nevěsta přijížděla do domu ženicha v bohatém zimním oděvu (i pokud se svatba konala v létě), ozdobená šperky a přinášela do rodiny výbavu ve formě domácích zvíŘat, oděvů, nádobí a v případě náčelnických rodin i služebnictvo – \"kuluty\". Součástí svatby je představení nevěsty ochrannýmd uchům domu a domácího krbu. Pohřeb se prováděl co nejdřív po úmrtí. Vzhledem k tomu, že věčeně zmrzlá půda bránila kopání hrobů, ukládali se mrtví obyvkle na nadzemní lešení \"arangas\", buď přímo nebo do dlabané dřevěné rakve. Mrtví s sebou dostávali oděv, boty, zásobu jídla, nůź, křesadlo a další věci, šamani často i svůj buben a plášť, někdy obětovali i nebožtíkova oblíbeného koně. Představy o posmrtném životě nejsou příliš jasné, většinou se hovoří o životě ve světě předků, který se podobá pozemskému životu,a le je šťastnější, bez nemocí, stáří a hladu, jsou však známé i představy o reinkarnaci. Zlí lidé se po smrti stávají přízraky \"üör\", podobnými hladovým duchům v buddhismu.\n\nJakuti obývají nejchladnější místa na zemském povrchu, což ovlivnilo jejich způsob života.\n\nZákladem jakutské společnosti v době před ruskou kolonizací byl patrilineární rod (\"aga yyha\"). Rodiny byly většinou monogamní, náčelníci mívali někdy žen více. V některých případech hrála roli i matrilineární posloupnost \"(ije uuha\"), například v rodinách šamanů. Ženy měly poměrně svobodné postavení, mohly dědit majetek, často měly funkci šamanky a existují zprávy o ženských válečnicích. Postavení náčelníka (\"tojon\") bylo dědičné, takže se dá mluvit o vznikající vrstvě aristokracie. Náčelník byl především soudce (jakoutské sloveso \"tojonoo\" znamená \"soudit\" nebo \"rozhodovat\"), případně válečný vůdce. Většina obyvatel byla osobně svobodná, ale byly mezi nimi velké majetkové rozdíly, projevující se početnostní stád domácích zvířat. \"Bokanové\" byli nemajetní lidé, kteří se na čas stávali služebníky nebo klienty náčelnických a bohatých rodin. \"Kuluti\" byli lidé v závislém postavení, dědiční sluhové v domácnosti, pomocníci a honáci, které bylo možno darovat. Proto se o nich někdy nepřesně mluví jako o otrocích. Lidé, kteří neměli vlastní domácí zvířata, se živili především rybolovem a sběrem rostlin, byli známi jako \"balyksyt\" (rybáři) a neměli plnoprávné postavení. \"Kubesové\" žili odděleně od ostatních, starali se o provádění pohřebních rituálů a vztahovala se na ně různá tabu. Podle některých názorů to byli vyvrženci, podobní starojaponským \"eta\" nebo indickým haridžanům, pravděpodobnější však je, že to byla rituální funkce. Po příchodu Rusů během 17. a 18. století získali někteří náčelníci ruské šlechtické tituly a postavení jejich poddaných se pak v mnohém podobalo situaci nevolníků na ruském venkově.\n\nJakuti jsou tradičně pastevci, chovají jakutské koně a skot, na severu především soby. Sobi se chovají polokočovným způsobem, se stády se kočuje pouze v letním období, přezimuje se na zimních pastvinách. Koně a skot se chovají přes léto na pastvinách v blízkosti usedlostí a přezimují v ohradách, kde jsou krmeni senem. Skot trávil zimu v chlévě zvaném \"choton\". Kvůli přezimování zvířat je velmi důležitá senoseč, prováděná v letních měsících tradičním nástrojem \"chotuur\", což je něco mezi srpem a krátkou kosou.\nVelký význam má rybolov, prováděný pomocí vrší, sítí i udic zejména v zimě ppod ledem. Oblíbeným úlovkem jsou síhové, jeseteři, karasi, jelci nebo štiky. Přes éto hraje velkou roli sběr jedlých rostlin, hlavně bobulí borůvek, brusinek, klikvy, jahod, morušky, také plody střemchy, hložinky, jeřabiny, šípky, zatímco maliny podle tradice \"patřily medvědovi\". Oblíbené jsou také limbové oříšky. Z dalších jedlých rostlin sbírají oddenky šmelu okoličnatého, mochny husí a krvavce totenu, různé zelené natě jako je potočnice, lžičník a medvědí česnek, ale také lýko mladých větví borovic a modřínů, které jedí vařené s mlékem nebo s podmáslím. Méně významný je lov, prováděný v minulosti luky, šípy a oštěpy, dnes ručnicí. Oblíbenou kořistí je los a vodní ptáci, zvláště divoké husy a kachny. K lovu kožešinové zvěře, tetřevů a zajíců dodnes slouží pes jakutská lajka a různé pasti, hlavně oka a samostříly na principu kuše nebo tzv. \"čerkan\", což je luk spojený s paličkou. Pokud zvíře zavadí o spoušť, tětiva luku vymrští paličku a ta zvířeti zlomí vaz. \"Čerkanem\" se loví hlavně soboli a jiné drobné šelmy, veverky a zajíci. Naproti tomu samostřílem lovili Jakuti vlky, medvědy, dokonce i divoké soby nebo losy. V 18.–19. století se rozšířilo pod vlivem Rusů zemědělství, hlavně pěstování žita a ječmene, později i brambor, ujalo se však jen na některých místech.\n\nJakutská kuchyně je velmi jednoduchá. Hlavními surovinami jsou mléko a mléčné výrobky, maso, ryby a volně rostoucí rostliny, v současné době ale i pečivo - sladké lívance \"alaďyy\" a obilné kaše \"salamat\", oblíbeným nápojem je zejména kumys z kobylího mléka. Z kravského nebo sobího mléka se vyrábí sýry, tvaroh, máslo, šlehačka, podmáslí, zakysaná smetana, syrovátka a kyška. Přebytky mléka se mrazí v jamách, vykopaných až na věčně zmrzlou půdu, v zimě se z nich podle potřeby usekává sekerou. Stejně uchovávají Jakuti i ostatní domorodí Sibiřané také maso. Maso a ryby se nejčastěji vaří, někdy také pečou na rožni. Ryby a játra jakuti jedí i zasyrova, zmrazené a nakrájené na tenké plátky. Jí se také sušené maso. Z vnitřností se připravují napříkald jelita, plněná směsí krve, loje a smetany (\"chaan\").\n\nJakutské usedlosti tradičně leží daleko od sebe, aby si obyvatelé v tvrdých podmínkách vzájemně nekonkurovali. Preferovaným typem sídelní krajiny jsou louky (\"alaas\") na březích řek nebo jezer, často podmáčené, určené k pastvě zvířat i k senoseči. Teprve po příchodu Rusů se začaly stavět hromadné osady, tvořené srubovými domy ruského typu. Zimním obydlím Jakutů byl \"balaghan\", polopodzemní stavení ze dřeva a nepálených cihel, obložené drny a zastřešené drnovou střechou. V centru interiéru je \"ohoch\", hliněný krb s dřevěným komínem, blízko něj stojí stůl \"sandaaly\" a kolem stěn se nacházejí lavice \"oron\", na nichž se přes den sedí a v noci spí. Malá okna byla kryta plátky slídy nebo v zimním období dokonce kusy čir=ho ledu, později sklem. Součástí \"balaganu\" je srubový chlév \"choton\", kde přezimují krávy, březí klisny a rodičky s malými hříbaty. Kolem obydlí se nacházejí ohrady, stohy sena a menší dřevěné stavby jako kůlny, zásobárny, suchý záchod apod. Před dvěřmi stojí jeden nebo několik vyřezávaných kůlů \"serge\", knimž si hosté přivazují své koně. Při každé svatbě v rodině bylo zvykem vstucit další \"serge\". Sloupy jsou symbolem pohostinství, ale zároveň i obřadním místem rodiny. Obdobné kůly označují také posvátná místa. Variantou \"balaghanu\" je \"babaaryna\" - dřevěný srub s osmiúhelníkovým půdorysem.\nPřes léto se Jakuti v minulosti přesouvali na letní pastviny, kde žili v kónických stanech, pokrytých pláštěm z březové kůry. Kostru tvoří mladé kmínky a plášť je zevněn horizontálními dřevěnými obručemi. Tyto stany se jakutsky nazývají \"uraha\" a mají poněkud jiný tvar než známější evenkský stan čum. V průběhu 20. století však převládly domy ruského typu.\n\nJakutský rok začíná na jaře, v druhé půli května a dělí se na dvanáct lunárních měsíců. Zatímco letní měsíce se nazývají podle činností, které v tomto období lidé vykonávají, zimní měsíce mají pouze číslené označení, podobně jako u starých Ujgurů nebo Chakasů.\nNázvy měsíců jsou: \nPřed příchodem Rusů Jakuti nepoužívali vozy ani jiná kolová vozidla. V zimě se k dopravě tradičně používají sáně \"olok\" tažené koňmi, soby nebo skotem, přes léto se na těchto zvířatech jezdí nebo jsou užívána jako soumaři. Především lovci v zimním období používají krátké, široké lyže, zpravidla podbité pásy koňské nebo sobí kožešiny se sestříhanými chlupy. Jakuti je zřejmě převzali od Evenků. K dopravě po řekách se tradičně užívají buďto \"tuos tyy\" - kanoe s dřevěnou kostrou potaženou březovou kůrou nebo lodka \"ongočo\" dlabaná z jednoho kmene, oba typy lodí se ovládají pádlem \"erdii\". V průběhu 20. století se v zimní období prosazují sněžné skútry, příapdně i térénní automobily, s nimiž Jakuti v zimě s oblibou jezdí po zamrzlých řekách.\n\nTradiční oděv Jakutů se vyrábí z kůží (jelenice, semiš) a kožešin. Mezi mužským a ženským oděvem byly poměrně malé rozdíly. Základ tvoří kožená košile a krátké kalhoty \"suturuo\", přes něž se nosí kožešinový kabátec \"son\" srstí dovnitř a v zimě i kožešinová vesta srstí nahoru. Oděv doplňují v létě kožené boty \"unty\" a v zimě vysoké kožešinové boty s přizvednutou špičkou \"torbazy\". Pokrývkou hlavy je u žen v létě čelenka nebo vysoká kožešinová čepice s dýnkem \"ďabaka\", u mužů čepice s kožešinovým lemem \"bergehe\". V zimě se nosí čepice ušanka, často z kožešiny psů a rosomáků. Čepice mají různý tvar, například jsou ušité z kožešiny ze zvířecí hlavy s ponechanýma ušima nebo nahoře vybíhají do dvou rohů (podobně jako čapky Sámů). V zimě jsou nepostradatelné palčáky a kožešinová šála kolem krku.\nVlasy nosí muži většinou krátké, v minulosti i polodlouhé nebo naopak vyholenou hlavu s několika ponechanými prameny vlasů. Svobodné dívky nosí tradičně dva copy, vdané ženy jeden tlustý cop. Oděv je zdoben korálky, kovovými knoflíky, sponami, u žen i stříbrnými medailony \"tuchsata\". Ženský oděv je tradičně ozdobnější, čepice má jiný tvar a kabátec bývá delší než u mužů.\n\nJakuti mají velice pestrý folklór, který se dochoval do současnosti v poměrně uceleném stavu. V jižní části území Jakutů se objevuje více shod s mytologií a folklórem etnických skupin jižní Sibiři (Burjati, Tuvinci) a Mongolska. Naproti tomu představy severních Jakutů vykazují shody spíše s tradicemi Evenků, Jukagirů a Dolganů. Existuje mnoho písní, pohádek a tanců, ale nejznámějším a vrcholným dílem jejich ústní tradice jsou eposy Oloncho, které pojednávají o bojích legendárních válečníků s démony a nebo o vlastnostech a moci jednotlivých duchů.\n\n\n"}
{"id": "158985", "url": "https://cs.wikipedia.org/wiki?curid=158985", "title": "Evenkové", "text": "Evenkové\n\nEvenkové (, \"Evenki\"), též zvaní Tunguzové, jsou z části kočovný národ čítající asi 67 000 osob (2009) v Rusku, Číně a Mongolsku. Žijí na střední a východní Sibiři, hlavně mezi řekami Jenisej a Lena, ale i kolem Amuru a Ochotského moře a na Sachalinu. Nejvíce jich je soustředěno v bývalém Evenckém autonomním okruhu, od roku 2007 součásti Krasnojarského kraje. Zhruba polovina Evenků žije v Číně, malá část i v Mongolsku.\n\nZa nejstarší předky Evenků jsou pokládáni nositelé Glazkovské kultury, žijící v 2. tisíciletí př. n. l. východně od Bajkalu a na horním toku Amuru. Během 1. tisíciletí př. n. l. migrovali na sever, kde asimilovali a částečně vytlačovali starší jukagirské a částečně i jenisejské obyvatelstvo. Právě v této době si předkové Evenků osvojili chov sobů. Na přelomu 1. a 2. tisíciletí do etnogeze Evenků zasáhli předkové Jakutů, migrující na sever povodím Leny. Jakuti a Evenkové na sebe vzájemně působili přebíráním prvků kultury i jazyka. Poněkud jinak probíhal vývoj jižních a východních Evenků. Jejich předkové byli podmaněni svými vzdálenými příbuznými, Džürčeny, kteří v 8. století v povodí Amuru a Ussuri vytvořili království Bochaj. Džürčeni se živili chovem dobytka a prasat, pěstováním pšenice a prosa. Předkové Evenků byli vazaly džurčenských vládců, věnovali se sběru ženšenu, říčních perel a lovu kožešinové zvěře, což byl hlavní artikl obchodu mezi Džürčeny a Čínou. \nRoku 1115 dokonce Džürčeni ovládli Peking a založili v severní Číně císařskou dynastii Ťin. V polovině 12. století se Džürčeni dostali do sporu s Mongoly, jejichž chána Ambagaje roku 1156 zavraždili. Jeho prasynovec Čingischán v letech 1215–1234 říši Džürčenů dobyl. Evenky si však Mongolové nikdy nepodmanili.\nPřímými potomky Džürčenů jsou Mandžuové, podíleli se také na etnogenezi Nanajců a spolu s nivchskými kmeny také Oročů a Ulčů. Džürčeni však ovlivnili i kulturu jižních a východních Evenků, kteří pod jejich vlivem začali chovat dobytek, koně a obdělávat půdu. \nOd počátku 17. století na území Evenků ze západu pronikali ruští kozáci, kteří od Evenků vybírali \"jasak\" - daň placenou ve formě kožešin. Zároveň na jihu usilovali o podmanění Evenků Mandžuové, což vyvolalo neúspěšné povstání náčelníka Bombogora. Ten sice dokázal sjednotit kmeny jižních a východních Evenků, byl však mandžuským vojskem poražen a roku 1640 zabit. V 19. století byla část Evenků formálně obrácena na pravoslavné křesťanství, ve skutečnosti ale dál zůstali šamanisty. Za sovětské éry v Rusku byli Evenkové nuceni se vzdát svého tradičního způsobu života a pracovat na státních farmách. Sovětská vláda potlačovala jazyk a většinu tradic.\n\nPo zániku Sovětského svazu dostali Evenkové možnost obnovit svou kulturu a tradice, včetně šamanství a chovu sobů. Velkým problémem zůstává alkoholismus. Na území Ruska je častá asimilace s Rusy. Na území Mongolska a Číny je situace podobná, zejména co se týče asimilace s majoritním etnikem.\n\nJazykem Evenků je evenčtina z tunguzo-mandžuské skupiny altajské jazykové rodiny. Ovládá jí ještě přibližně 30 000 osob. Hlavním jazykem je však pouze pro necelých 16 000 Evenků, ti ostatní používají v každodenní komunikaci spíše ruštinu nebo čínštinu. Evenčtina se dělí na tři skupiny dialektů: severozápadní, jimiž se hovoří severně od Nižní Tunguzky, jihozápadní mezi Jenisejem a Vitimem a východní mezi Vitimem a Ochotským mořem. Dialekty se rozlišují výslovností sykavek, hlásce \"s\" ve východních dialektech odpovídá na severozápadě \"h\" a na jihozápadě \"š\".\n\nZ jejich jazyka se vžilo do mezinárodního povědomí hlavně slovo šaman, které už v 17. století uvedl do literatury ruský kněz protopop Avvakum, který se s šamany Evenků setkal během svého vyhnanství na Sibiři. Dodnes si mnozí Evenkové udržují tradiční šamanistické náboženství, i když byli ovlivnění pravoslavným křesťanstvím. Nejvyšší evencký bůh se nazývá \"Ekšarí\" – bůh tajgy. Mezi další důležitá božstva patří \"Dilača\" – sluneční božstvo nebo zlý duch Chargi.\n\nEvenkové věří, že dříve zde byla pouze voda, země málo a člověk neměl kde kočovat. Mamut jménem \"Cheli\" se rozhodl člověku pomoc a svými kly vytáhl z vody velký kus země, na kterém se usídlili všichni lidé.\n\nEvenky můžeme rozdělit podle tradičního způsobu života do tří skupin.\n\nTak jako jiné přírodní národy si i Evenkové vytvořili kalendář, v němž jsou jednotlivé měsíce nazvány podle typických činností nebo dění v přírodě. Názvy měsíců jsou obdobné jako u kalendářních systémů severoamerických indiánů, některé názvy si přímo odpovídají, např. březen - měsíc vran, červen - měsíc trávy. Evenkové slaví příchod nového roku v období zimního slunovratu. Názvy měsíců jsou následující.\n\nMezi folklór řadíme ústní tradice (písně, příběhy), tradiční odívání, tradiční kuchyni a jiné. Evenkové mají folklór podobný hlavně folklóru etnických skupin Sibiře tunguzo-mandžuské jazykové větve altajské rodiny – Evenové, Oročové, Nanajci.\n\nK důležitým prvkům evenckého folklóru patří zpěv, při kterém se napodobují zvuky zvířat (hlavně ptáků) a kruhové tance. Kruhové tance, tzv. \"chora\" spočívají v tom, že lidé v kruhu tancují rychleji nebo pomaleji podle rychlosti písně, kterou zpívají. Zde je evencká píseň:\n\nMezi nejdůležitější složky evencké kuchyně patří produkty ze soba, tedy maso, mléko a vnitřnosti. Kromě masa ze sobů používají Evenkové maso z ryb a jiných zvířat žijících v tajze. Evenkové konzervují maso tak, že ho usuší. Usušené a na plátky nakrájené maso se nazývá \"chulikta\". Chybějící vitamíny Evenkové doplňují různými lesními plody, jako například brusinkami. K dalším tradičním pokrmům evencké kuchyně patří \"óma\" – chlebová placka z nekvašeného těsta. K tradiční nápojům patří sobí mléko a \"brága\" (kvas) – nízkoalkoholický nápoj z cukru, vody a chlebového droždí.\n\n\n\n"}
{"id": "158986", "url": "https://cs.wikipedia.org/wiki?curid=158986", "title": "Ekonomika Kosova", "text": "Ekonomika Kosova\n\nEkonomika Kosova je jedna z nejméně rozvinutých v Evropě. Je klasifikována jako přechodová.\n\nBěhem 20. a 30. let byl v Kosovu prováděn program kolonizace, která měla pomoci vládě v Bělehradu zajistit přísun loajálního obyvatelstva. Kosovo bylo velmi zaostalé, bylo však bohaté na nerostné zdroje. Proto byly především během 30. let vybudovány v Kosovu železnice a moderní doly. Ve spolupráci s britským investorem byl zřízen kombinát Trepča na severu dnešního Kosova. Většina obyvatelstva se živila buď zemědělstvím, nebo řemeslnou výrobou.\n\nPo skončení druhé světové války bylo 75 % obyvatel Kosova negramotných.\n\nKosovo bylo během existence socialistické Jugoslávie velmi dlouhou dobu opomíjeno, ačkoliv patřilo k nejméně rozvinutým oblastem celé země. Vysoký počet obyvatel a rostoucí politická nespokojenost přiměly jugoslávskou vládu k tomu, aby zřídila Fond pro nerozvinuté republiky, který sloužil pro potřeby především Kosova, a také Bosny a Hercegoviny, Makedonie a Černé Hory. Kosovo čerpalo nejvíce prostředků z tohoto fondu, které sloužily pro rozvoj průmyslu a dopravní infrastruktury. V Kosovu byl především realizován těžký průmysl; energetika, zpracování kovů apod. Kosovo disponuje lignitem, olovem, zinkem, niklem, chromem a hlinitými rudami. Extenzivní rozvoj průmyslu v Kosovu po desetiletí také ale vedl k ekologickým škodám.\n\nDlouhodobý problém, který trápil Kosovo od nepaměti, bylo zemědělství. Vysoká koncentrace obyvatel v úrodném Kosovu a nedostatek mechanizace dokázal poměrně dlouho vázat velké množství pracovní síly právě v zemědělských činnostech. V roce 1952 představovalo zemědělství 60 % HDP Kosova. Obdělávaná půda je však tradičně fragmentována na velmi malá políčka, což jednotlivým zemědělcům znemožňuje investovat více prostředků do vhodného vybavení. V roce 2012 tvořilo zemědělství 12,9 % HDP Kosova. \n\nKosovské hospodářství se však i přes vysoké investice nedokázalo vymanit z vysoké míry zaostalosti. V závěru 70. let 20. století došlo k rozvoji hospodářské krize na území celé Jugoslávie. Tato skutečnost dopadla především nejvíce na Kosovo, kde došlo k značnému nárůstu nezaměstnanosti. Přerozdělování stále menšího množství volných pracovních míst v 80. letech mezi uchazeče o zaměstnání srbské, resp. albánské národnosti dále přiživovalo etnickou nevraživost a zpoté i etnický konflikt mezi Srby a Albánci. Zatímco v některých jiných částech Jugoslávie vzrostl mezi lety 1952 až 1990 HDP pětinásobně (ve Slovinsku) či čtyřnásobně (v Makedonii) v Kosovu to bylo jen dvojnásobně.\n\nEkonomická situace Kosova se velmi zhoršila v letech 1989, kde byl vyhlášen výjimečný stav a i o rok později, kdy vláda SR Srbsko omezila podstatným způsobem autonomii Kosova. Válka v dané oblasti vedla k zničení infrastruktury, která byla po roce 1999 obnovena za pomocí investic vyspělých zemí.). \n\nPo vyhlášení nezávislosti Kosova se však atmosféra pro zahraniční investory zlepšila jen mírně; pro Kosovo je překážkou pro přilákání více zahraničních firem problematika korupce, propojenosti politiky a byznysu. Ekonomiku rovněž tíží nevyřešené vlastnické spory o některé státní podniky (např. kombinát Trepča nebo národního telekomunikačního operátora) s Bělehradem. Od roku 2008 se snaží kosovská vláda privatizovat některé státní podniky. V roce 2012 byl privatizován kosovský výrobce energie a distributor. Zahraniční pomoc činila ještě okolo roku 2017 10 % HDP Kosova; v roce 2010 představovala téměř 50 %.\n\nDalším problematickým faktorem je také špatné napojení Kosova na zbytek Balkánu. Tuto situaci zlepšila dálnice, která v roce 2012 spojila jihokosovské město Prizren s Albánií. V druhé dekádě 21. století také probíhají vyjednávání mezi srbskou vládou a kosovskou vládou o výstavbě dálnice z Niše do Prištiny. \n\nHrubý domácí produkt a jeho růst od 90. let 20. století velmi kolísal; od záporných čísel až k dvouciferným kladným. Od roku 2004 je však vidět mírné oživení (tříprocentní růst). Zahraniční dluhy Kosova jsou značné, dosahují 70 % HDP. Mnoho obyvatel Kosova žije v zahraničí a část svých výdělků posílají zpět do vlasti; tento příjem tvoří zhruba 13 % domácího produktu. Tato skutečnost je v případě Kosova srovnatelná s dalšími zeměmi regionu. \n\nV roce 2014 činil kosovský HDP na obyvatele 14 000 USD. V roce 2016 dosahoval ekonomický růst Kosova 4,1 % HDP. \n\nSprávu zahraničního obchodu a daní vykonávaly v letech 1999 - 2008 úřady OSN UNMIK, dnes je již součástí administrativy Kosovské republiky. Kosovo již není se Srbskem v celní unii, zato podepsalo smlouvu o volném obchodu s Chorvatskem, Bosnou a Hercegovinou, Albánií a Severní Makedonií. Právě s ní také kosovské podniky nejvíce obchodují.\n\nMezi hlavní obchodní partnery Kosova patří Itálie (27 % vývozu) a Albánie (10, 4 % vývozu). Kosovo dováží nejvíce z Makedonie (14,8 % dovozu) a Německa (13 % dovozu). Vyváženo je především zboží (56 %), hrubý materiál (25 %), živá zvířata (6 %). Kosovo dováží hlavně stroje a dopravní vybavení (21 % veškerého dovozu), zboží (20 % dovozu), paliva (16 %).\n\nVzhledem k dlouhodobě neutěšené vnitropolitické, ekonomické a lidskoprávní situaci, jež vyvrcholila ozbrojeným konfliktem, bylo Kosovo po dlouhou dobu velmi zranitelným a vhodným prostředím pro existenci organizovaných kriminálních struktur, přičemž existence nebo vliv některých z nich přetrvává dodnes. Oficiální míra nezaměstnanosti v Kosovu činila v roce 2014 31,3 % práceschopného obyvatelstva; roku 2017 se snížila na 28,7 %. Značná část obyvatel Kosova však je zaměstnávána nelegálně.\n\nVysoká nezaměstnanost a nerozvinutost Kosova byly jedním z hlavních faktorů pro odchod velkého počtu obyvatel země do západní Evropy během Evropské migrační krize v roce 2015. V témže roce také pomohl Mezinárodní měnový fond se stabilizací a přijetím rozpočtu Kosova na následující rok.\n\nKosovo je spolu s Makedonií jednou z hlavních tranzitních tras pro drogové kartely. \n"}
{"id": "158991", "url": "https://cs.wikipedia.org/wiki?curid=158991", "title": "Christiaan Barnard", "text": "Christiaan Barnard\n\nChristiaan Neethling Barnard (8. listopadu 1922 – 2. září 2001) byl jihoafrický chirurg, který jako první provedl úspěšnou transplantaci srdce. Narodil se v Jihoafrické republice, poté vystudoval lékařství v Kapském městě (JAR) a znalosti z kardiochirurgie získal v USA. Později se znovu vrátil do vlasti a stal se profesorem chirurgie v Kapském městě.\n\nV dobách jeho mládí vládl v Jihoafrické republice značný neklid, především kvůli častým válkám černých proti bílým. Barnardovi byli chudá búrská rodina. \"Adam Barnard\", chudý kazatel Armády spásy, měl manželku \"Elizabeth\", která se věnovala výchově svých čtyř synů. Tři z nich \"Jan, Christian a Marius\" vystudovali vysokou školu, z toho Christian a Marius lékařskou fakultu v Kapském městě. Christian promoval v roce 1946 a byl potom praktickým lékařem v malém městě Ceresu, posléze pracoval na své Alma mater Groote Schuur v Kapském městě. Později se dostal do USA a začal se věnovat kardiochirurgii. Po kratším období, které strávil v JAR se opět vrátil do Ameriky. Bratr Marius byl také kardiochirurgem a integrální součástí transplantačního týmu. Chris Barnard byl třikrát ženatý. První manželku \" Alettu Gertruidu Louw\" si vzal roku 1948. Měli spolu dceru \"Deirdre\" a syna \"Andrého\", který se stal také lékařem. Ve středním věku , již jako ženatý otec neunesl \"André\" závislost na opiátech a spáchal sebevraždu. Barnard byl zastáncem eutanázie a proti sebevraždám obecně nic nenamítal. Samozřejmě smrt syna ho velmi zasáhla. Druhou ženou byla o 28 let mladší \"Barbara Zoellner\" (19), se kterou se oženil roku 1970. Z manželství vzešli dva synové \"Frederick Christiaan\" a \"Christiaan Alexander \" a k rozvodu došlo v roce 1982. Naposledy potřetí se prof. Barnard oženil v roce 1988 s \"Karin Setzkorn\" (22) (rozvod proběhl v roce 2000), která byla o celých 50 let mladší. I tento svazek dal Barnardovi syna Armina. Po první transplantaci srdce se stal dozajista nejslavnějším lékařem světa. Setkával se státníky ve všech světadílech, sám ve svých memoárech popsal několik \"hvězdných vztahů\" (nejznámější s \"Ginou Lollobrigidou).\" Byl blízkým přítelem herce \"Petera Sellerse,\" který se léčil s těžkou ischemickou chorobou srdeční po několika infarktech na jeho oddělení v Kapském městě. Barnard byl zapsán do Guinnessovy knihy rekordů nejen jako transplantolog, ale i jako osoba, která dostává nejvíce dopisů od svých fanoušků. Slavnou operaci provedl v nemocnici Groote Schuur v Kapském Městě v JAR. Zemřel o nedělním ránu 2. září 2001 v Pafosu na Kypru u bazénu hotelu Coral Bay. Příčinou smrti byl astmatický záchvat. Celý život trpěl artritidou, která mu občas komplikovala život při operačních výkonech.\nChristiaan Barnard navštívil v září roku 1969 Československo (9.-12. září). Byl pozván do Brna na konferenci \"\"Přístrojová technika pro transplantace a náhrady srdce\"\", kterou v Brně pořádal tamní Výzkumný ústav zdravotnické techniky. Při této příležitosti obdržel Zlatou pamětní medaili Univerzity Jana Evangelisty Purkyně a rovněž pak v Praze obdržel obdobný artefakt od pražského medailéra a akademického sochaře \"Milana Knoblocha\".\n\nV nemocnici v Kapském městě se začal věnovat vědecké práci a vymyslel nové způsoby léčby zánětu mozkových plen a střevních onemocnění. Díky tomu se mu podařilo získat dvouleté stipendium na Minnesotské univerzitě v Minneapolis v USA, kde se mohl konečně věnovat kardiochirurgii. Po návratu do Kapského města v roce 1958 provedl svoji první operaci na otevřeném srdci u pacientky černé pleti. Vytvořil chirurgický tým a úspěšně se věnoval transplantaci ledvin. Jako první použil nový chirurgický postup, který znamenal kompletní léčbu transpozice velkých cév a Ebsteinovy anomálie. Poté absolvoval další stipendijní pobyt ve Spojených státech, tentokrát v Richmondu, kde již v roce 1966 promýšlel metodiku transplantace srdce. Po mnoha pokusech na psech ji úspěšně provedl na lidském pacientovi, který měl těžkou a nevyléčitelnou srdeční vadu.\n\nO transplantacích srdce Barnard přemýšlel velmi dlouho, častým problémem byla však infekce. Postupně zlepšoval metodiku této operace a po několika pokusech se rozhodl konečně srdce transplantovat člověku. 3. prosince 1967 (na operačním sále sv. Karla nemocnice Groote Schuur v Kapském městě) transplantoval srdce \"obchodníkovi se zeleninou\" \"Louisi Washkanskymu\", který měl srdeční vadu a umíral na selhání. Srdce, které mu bylo voperováno, patřilo mladé dívce \"Denise Darvallové\", která se stala obětí autonehody. Samotná transplantace byla úspěšná a vyvolala celosvětovou senzaci. Následně se však dostavily komplikace a pacient po 18 dnech zemřel na zápal plic. Barnard se nedal odradit a v operacích se rozhodl pokračovat. Další pacient, kterého operoval byl stomatolog \"Philip Blaiberg \" (2. ledna 1968), který žil po operaci 563 dní (přibližně 1 rok a 5 měsíců). V době rehabilitace napsal knihu \"Pohled na vlastní srdce (Looking at My Heart)\", protože byl prvním člověkem na světě, který držel své srdce v dlaních. První ženou, které prof. Barnard transplantoval srdce byla v dubnu 1969 \"Dorothy Fisherová\". V 70. letech byly navíc objeveny léky proti infekci, které ještě znásobily počet úspěšně provedených transplantací. Dnes je transplantace srdce krajní možností léčení těžkých postižení tohoto pro život nezbytného orgánu. Chris Barnard odešel z místa přednosty kardiochirurgického oddělení nemocnice Groote Schuur k 31.12.1983. Poté nastoupil na místo vědeckého pracovníka a poradce v Baptistickém zdravotním centru v Oklahomě,(USA) s dvojnásobným platem oproti předešlému pracovišti.\n\nChris Barnard napsal dvě autobiografie. První nese název \"Jeden život\" (One Life,1969). Druhá se jmenuje \"Druhý dech, 1994\" (The Second Life, 1993).\n\nDále je autorem:\n\nChris Barnard byl i spolutvůrcem dokumentů:\n\n"}
{"id": "158993", "url": "https://cs.wikipedia.org/wiki?curid=158993", "title": "Sklenice", "text": "Sklenice\n\nSklenice (též zdrobněle sklenička, jinak sklenka, sklinka, sklínka nebo jen sklo) je nádoba používaná při stolování k servírování a pití nápojů, k jídle pochutin nebo k jejich uchovávání. Vyrábí se většinou foukáním nebo lisováním z průhledného nebo průsvitného skla o různé tloušťce, v závislosti na druhu nápoje, pro který je určena. Sklo umožňuje pohled na konzumovaný nápoj.\n\nNěkdy se slovo sklenička užívá expresivně pro vypití 1 sklenky alkoholického nápoje, (pozvání k pití zní: „\"Nezajdeme na skleničku?“\").\n\nJednodušší skleničky mají tvar válcovité nádoby. Stěny a dno uvnitř jsou hladké. Plášť (stěny) může být různě tvarován (vydutý, kónický, zvlněný), opatřen plastickou dekorací (žebrování, zrnění) nebo také ouškem pro uchopení.\n\n\nDuritka je typ stolní sklenky, který zavedla Sklárna a rafinerie Josef Inwald v Praze na Zlíchově. Pochází také ze skláren Rudolfova huť v Dubí. Značkové Duritky se vyráběly v letech 1914-1940, neznačkové státní až do roku 1996. Její hlavní předností byla vysoká pevnost, která byla dána způsobem výroby. Jde o předpjaté sklo. Běžné sklenice se vyfoukly nebo vylisovaly a potom pomalu ochlazovaly, aby nedošlo k jejich popraskání. Předpjaté sklo se však po vytavení a vylisování zchladilo prudce (kalení skla). V Rudolfově huti používali k chlazení olej (nikoliv vodu). Přívlastek „nerozbitná“ je na místě jen do určité míry. K rozbití může dojít tlakem, nárazem na horní hranu, pádem na kamennou podlahu. Střepy se tříští na tisíce kousků; nebývají ostrohranné.\n\nHořčičák je hovorové označení pro skleničku od hořčice. Sklenice pro výrobce hořčice vyrábějí sklárny v celém světě od konce 19. století. V Čechách byly tradičními výrobci sklářské závody Rudolfova huť v Dubí nebo Sklárny Moravia n.p. Objem sklenic byl 0,2 litru a vyskytovaly se čiré i tónované (např. namodralé) a v několika tvarových variantách. Po naplnění hořčicí se sklenička uzavírala papírovým a později plastovým víčkem opatřeným potiskem. V současnosti jsou na českém trhu hořčičné sklenice designových tvarů, často z Francie nebo z Nizozemí.\n\nVelký výskyt a cenová dostupnost hořčičných sklenic vedla k masovému rozšíření v domácnostech, nejen k pití, ale i v kuchyni. Používají se jako odměrky v kuchyňských receptech.\n\n\n"}
{"id": "158997", "url": "https://cs.wikipedia.org/wiki?curid=158997", "title": "Perutýn", "text": "Perutýn\n\nPerutýn (\"Pterois\") je rod ryb z čeledi ropušnicovitých.\n\nMají prodloužené paprsky hřbetní a prsní ploutve. Je známo asi 10 druhů. Disponuje jedem, který je srovnatelný s jedem kober. Tento toxin způsobuje vážná zranění až smrt.\n\nŽijí v teplých mořích, Indickém a Tichém oceáně. Několik druhů se pro nádherné zbarvení chová v akváriích, například perutýn ohnivý, \"Pterois volitans\", dorůstající délky až 35 cm.\n\n"}
{"id": "159000", "url": "https://cs.wikipedia.org/wiki?curid=159000", "title": "Su Jok terapie", "text": "Su Jok terapie\n\nSu Jok je podle svých propagátorů univerzální diagnostická a bezléková léčebná metoda, která zmírňuje bolest, umožňuje první pomoc při akutních onemocněních, úrazech, léčbu funkčních poruch v těle, stabilizaci stavu a zlepšení při nemocech s chronickým průběhem.\n\nAutorem metody Su Jok je jihokorejský vědec, profesor Park Jae Woo, který na základě hlubokých znalostí východní filosofie a medicíny, shromažďovaných tisíce let a medicíny západní zpracoval přehled léčebných alternativních metod a vytvořil v nich systém a řád. Jeho hlavní zásluhou je kompletní přístup v diagnostice a léčbě člověka. Jasně a srozumitelně sjednotil tři školy přírodní medicíny — indickou, čínskou a egyptskou.\n\nTradiční přírodní orientální medicína má komplexní přístup. Předpokládá, že člověk je bioenergetický systém s fyzickou, emocionální a mentální složkou a respektuje jej jako nedílnou část vesmíru podléhající jeho obecně platným a jednoduchým zákonům.\n\nLéčebný systém komplexní medicíny je založen na respektování následujících principů, které považuje za neměnné a obecně platné:\n\n\nSu Jok terapie využívá podobnosti ruky a nohy k celému tělu člověka (holografie) a předpokládá, že pomoci si lze přes jejich aktivní přirozené využívaní. Podle Su Jok mají ruce a nohy dvě základní funkce — první zabezpečuje úchop a vertikální stabilitu těla, druhá je léčebně-preventivní.\n\nSu Jok terapie využívá tři základní systémy podobnosti:\n\n\n\n\nNavíc se využívají další systémy částečných projekcí.\n\nTělo má trup a pět vystupujících částí — hlavu s krkem a čtyři končetiny. Ruka má dlaň a pět vystupujících částí — palec a čtyři prsty. Hlava je směrována na jednu stranu, končetiny na opačnou. Na dlani je palec postaven stranou od ostatních prstů. Horní a dolní končetiny mají po třech článcích a po třech velkých kloubech, rovněž tak prsty. Hlava a krk, stejně jako palec, tvoří dvoučlánkovou vystupující soustavu. Palec je, obdobně jako hlava, nejaktivnější a nejvýznamnější. Nejdelší, vnitřní prsty rukou (prostředníček a prsteníček) jsou projekcí nohou, krajní a kratší prsty (ukazováček a malíček) jsou projekcí rukou. U člověka je palec orientován do strany z hlediska úchopu. Představíme-li si na ruce palec otočený opačným směrem než jsou ostatní prsty tak, jak ho mají opice, vidíme analogii ruky a těla zřetelněji. Rozumíme-li mapě ruky a nohy jako projekci těla člověka, můžeme ji využít pro pomoc a léčbu.\n\nPodle učení Su Jok jsou při vzniku patologického procesu v těle tyto změny reflektovány v bodech podobnosti příslušných homosystémů (systémů podobnosti). Tyto body na „mapě“ ruky a nohy se liší od ostatního povrchu — mají zvýšenou bolestivost, histologické (mikroskopické) změny, jinou teplotu, jiné elektrické parametry než zdravá pokožka, občas mají i klinické změny (skvrny, bradavice atd.). Body jsou důležitým informačním vstupem do těla. Při jejich ošetření je posílána informace poškozenému orgánu k normalizaci jeho činnosti.\n\nHomosystémů, mapujících jednotlivé části těla na body podobnosti, je známo více. Každý z nich je vhodnější k léčbě jiných problémů.\n\nTento systém projektuje orgány celého těla na tři články každého prstu.\n\nV systému hmyzu odpovídá poslední článek prstu (nehtový) hlavě, projekce krku je zhuštěna, promítá se na kloub a poslední rýhu. Střední článek prstů odpovídá hrudnímu koši, včetně projekce všech orgánů, sedmi hrudním obratlům, sedmi párům žeber. Na prostřední kloub prstu se promítá bránice. Nejbližší článek k dlani (chodidlu) odpovídá dutině břišní, včetně všech jejích orgánů, části hrudní páteře (8. až 12. obratli), bederní páteři, kříži a kostrči. „Končetiny“ jsou umístěny po stranách prstů. Tato mapka se jmenuje homosystém „prst“ (systém hmyzu). Je vhodný a pohodlný především pro léčbu kloubů, páteře, větších orgánů jako jsou srdce, plíce, játra atd.\n\nV základním systému podobnosti na posledním (nehtovém) článku každého prstu je projekce nohy nebo ruky. Tak, jak je v základním systému podobnosti na ruce nebo noze mapa orgánů celého těla, tak v minisystému je tato na posledních článcích těchto prstů. Tak vznikají miniaturní mapky těla člověka (minisystémy).\n\nPrincip léčby přes body podobnosti spočívá ve stimulaci potřebných bodů, souvisejících s léčeným onemocněním. Při problémech (onemocněních) je nutno najít příslušný patologický bod, který je bolestivý, signalizuje poruchu a ošetřit jej. Analýzou pozice a stavu bodu podobnosti lze diagnostikovat a léčit související problémy.\n\nBod lze nalézt diagnostickou tyčinkou nebo jiným předmětem s kulatým zakončením (v průměru asi 2 mm). Tlačíme mírným tlakem v předpokládaném místě patologického bodu. Výrazně bolestivý bod (tlak na tkáň je stále stejný) je bodem podobnosti porušeného orgánu (místa) a léčebným bodem.\n\nPři akutních problémech se používá uvolňující masáž kruhovými pohyby asi 1-2 minuty, do odeznění nebo výrazného zmenšení bolesti. Při chronických problémech se používá stimulační masáž – intenzivní, rychlá, 5-10 sekund, víckrát denně.\n\nDá se masírovat konkrétní bod nebo skupina bodů v zóně podobnosti, oblast se masíruje masážním prstýnkem nebo válečkem. Pro akupresuru se dají použít umělé i přírodní pomůcky: kovové kuličky, hvězdičky, semínka různých rostlin (fazolky mungo, adzuky, „ledvinky“, pohanka, kukuřice, pepř, jádra jablek, hroznového vína), která se připevňují k bodu náplastí a občas se mačkají. Semínka kromě akupresurního účinku působí svojí biologickou silou – mají i bioenergetický účinek. Používání semínek různých barev a tvarů pomáhá konkretizovat působení.\n\nNa bolestivé body se přikládají speciální magnetky tvaru čočky. Při kontaktu bolestivého bodu se severním pólem magnetu probíhá podle Su Jok v poškozeném místě stimulace, aktivace, zlepšení funkce. Při kontaktu s jižním pólem se odebírá přebytek energie, a tím se zmírňují bolesti, odeznívají záněty. Kombinací magnetu s akupresurními hvězdičkami dochází ke zdvojenému účinku magnetického pole a akupresury.\n\nKromě toho se přikládají na bod speciální prstencové magnety, které buď koncentrují patologický proces a vytahují jej na povrch (např. rozšířený zánět, vyrážka) nebo jej rozptylují (např. bolest v konkrétním místě).\n\nTeplo má stimulační účinky, proto při onemocněních, které souvisí s celkovým nedostatkem energií nebo nadbytkem chladu v těle, má dobrý efekt prohřívání bodu. Patologický bod prohříváme nějakým zdrojem tepla, nejlépe zapálenou moxou, kdy současně s teplem působí léčivě i moxovací olej z moxy. Moxa je lisovaný, sušený, různě tvarovaný pelyněk. K bodu, na který máme působit, přiblížíme zapálenou moxu a bod prohříváme. Lze použít i minimoxu v podstavci, který se přikládá na bolestivý bod. Moxa se zapaluje a kouř jde jejím kanálkem a otvorem v podstavci a ovlivňuje bod. Na kůži se objeví skvrna od moxového oleje, který má léčebný účinek. Moxování je univerzální metoda, použitelná u chronických problémů, ve stavech vyčerpanosti, při bolestech páteře, při nachlazení, virových infekcích atd. Při prvních příznacích nachlazení je dobré namoxovat 1 až 3 krát aktivní body na ruce nebo noze v intervalu 6-12 hodin.\n\nChlad (led) na body podobnosti přikládáme při krvácení, zánětu, horečce v těle člověka.\n\nPodle Ju Sok se dají ovlivňovat patologické změny v těle i působením na aktivní body ruky nebo nohy pomocí barev (nabarvení fixem). Např. při zčervenání pokožky je dobré ošetřit bod podobnosti černou barvou, při otoku, svědění a tupých bolestech zelenou barvou. Při bolestech páteře, při zhoršení funkce orgánu, artrózách se používá na body podobnosti barva červená.\n\nKromě uvedených způsobů léčby Su Jok lékař používá mikrojehličky pro ošetření energetických bodů, provádí diagnostiku energetického systému celého těla nebo jeho částí, konkrétních orgánů a harmonizaci energie v těle (např. pomocí akupunktury, magnetického pole, laseru atd.)\n\nPoužití Su Jok terapie je bezpečné, univerzální, má vysoký efekt, rozšiřuje diagnostické a léčebné možnosti. Nemůže zhoršit stav. Su Jok terapií lze zmírnit bolest, podpořit uzdravení, mobilizovat síly organizmu na boj s nemocí. Podle potřeby kontaktujte lékaře, aby odborně ohodnotil váš stav a případně doporučil léčbu, případně se můžete přihlásit na kurzy Su Jok terapie a dalších terapií. Kromě uvedených způsobů léčby Su Jok lékař používá mikrojehličky pro ošetření energetických bodů, provádí diagnostiku energetického systému celého těla nebo jeho částí, konkrétních orgánů a harmonizaci energie v těle (např. pomocí akupunktury, magnetického pole, laseru atd.)\n\nPozor! Závažná onemocnění patří do rukou lékařů! Nevíte-li přesně, co děláte, poraďte se s lékařem!\n\n"}
{"id": "159001", "url": "https://cs.wikipedia.org/wiki?curid=159001", "title": "Pivní sklenice", "text": "Pivní sklenice\n\nPivní sklenice je nádoba určená pro pití piva. Obvykle je vyrobena ze skla, ale možné jsou i jiné materiály, například keramika, kov nebo plast.\n\nV dnešní době je zvyklostí, že každý větší pivovar si nechává vyrábět vlastní pivní sklenice, které jsou pokryty znaky pivovaru či jménem druhu piva. Tyto znaky se na půllitr nanáší například metodou rotačního sítotisku. Pokud si chce někdo ozdobit vlastní půllitr, využívá se principu pískování, při kterém je pomocí písku a vysokého tlaku vzduchu na půllitr vybroušen požadovaný motiv.\nSprávná míra je na sklenicích vyznačena ryskou.\n\n\n"}
{"id": "159003", "url": "https://cs.wikipedia.org/wiki?curid=159003", "title": "Holleford", "text": "Holleford\n\nHolleford je impaktní kráter nacházející se v kanadské provincii Ontario.\n\nKráter má průměr 2,35 km, původní hloubka je 240 metrů a jeho věk se odhaduje na 550 ± 100 miliónů let. V době dopadu probíhalo na Zemi období Ediakaru. Těleso, které ho vytvořilo, mělo průměr asi 100 metrů a do Země narazilo rychlostí 15 km/s (55 000 km/h). Severní stěna je značně zerodovaná a leží níže než jižní.\n\nObjevili ho výzkumníci z Ottawské hvězdárny Dominion v roce 1955 pomocí leteckých záběrů. Místo dopadu potom podrobili geologové několika magnetickým a seismickým měřením a udělali tři hloubková měření. Pod povrchem se našel polámaný skalnatý podklad, který nasvědčuje tomu, že místo bylo v minulosti silně narušené obrovským nárazem. Tím byla potvrzena domněnka, že kráter vznikl dopadem tělesa z kosmu. Věk skalnatého podkladu se odhaduje na 1 miliardu let a vrstva nad ním má asi 475 milionů let.\n\nV současnosti se na většině území kráteru rozprostírá soukromá farma, zbytek pokrývají louky a močály, střed kráteru je nepřístupný.\n"}
{"id": "159004", "url": "https://cs.wikipedia.org/wiki?curid=159004", "title": "Běljajevo (stanice metra v Moskvě)", "text": "Běljajevo (stanice metra v Moskvě)\n\nBěljajevo () je stanice moskevského metra. Nachází se v jižní části oranžové linky, na jihovýchodě města. Název má podle stejnojmenného rajónu.\n\nBěljajevo je podzemní, hloubená stanice, vybudovaná podle jednotného projektu pro stanice tohoto typu. Její ostrovní nástupiště podpírají dvě řady sloupů, ty jsou obložené bílým mramorem. Stěny za kolejištěm byly obloženy bílými dlaždicemi, na nich jsou umístěné v určitých rozestupech dekorativní kovové panely se staroruskými tématy.\n\nBěljajevo má dva výstupy, vyvedené do mělce založených podpovrchových vestibulů, vedou pod \"Profsojuznou ulici\" a \"náměstí Martina Luthera Kinga\". Stanici využije denně 59 800 cestujících (průzkum z roku 2002), řazena tedy může být ke středně vytíženým. Veřejnosti slouží Běljajevo od 12. srpna 1974, její projektový název je \"Južnaja\". S tímto názvem nakonec bylo otevřena stanice jiná, na deváté lince v pozdějších letech.\n\n"}
{"id": "159005", "url": "https://cs.wikipedia.org/wiki?curid=159005", "title": "Běljajevo", "text": "Běljajevo\n\nBěljajevo může znamenat:\n\n"}
{"id": "159007", "url": "https://cs.wikipedia.org/wiki?curid=159007", "title": "Subdukce", "text": "Subdukce\n\nSubdukce je označení z deskové tektoniky pro jev, kdy se jedna litosférická deska zasouvá pod druhou. Nejčastěji se tak děje v oblastech, kde se hustší oceánská kůra zasouvá pod lehčí kontinentální kůru. Průvodními projevy procesu jsou pak silná zemětřesení a sopečná činnost. Typická rychlost subdukce je řádově cm za rok. Jde o první krok k (stále diskutované) recyklaci kůry a v jistém smyslu o opak divergentního rozhraní, kde dochází ke vzniku kůry. Subdukovaná tektonická deska se zanořuje hlouběji do pláště, ale zůstává stále kompaktním objektem – pomocí seismické tomografie bylo již několik subdukovaných desek v plášti identifikováno.\n\nNa rozhraní zasunující se desky pod horní vzniká hromaděním materiálu akreční klín.\n\nSubdukce se může odehrávat ve třech variantách:\n"}
{"id": "159010", "url": "https://cs.wikipedia.org/wiki?curid=159010", "title": "Diecéze Corpus Christi", "text": "Diecéze Corpus Christi\n\nDiecéze Corpus Christi je římskokatolická diecéze v Texasu, součást provincie Galveston-Houston. Založena byla rozhodnutím papeže Pia X. 23. března 1912 z dřívějšího apoštolského vikariátu Bronsville, založeného v roce 1874 rozdělením diecéze Gavelston. \n\n\n"}
{"id": "159011", "url": "https://cs.wikipedia.org/wiki?curid=159011", "title": "Pemrlice", "text": "Pemrlice\n\nPemrlice je kamenický nástroj určený k finální úpravě povrchu kamene, betonu nebo teraca. Po úpravě plochy pemrlováním je povrch rovnoměrně zdrsněný.\n\nPůvodně se jednalo o kladivo, jehož hlavice byla obvykle opatřená čtvercovou pracovní plochou vytvořenou z jehlancových hrotů. V současné době je pemrlice také vyměnitelným pracovním nástrojem ručního nářadí nebo specializovaných strojů. \n\nNamáhavá práce s ruční pemrlicí je v současnosti pro větší plochy nahražena pemrlováním pomocí pneumatického nebo elektrického nářadí, pro které jsou vyráběny odpovídající pemrlovací kladiva. Povrchy kamenických a betonových výrobků se upravují přímo ve výrobnách strojně.\nVýsledné zdrsnění je odvislé od počtu a velikosti zubů na pracovním nástroji.\n\nPři restaurátorských pracích se na malé plošky užívají speciální ruční sekáče, např. dvojzubák\n\n"}
{"id": "159025", "url": "https://cs.wikipedia.org/wiki?curid=159025", "title": "Horka-Domky", "text": "Horka-Domky\n\nHorka-Domky (obě části názvu jsou pomnožné, tedy genitiv je „Horek-Domků“) jsou část města Třebíče. Nachází se zde především bytové a rodinné domy. Poté také pár bývalých podniků a nově zde vzniká i průmyslová zóna. Vyrábí se zde autobusy firmy TEDOM. V části obce žije obyvatel.\n\nV oblasti tzv. Boroviček bylo v roce 2017 instalováno lanově hřiště pro děti.\n\nV Horce-Domcích se nachází i budova tzv. kremlu, tj. dřívější sídlo OV KSČ v Třebíči, pozdější kulturní budova Fórum. Budova byla postavena mezi lety 1983 a 1985, předána městu Třebíči byla v prosinci roku 1989.\n\nV bývalé oční klinice v roce 2019 vzniklo Alzheimer Centrum Třebíč.\n\nV roce 2017 má vzniknou na Demlově ulic z bývalé tzv. oční školy budova pro chráněné bydlení handicapovaných osob. V centru mají žít klienti s lehčím stupněm postižení, kteří se o sebe s dohledem asistenta postarat. Náklady na přestavbu mají dosáhnout 14 milionů Kč.\n\nOsada Horka stála vedle osad Třebeč, Stařička a Radostín již před založením benediktinského kláštera. Osady Horka, Stařička a Radostín patřily k farnímu kostelu sv. Trojice. Přestože Stařička a Horka byly přifařeny ke kostelu sv. Martina, zachovaly si dlouho své zvláštní posvícení a pouť u sv. Trojice. Původní osada Domky náležela klášteru, později splynula s městem a přešla pod městskou jurisdikci.\n\nČeský statistický úřad uvádí v Registru sčítacích obvodů a budov u názvu skloňování, které odpovídá tomu, jako by obě části názvu byly pomnožné, tj. bez Horek-Domků, ovšem jako by první část nebyla ženského rodu, jak je u podobných místních názvů obvyklé (k Horkám, s Horkami), ale jako by byla středního rodu, tedy od slova Horko (k Horkům, s Horky). U slova Domky uvádí v 6. pádě pouze tvrdý tvar Domkách. Adolf Kubeš v roce 1904 však zmiňoval Horku v jednotném čísle („Jestiť to asi táž Horka, kterou klášter Třebický r. 1225 vyměnil s vesnicemi Hatlebici a Kozochovici.“) V roce 2017 bylo na jižní části městské části u polikliniky Vltavínská otevřeno bludiště v kukuřici.\n\nMezi občany města Třebíče se pro místní část používá pouze názvu \"Domky\".\n\nMezi lety 2020 a 2021 by za poliklinikou Vltavínská měly vzniknout parcely pro 50 rodinných domů, v sousedství by měla vzniknout zahrádkářská kolonie. Vznikne tak několik nových ulic.\n\nV roce 2020 bude zbourána budova bývalého domova důchodců na Kubešově ulici, stejně tak bude zbourána budova Základní školy Cyrilometodějská v Zahradníčkově ulici. Místo budov bude postavena nová budova domova důchodců.\n\nHorka-Domky se nacházejí jižně od centra města, mezi ulicemi Koželužská, Hrotovická a Bráfova třída. Jižní hranice části je již okrajová část města a sousedí se Stříteží.\n\nV části Horka-Domky se nachází mimo jiné železniční nádraží Třebíč s novým autobusovým terminálem, starý třebíčský hřbitov a také Strážná hora s kaplí zvanou Kostelíček, věžovým vodojemem přebudovaným na muzeum třebíčského vodárenství a rozhlednu, telekomunikační věží a kalvárií.\n\n\n\n"}
{"id": "159028", "url": "https://cs.wikipedia.org/wiki?curid=159028", "title": "Veněra 7", "text": "Veněra 7\n\nSonda Veněra 7 byla sovětská vesmírná sonda, která jako první lidské těleso přistála na jiné planetě. Sonda byla v anglickém přepisu někdy uváděna jako Venus 7 a konstrukční označení během její výroby bylo \"V-70 No. 630\". Konstrukčně se podobala své předchůdkyni Veněra 4. Byla to první sonda, která přistála na povrchu Venuše a úspěšně z jejího povrchu odvysílala data. Předchozí sondy byly zničeny v atmosféře planety.\n\nSonda se skládala ze dvou částí – orbitálního modulu a sestupové části, která byla vybavena padákem pro brzdění průletu atmosférou a pro ochranu před vznikajícím žárem v atmosféře byla vybavena titanovým tepelným štítem. Sestupový modul měl hmotnost 495 kg, byl vybaven akumulátory, schopný vydržet tlak 18 MPa a teplotu 530 °C.\n\nPo opuštění sovětského kosmodromu Bajkonur dne 17. srpna roku 1970 se sonda s pomocí nosné rakety Molnija dostala na orbitální dráhu Země. Díky zapálení posledního stupně rakety na 244 sekund se dostala na meziplanetární dráhu směrem k Venuši. Během přeletu byly provedeny dvě korekce dráhy 2. října a 7. listopadu 1970, čímž bylo docíleno přesného zacílení kolmého vstupu do atmosféry na noční straně planety. Ve vzdálenosti 300 000 km od Venuše bylo započato s nabíjením akumulátorů přistávacího pouzdra. Současně byla aparatura podchlazena na -8 °C.\n\nK Venuši sonda dorazila v prosinci a dne 15. prosince vstoupil sestupový modul do nehostinné atmosféry, o které se v minulosti myslelo, že bude vypadat jako Země. (Je zajímavostí, že ještě během letu sondy Veněra 7 panovaly představy, které předpokládaly výskyt tekuté vody na povrchu planety i přesto, že byly známy výsledky z předchozích misí (Veněra 5 a 6), které ukázaly vysoké teploty atmosféry a vysoké hodnoty tlaku.) Po vletu do atmosféry a následném brzdění kapsle vlivem atmosférického tření a zahřátí tepelného štítu sonda snížila svoji rychlost na 300 m/s, kdy mohl být vystřelen padák, který zbrzdil rychlost sondy na minimum. Po otevření padáku a pomalém sestupu k povrchu Venuše se rozvinula i anténa a sonda začala předávat naměřená data o podmínkách v atmosféře.\n\nPosledních několik metrů sonda prožila volný pád. Díky agresivní atmosféře planety a vysoké teplotě došlo k rozrušení a odtržení padáku a sonda tak „prostě spadla dolů“ na povrch rychlostí 17 m/s. To mělo za následek nejspíše poruchu na vysílači sondy a následnou ztrátu signálu ze sondy v \"Ruské kontrolní stanici pro hluboký vesmír\". Vědci prohlíželi vysílací frekvenci, ale vyjma vesmírného šumu v pozadí nebyl zaznamenán žádný přímý signál od sondy. Zklamání ale po týdnu vystřídalo obrovské nadšení mezi inženýry pana \"Lavočkina\", když experti z \"Moskevského institutu pro radio-elektroniku\" ohlásili, že se jim podařilo na pozadí kosmického šumu objevit velmi slabý signál ze sondy Veněra 7 z povrchu Venuše.\n\nSonda vysílala celkem 53 minut, z čehož přibližně 20 minut z povrchu, než ji nehostinné podmínky (deště kyseliny sírové) a vysoký tlak zničily.\n\nSonda odvysílala na Zemi naměřené hodnoty povrchové teploty, která byla určena na 474±20 °C.\n\nTlak na povrchu Venuše v místě přistání byl přibližně 90 krát větší, než na zemském povrchu (90 atmosfér), což odpovídá přibližně tlaku 900 m pod hladinou moře. Sonda tak definitivně potvrdila, že na povrchu Venuše není člověk schopen přežít, a vyloučila i možnost, že na Venuši se nachází voda v kapalném stavu. V místě přistání bylo okolí převážně z metalických hornin, ve kterých byl zastoupen hlavně zinek. Sonda přistála na místě o souřadnicích 5° j.š., 9° z.d. na místě, které se jmenuje \"Alpha Regio\".\n\nÚspěšné přistání sondy přineslo Sovětskému svazu další prvenství, jelikož sonda Veněra 7 se stala první sondou vytvořenou člověkem, která přistála na jiné planetě než na Zemi a úspěšně z jejího povrchu odvysílala vědecká data. Lidské sondy dopadly již na jiné planety předtím, ale vždy došlo ke zřícení sondy. Veněra 7 byla první, která přistála poměrně měkce. Sonda poskytla informace o povrchu Venuše, který není možno vidět ze Země skrz hustý závoj atmosféry.\n\n"}
{"id": "159029", "url": "https://cs.wikipedia.org/wiki?curid=159029", "title": "Francis Church", "text": "Francis Church\n\nFrancis Pharcellus Church (22. února 1839, Rochester – 11. dubna 1906, New York) byl americký vydavatel a novinář.\n\nFrancis P. Church se narodil 22. února 1839 v Rochesteru. Jeho otec, Pharcellus Church byl baptistický duchovní a novinář, který založil „The New York Chronicle“.\n\nFrancis v roce 1859 absolvoval Columbia College v New Yorku. V době občanské války byl válečným zpravodajem „The New York Times“. Se svým bratrem Williamem C. Churchem založil v roce 1863 vojenský časopis „Army and Navy Journal“ a magazín „Galaxy“. Bratr William kromě toho vlastnil vlivný a populární deník „The Sun“, do kterého Francis přispíval pravidelnými fejetony a komentáři.\n\nDne 20. září 1897 obdržela redakce dopis osmileté Virginie O’Hanlonové následujícího znění:\n\n\"Vážený vydavateli.\"\n\"Je mi osm let. Někteří mí kamarádi říkají, že žádný Santa Claus neexistuje. Můj táta říká, že to, co napíše Sun, je pravda. Prosím, řekněte mi pravdu, existuje Santa Claus?\"\n\nDo Vánoc bylo sice daleko, ale protože se nic zvláštního nedělo, vyšla na druhý den v novinách odpověď, kterou napsal Francis Church a která se stala pro svou poezii a hlubokou pravdivost legendou, která alespoň pro tento okamžik povýšila novinářské řemeslo na umění. Dodnes je každoročně ve vánoční době otiskována v novinách a časopisech celého světa.\n\n\"Milá Virginie,\"\n\n\"Tvoji malí přátelé nemají pravdu. Věří pouze tomu, co sami vidí; věří, že nemůže existovat nic, co nemohou postihnout svým malým rozumem. Všechen lidský duch je malý, ať náleží dospělému, nebo dítěti. Ve vesmíru se ztrácí jako maličký hmyz. Takový mravenčí rozum nepostačuje, abychom postihli a pochopili celou pravdu.\"\n\n\"Ano, Virginie, Santa Claus existuje. Existuje stejně jistě jako láska, velkorysost a věrnost. Jelikož toto vše existuje, může náš život být krásný a plný jasu. Jak ponurý by byl svět bez Santy Clause! To bychom neměli ani Virginii, ani víru, ani poezii – nic z toho, co život činí snesitelným. Zůstal by jen třepotavý zbytek viditelné krásy. Avšak světlo dětství, které prozařuje svět, by muselo uhasnout. Santa Claus existuje, protože jinak bys nemohla věřit ani svým pohádkám. Jistě, mohla bys požádat tatínka, aby na Štědrý večer vyslal lidi, kteří by Santu Clause chytili. Ale žádný z nich by ho nespatřil. Co by to dokázalo? Žádný člověk ho nevidí jen tak. To nedokazuje vůbec nic.\"\n\n\"Nejdůležitější věci zůstávají mnohdy skryty našim zrakům. Například víly, které tančí v měsíčním svitu na paloučku. A přesto existují. Cokoliv vidíš, nikdy nespatříš všechno. Můžeš rozlomit kaleidoskop a hledat nejkrásnější barevné útvary. Najdeš pár pestrých střepin, nic víc. Proč? Protože skutečný svět je zahalen závojem, který ani žádné násilí nedokáže protrhnout. Poodhrnout ten závoj může pouze víra a poezie a láska. Potom najednou spatříme všechnu krásu a nádheru za ním. Je to také pravda?, zeptáš se asi. Ano, Virginie, je, a nic na tomto světě není pravdivější a trvalejší. Santa Claus žije, a bude žít věčně. Ještě tu bude za desetkrát deset tisíc let, aby potěšil děti, jako jsi Ty a naplnil radostí každé otevřené srdce.\"\n\n\"Veselé Vánoce, Virginie, Ti přeje\"\n\n\"Tvůj Francis Church\"\n\nFrancis Church zemřel v New Yorku ve stáří 67 let a je pohřben na hřbitově ve Sleepy Hollow.\n\nVirginia získala roku 1910 na Hunter College titul Bachelor of Arts a o rok později titul Master of Arts na Columbia College jako Francis. Byla učitelkou a později ředitelkou školy v New Yorku. Zemřela 13. května 1971 ve věku 81 let.\n\n"}
{"id": "159036", "url": "https://cs.wikipedia.org/wiki?curid=159036", "title": "Seznam biskupů z Corpus Christi", "text": "Seznam biskupů z Corpus Christi\n\nSeznam římskokatolických biskupů z Corpus Christi.\n\nTito biskupové nejsou formálně biskupy z Corpus Christi, leč byli biskupy a působili na území diecéze před jejím vznikem.\n\n\n"}
{"id": "159039", "url": "https://cs.wikipedia.org/wiki?curid=159039", "title": "Baltimore Bullets (1944–1954)", "text": "Baltimore Bullets (1944–1954)\n\nBaltimore Bullets je bývalý profesionální basketbalový tým hrající v letech 1947 - 1954 soutěž NBA. V listopadu 1954 ukončil tým uprostřed sezóny svou činnost.\n\nJméno později (1963 - 1972) převzal tým, který se v roce 1972 přestěhoval do Washingtonu.\nDnes hraje pod názvem Washington Wizards.\n"}
{"id": "159040", "url": "https://cs.wikipedia.org/wiki?curid=159040", "title": "Yngwie Malmsteen", "text": "Yngwie Malmsteen\n\nYngwie Malmsteen, vlastním jménem Lars Johan Yngve Lannerbäck (* 30. června 1963, Stockholm) je švédský heavy metalový kytarista, skladatel a textař.\n\nNarodil se v Stockholmu, jako nejmladší dítě v muzikální rodině. Posedlost kytarou a zájem o hudbu u malého Yngwieho začaly 18. září 1970, kdy jako sedmiletý v televizi viděl speciální dokument o smrti Jimiho Hendrixe. Jeho oficiální internetová stránka uvádí citát:\"„V den, kdy zemřel Jimi Hendrix, se narodil kytarista Yngwie Malmsteen“.\"\n\nSetkání s hrou houslisty 19. století Niccola Paganiniho na něj zapůsobilo natolik, že ho uvádí jako svůj největší hudební vzor. Kromě Paganiniho na Malmsteena měli hudební vliv i Jimi Hendrix, Genesis, Brian May, Uli Jon Roth, a Ritchie Blackmore z Deep Purple.\n\nV roce 1981 se přestěhoval do USA, kde vystupoval v skupinách Steeler a Alcatrazz. Od roku 1983 po odchodu z Alcatrazzu začal vystupovat sólově.\n\nOd začátku kariéry používá kytary Fender Stratocaster.\n\nOvlivnil mnoho kytaristů a skupin 80. let, hrajících nejen neoklasický heavy metal.\n\n\n"}
{"id": "159042", "url": "https://cs.wikipedia.org/wiki?curid=159042", "title": "Washington Capitols", "text": "Washington Capitols\n\nWashington Capitols je bývalý profesionální basketbalový tým hrající v letech 1946 - 1951 soutěž NBA. V lednu 1951 ukončil tým uprostřed sezóny svou činnost.\n\nMezi slavné hráče tohoto týmu patří Bob Feerick (v roce 1950 hrající trenér) nebo Bill Sharman.\n"}
{"id": "159045", "url": "https://cs.wikipedia.org/wiki?curid=159045", "title": "Chicago Stags", "text": "Chicago Stags\n\nChicago Stags je bývalý profesionální basketbalový tým hrající v letech 1947 - 1950 soutěž NBA. Založen byl v roce 1946. Po skončení sezóny 1949 - 1950 tým ukončil činnost.\n\nNejvětším úspěchem Stags byla účast ve finále v roce 1947.\n\n"}
{"id": "159048", "url": "https://cs.wikipedia.org/wiki?curid=159048", "title": "Li-ťiang (řeka)", "text": "Li-ťiang (řeka)\n\nLi-ťiang nebo jen Li () je řeka v provincii Kuang-si v Čínské lidové republice. Je dlouhá 437 km.\n\nPramení v horách Mao-er v okrese Sing-an a protéká Kuej-linem, Jang-šuo a Pching-le až do řeky Si-ťiang, západního přítoku Perlové řeky ve Wu-čou. V oblasti se vyskytují stovky jeskyní, z nichž je nejdelší jeskynní systém Kuan-jan. Podél 83 km dlouhého úseku mezi Kuej-linem a Jang-šuo, v němž řeka protéká krasovou oblastí, se k nebi vypínají kuželovité vápencové kopce. Z geomorfologického hlediska lze četné z těchto kopců podle jejich tvarů řadit mezi tzv. mogoty. Jedná se o jednu z nejslavnějších čínských scenérií. Mezi nejznámější skály patří:\n\n\nS řekou se často spojuje rybaření pomocí kormoránů. Scenérie řeky Li je vyobrazena na čínských bankovkách v hodnotě 20 jüanů (viz fotografie). Od roku 1996 je zvažován její zápis na seznam světového dědictví UNESCO ().\n"}
{"id": "159050", "url": "https://cs.wikipedia.org/wiki?curid=159050", "title": "Andreas Vesalius", "text": "Andreas Vesalius\n\nAndreas Vesalius, vlastním jménem Andries van Wesel (31. prosince 1514 Brusel – 15. října 1564 ostrov Zakynthos) byl vlámský anatom a chirurg.\n\nVesaliův otec, též Andreas, byl osobním lékárníkem císaře Karla V. (1500–1558). Později se stal i osobním lékařem jeho syna Filipa II. Španělského (1527-1598). Vesaliovým stěžejním dílem se stala výpravná kniha \"De humani corporis fabrica Libri septem\" (Basilej, 1543), v níž použil výhradně latinskou anatomickou terminologii. V tomto sedmidílném díle položil základy moderní anatomie jako vědní disciplíny zabývající se stavbou lidského těla. Po jejím vydání se vrátil do Bruselu, kde se oženil s Anne van Hamme (1544), s níž měl dceru Anne (1546). V té době opustil vědeckou kariéru a vstoupil do služeb císaře Karla V. jako \"lékař císařského domu\". Po císařově abdikaci na španělský trůn (1556) byl jmenován osobním lékařem jeho syna Filipa II. Španělského. V březnu 1564 se vydal na cestu do Svaté země, během které mu Benátčané nabídli uvolněné místo profesora anatomie na universitě v Padově. Při zpáteční cestě však jeho loď ztroskotala a on umírá zcela bez prostředků na ostrově Zakynthos. Byl pohřben na neznámém místě.\n\nMladý Vesalius získal základní vzdělání v Bruselu a byl zapsán na universitu v Lovani (1530). Odtud odešel do Paříže, kde byl přijat na lékařskou fakultu (1533). Zde ho osobnosti velkých jmen, mimo jiné i Jacobus Sylvius (1478–1555), přivedly ke studiu anatomie. Před získáním titulu ho však válečný konflikt mezi Francií a Svatou říší římskou donutil vrátit se do Lovaně (1536). Zde pokračoval ve studiích lékařství, která zakončil bakalářským titulem (1537). Na podzim téhož roku odešel do Padovy, kde po dvoudenních zkouškách získal titul doktora medicíny (05. 12. 1537). Několik dnů poté mu universita nabídla místo profesora chirurgie a anatomie. Jako host přednášel i na universitách v Boloni a Pise. V té době se v jeho přednáškách založených na pitevních demonstracích objevily první náznaky Vesaliova odklonu od učení Claudia Galéna z Pergamu (129- 200/16 n.l.), osobního lékaře římského císaře Marka Aurelia.\n\nZa základ lékařské přípravy studentů medicíny považoval pitvu lidského těla. Podle svých nákresů nechal pro ně proto zhotovit šest velkých dřevořezů ve formě anatomických tabulí. Aby předešel plagiátorství zajistil vytištění souboru šesti pitevních tabulí v Benátkách pod názvem \"Tabulae anatomicae sex \"(1538). Vlastní ilustrace pravděpodobně vznikly v okruhu Tizianovy dílny. Za jejich možného autora je uváděn Jan Stephanus van Kalcker (italsky Giovanni da Calcar, 1499–1546). Ještě téhož roku Vesalius vydal pro své studenty pitevní manuál nazvaný \"Institutiones anatomicae secundum Galeni sententiam…ab Andrea Vesalio \"(Benátky, 1538), ve kterém se vymezil vůči zastáncům Galénova učení. Vesaliova diskuse s Matteo Cortim, profesorem boloňské university, se stala impulsem pro sepsání další knihy dnes nazývané \"Epistola \"(Basilej, 1539). Vesalius v ní diskutuje otázku místa venesekce, tj. místa „pouštění žilou“, ve vztahu k nemocnému místu. Nejvýznamnějším zjištěním však bylo konstatování, že žíly tvoří souvislý systém, což je ověřitelné anatomickou pitvou, a že srdeční stahy (systoly) jsou synchronní s pulsací tepen. Vesaliovy názory se tak stále více rozcházely s Galénovou naukou o lidském těle. Nakonec dospěl k závěru, že nepřesnosti v Galénových anatomických závěrech byly způsobeny především tím, že svá pozorování prováděl na zvířatech a nikoliv na lidech.\n\nV té době odchází do Boloně (1540), aby zde provedl řadu demonstrací pro studenty. Následujícího roku se však vrátil do Padovy, kde začal pracovat na konečné podobě svého stěžejního díla \"De humani corporis fabrica Libri septem\". Dílo dokončil v létě 1542 a dedikoval je císaři Karlu V. Vlastní ilustrace provedli nejlepší místní kreslíři. Z nich pak byly zhotoveny obrazové rytiny. Uvádí se, že jejich autorem je opět Giovanni da Calcar. Je však nepravděpodobné, že by jeden autor vytvořil všech 273 ilustrací v tak krátké době. Pravděpodobněji je však zhotovily benátští malíři vyškolení v Tizianově dílně. Ještě v létě 1542 pak Vesalius odjel do Basileje, aby byl osobně přítomen tisku své knihy v tiskárně Johanese Oporina (1507–1568). Ve stejné době připravil i zestručněnou verzi svého sedmisvazkového díla, v níž pro větší názornost položil důraz na ilustrace zatímco vlastní text významně zkrátil. Dílo bylo vydáno ještě téhož roku pod názvem De humani corporis fabrica librorum epitome, nazývané zjednodušeně \"Epitome\" (Basilej, 1543). Tuto knihu dedikoval císařovu synovi Filipu II. Španělskému.\n\nBezprostředně poté se Vesalius obrátil na císaře Karla V. s nabídkou svých lékařských služeb. Byl přijat a dostalo se mu titulu „lékař císařského domu“. Císaře pak provázel na jeho válečných taženích až do císařovy abdikace (1556). Současně však vedl diskuzi s pařížskými zastánci Galénova učení, jak to vyplývá z jeho dlouhého „dopisu“, ve kterém diskutoval použití čínského kořenu žen-šen v lékařství, jmenovitě při léčbě syfilis. Dílko napsal v Řezně a publikoval ho pod názvem \"Epistola rationem modumque propinandi radicis chynae decocti pertractans\" (Basilej, 1546). Vedle toho pokračoval v anatomických studiích, ale naučil se i šetrnému chirurgickému ošetřování střelných zranění a zavedl drenáž hnisavých ložisek v tělních dutinách, které tato zranění působila. Jako věhlasnému chirurgovi se mu dostalo dalšího uznání tím, že byl přizván k léčbě smrtelného poranění hlavy francouzského krále Jindřicha II. (1519–1559), a to přesto, že krále již léčil významný francouzský chirurg Ambroise Paré (1510/20–1590). Nově získané zkušenosti z chirurgické praxe přivedly Vesalia k rozhodnutí opravit některé nepřesnosti publikované v původním díle Fabrica. Upravenou a doplněnou versi této knihy znovu vydal v Oporinově basilejské tiskárně (1555).\n\nNásledná abdikace císaře Karla V. pak způsobila, že Vesalius přijal místo lékaře u španělského dvora krále Filipa II., kde pobýval až do své cesty do Svaté země (1564). Ještě téhož roku však na zpáteční cestě umírá. Již posmrtně byla v Benátkách vydána jeho poslední práce známá jako \"Examen\". Jednalo se o dlouhou odpověď na obsah knihy Gabriela Falloppia (1523–1563), významného italského anatoma a lékaře, v níž Vesalius část jeho názorů přijímá, ale současně jich část odmítá.\n\nCeloživotní Vesaliovo dílo, především však jeho \"Fabrica\", se snažilo přesvědčit lékařské společenství o tom, že přijetí nových anatomických znalostí za základ medicíny a jejich uvedení do praxe umožní dosáhnout lepších výsledků při léčbě nemocných než to umožňovala „galénská medicína“ té doby.\n\nMezi léty 1537–1564, vedle svého hlavního díla (\"De humani corporis fabrica Libri septem\"), Vesalius publikoval ještě dalších devět prací, z nichž pět bylo vydáno v basilejské tiskárně Johannese Oporina.\n\nVesaliovým stěžejním dílem je soubor sedmi knih o stavbě lidského těla (De humani corporis fabrica Libri septem), jejichž obsah vycházel z jeho pitevní zkušenosti a z presentací studentům během jeho padovských přednášek. Kniha dosáhla mimořádného ohlasu také vzhledem k pokroku tisku při reprodukci dřevořezů, čímž překonala ilustrace předchozích autorů.\n\n\"První kniha\" o kostech a chrupavkách je velmi rozsáhlá a popisuje lidskou kostru ve velkém detailu. Současně ukazuje na rozdíly mezi kostrou zvířat (pes, opice, prase) a člověka. Díky nalezeným rozdílům Vesalius vysvětloval, proč Galénovy závěry neodpovídají dobovým potřebám humánní medicíny.\n\n\"Druhá kniha\" o šlachách a svalech se zabývá svaly jako místy odpovědnými za pohyb. Vesalius současně popsal i jejich připojení k okolním strukturám. Rozdíly mezi svými a Galénovými nálezy vysvětloval opět tím, že Galén svá pozorování prováděl na zvířatech, zatímco on potřebné údaje získal pitvou lidských těl.\n\n\"Třetí kniha\" popisuje žíly a tepny zatímco \"čtvrtá kniha\" nervy, přičemž v obou případech se hovoří o cévách buď s vnitřním průsvitem (žíly a tepny) nebo bez průsvitu (nervy). Vesalius uvedl popis 4 hlavních žil (vrátnicová žíla, obě duté žíly, tepně podobná žíla a pupeční žíla) a 2 tepen (aorta a žíle podobná tepna). Současně popsal i jejich postupné větvení.\n\n\"Pátá kniha\" hovoří o výživě, tvorbě moči a pohlavním systému muže a ženy. Kniha detailně popisuje nejen orgány gastrointestinálního a vylučovacího systému, ale uvádí i přesný pitevní postup pro jejich zpřístupnění. Popisuje také placentu a obaly lidského plodu. Lidské pohlavní orgány pak srovnává s Galénovým popisem těchže orgánů u psa.\n\n\"Šestá kniha\" obsahuje stavbu a funkci srdce a \"sedmá kniha\" popisuje mozek, jeho obaly a smyslové orgány. Zvláštní pozornost v nich Vesalius věnoval pitvě oka a popisu nervů horní a dolní končetiny. Detailně uvedl popis tvaru a uspořádání srdečních komor společně s popisem poloměsíčitých chlopní. Byla to však až práce Williama Harveye (1578–1657) o krevním oběhu, která s konečnou platností odmítla Vesaliem zpochybněné Galénovy představy. Vesalius v této knize uvedl i zprávu o náprstníku červeném (Digitalis purpurea) jako o léku používaném při léčbě „městnavého selhání srdce“.\n\n\nVědecký a historický odkaz Vesaliova díla spočívá v tom, že v názorové komparaci mezi arabským lékařem a alchymistou Rhazesem (Abú Bakr Mohammed ibn Zakaríja ar-Rází) a řeckým lékařem Claudiem Galénem se nejdříve přiklání na stranu Galénovu, později však, a to na pokladě vlastních zkušeností z pitev lidských těl, opouští i řadu Galénových názorů. Ve svých dílech Vesalius nakonec navrhl opravy asi 200 omylů tradovaných z Galénovy doby. Vesaliovy „anti-galénovské názory“ měly i řadu odpůrců, včetně Jacoba Silviuse, ale řada dalších padovských anatomů a lékařů rozšířila jeho názory do celé Evropy, včetně Českého království.\n\n"}
{"id": "159051", "url": "https://cs.wikipedia.org/wiki?curid=159051", "title": "Přímořský kraj", "text": "Přímořský kraj\n\nPřímořský kraj (rusky Примо́рский край) je federální subjekt Ruské federace, jenž se rozkládá především podél pobřeží Ochotského moře. Kraj je součástí Dálněvýchodního federálního okruhu.\n\nPřímořský kraj vznikl 18. října 1938 rozdělením Dálněvýchodního kraje. Hlavní městem je Vladivostok, který je největším městem ruského dálného východu. V kraji žilo k roku 2010 1 956 497 obyvatel.\n\nKraj sousedí na severu s Chabarovským krajem, na západě s Čínou a na jihu se Severní Koreou. Ke kraji patří i některé ostrovy.\n\nPřímořským krajem prochází pohoří Sichote Aliň, které pokračuje do Chabarovského kraje. Nejvýznamnější řekou je Ussuri, která zde pramení a na svém středním toku tvoří na západě hranici s Čínou. Ussuri protéká rozsáhlým údolím, ve kterém se vyskytují četné ostrovy oddělené říčními rameny, pouze na menší části toku má údolí strmé břehy. Do Ussuri odtéká většina řek Přímořského kraje.\n\nKraj se nachází ve Vladivostocké časové zóně UTC+11, která je oproti moskevskému času předsunuta o 7 hodin. Místní střední sluneční čas se oproti úřednímu času předbíhá zhruba o 2 hodiny.\nTabulka níže uvádí největší sídla v Přímořském kraji (bez aglomerace) podle sčítání v r. 2010 a vzestup nebo pokles v porovnání s předchozím sčítáním.\n\nPřevažuje průmysl loďařský, chemický (zejména zpracování ropy), rybný, letecký (vojenská letadla), hutnictví olova. Vladivostok je nejdůležitějším finančním centrem ruského východu.\n\nKrajem prochází Transsibiřská magistrála a také železniční trať do Severní Koreje. Námořní přístavy v Přímořském kraji mají mimořádný celostátní význam, jde především o moderní kontejnerové přístavy ve Vladivostoku a v Nachodce (Vostočnyj) a dále o ropný terminál tamtéž. Ve Vladivostoku je mezinárodní letiště, které má spojení s městy v Číně, Severní Koreji, Jižní Koreji, Japonsku a dále s vnitrostátními letišti.\n\nPůvodními obyvateli přímořského kraje byli Udegejci, Nanajci, Nivchové, Oročové, Ulčové, Orokové a Mandžunové.\n\nObyvatel v přímořském kraji ubývá. V roce 2010 jich bylo 1 956 497, takže méně než roku 2002, kdy jich bylo 2 071 210. V roce 1989 jich bylo 2 258 391.\n\nVzhledem ke geografické poloze se zde kromě Rusů vyskytují Korejci, povolžští Němci, Burjati, Nanajci, Japonci, Číňané a Oročové, žije zde i mnoho národností z ostatních zemí bývalého SSSR. Původními obyvateli jsou Udegejci, hlavně jejich podskupina zvaná Tazové.\n\nÚdaje jsou z roku 2010. Je i uvedeno, kolik procent daná národnost tvoří.\n\nPodle průzkumu z roku 2012 se v přímořském kraji hlásilo 26,6 % obyvatel k ruské ortodoxní církvi, 6 % k nezařazenému křesťanství, 1 % k ostatním pravoslavným církvím a 1 % k rodnověří nebo k tradičním sibiřským náboženstvím. Ateistů je 35 %, lidí co věří ve vyšší moc a nehlásí se k žádnému náboženství (tzv. bez vyznání) je 24 % a ostatních je 6,4 %.\n\n"}
{"id": "159053", "url": "https://cs.wikipedia.org/wiki?curid=159053", "title": "Jih", "text": "Jih\n\nJih, ve staré češtině též poledne, je jedna z hlavních světových stran. Zkratkou je písmeno „J“ nebo „S“ z německého slova „Süd“ či anglického „South“.\n\nSkutečný jih je směr k jižnímu pólu Země (nebo jiného rotujícího tělesa), který se nachází na pravé straně pokud pozorovatel stojí na rovníku ve směru otáčení.\n\nStřelka kompasu ukazuje směr k jižnímu magnetickému pólu. Odchylka mezi zeměpisným a magnetickým severem se nazývá magnetická deklinace.\n\nNa severní polokouli lze jih přibližně určit snadno podle hodin – je to směr Slunce v poledne v zenitu; odtud i název „polední strana“. V některých zemích má jih tradičně zvláštní význam; např. v Číně byly v minulosti domy, města i trůn císaře orientovány směrem k jihu.\n\n\n"}
{"id": "159054", "url": "https://cs.wikipedia.org/wiki?curid=159054", "title": "Kchun-ming", "text": "Kchun-ming\n\nKchun-ming (vyslovováno kʊnˈmɪŋ/; čínsky: 昆明; pinyin: Kūnmíng) je městská prefektura a hlavní město čínské provincie Jün-nan v jihozápadní Číně, leží na severním okraji jezera Tian-čch'. Kchun-ming je hlavním politickým, ekonomickým a kulturním centrem Jün-nanu a je také sídlem regionální vlády. Kchun-ming se rozkládá na rozloze 21 501 km, přičemž koncem roku 2002 mělo město necelých 5 milionů obyvatel, v roce 2009 již téměř 7 milionů. K tomu ještě náleží cca 1 milion obyvatel přilehlých oblastí, kteří do města dojíždějí za prací.\n\n279 př. n. l. existovalo nejstarší doložené osídlení. 765 n. l. bylo založeno město Tchuo-tung, které bylo za mongolské nadvlády přejmenováno na Kchun-ming. Ve 13. století navštívil město cestovatel Marco Polo. Ve 14. století bylo město ovládnuto dynastií Ming a bylo obehnáno hradbami. V 19. století se nacházelo v rukách Sultána z Ta-li. Za druhé světové války se Kchun-ming stal cílem japonských vzdušných sil a když byla Japonci obsazena cesta do Barmy, používala americká skupina dobrovolníků Létající tygři.\n\nMěsto leží na rovině v nadmořské výšce 1890 metrů. Kchun-ming má jedno z nejpříjemnějších podnebí v Číně. Je pro něj charakteristická krátká, suchá a chladná zima, dlouhé a teplé léto, ale ne tak horké jako v čínských nížinách. Místní podnebí představuje ideální klima pro flóru. Kchun-ming je také nazýván „Město věčného jara“, protože je po většinu roku plný rozkvetlých květin.\nKchun-ming se stal v posledních letech jedním z turisticky nejatraktivnějších měst v Číně. Jen v roce 2008 ho navštívilo 16 milionů domácích a zahraničních turistů. Kchun-ming je dopravním centrem provincie Jün-nan, proto sem zavítají turisté směřující do Ta-li nebo Lijiangu. Kchun-ming leží v seismicky aktivní zóně, poslední otřesy byly zaznamenány v roce 2009.\nVe městě se nachází muzeum provincie Jün-nan a také městské muzeum. Od roku 1995 má Kchun-ming také etnologické muzeum a v roce 2006 bylo nově otevřeno zoologické muzeum.\n\nChej-lung-tchan (黑龙潭) neboli jezero Černého draka leží na severu, poměrně daleko od centra města. Park je poměrně velký, s jezírkem obklopeným buddhistickými sochami a oltáři. Park samotný se skládá z mnoha zahrad a je z něho překrásný výhled na město.\n\nJüan-tchung S' je největší buddhistický komplex ve městě. Byl původně postaven před 1200 lety, v období dynastie Tchang. Komplex se skládá z několika menších chrámů, pavilonů a zahrady, poblíž je také vegetariánská restaurace Jüan-tchung Ťie.\n\nBotanická zahrada (植物园) bývá často zaměňována s zahradnickou zahradou Expo, která se nachází asi 200 metrů odtud.\n\nVeřejné autobusy a taxi jsou dvěma hlavními dopravními prostředky ve městě (metro ve městě zatím není, ale staví se). Ve městě existuje téměř 200 autobusových linek, jízdné činí obvykle 1 jüan v autobusech bez klimatizace a 2 jüany v klimatizovaných autobusech. Taxíků je ve městě mnoho, úřední cena je 8 jüanů na první 3 km, 1,6 jüanu za každý další kilometr. Pro cizince jsou ceny ovšem často záležitostí smlouvání. Jako v celé Číně je ve městě běžným dopravním prostředkem kolo, které je možné zapůjčit na hlavním vlakovém nádraží nebo v mnoha hotelích.\n\nMezinárodní letiště Kchun-ming Čchang-šuej dokončené v roce 2012 leží v městském obvodě Guandu přibližně pětadvacet kilometrů severovýchodně od centra města. S jeho otevřením bylo uzavřeno staré mezinárodní letiště Kchun-ming Wu-ťia-pa, které leželo 4–5 km jihovýchodně od centra města. Kchun-ming má letecké spojení do mnoha čínských měst, stejně jako do jihovýchodní Asie. Dopravu na letiště zajišťuje speciální letištní autobus (¥5), případně městské autobusové linky 52, 67 a 78. Často využívaným dopravní prostředkem je taxi (¥15, cca 20 minut).\n\nNěkolik železničních tratí spojuje Kchun-ming s Thajskem, Vietnamem a Laosem, které Jün-nanu zajišťují přístup k mořským přístavům v jihovýchodní Asii. Lokální železniční síť je naproti tomu omezená - jedna vede k vietnamské hranici, druhá do Sia-kuan (Ta-li) a od roku 2010 je prodloužená až do Li-ťiangu (historické město zapsané v UNESCO).\n\nV Kchun-mingu jsou dvě železniční stanice:\nNěkteré spoje: Peking (denně; 48 hodin); Čcheng-tu (3 denně; 18-21 hodin); Čchung-čching (2 denně; 23 hodin); Kanton (2 denně; 45 hodin); Kuej-lin (2 denně; 30 hodin); Kui-jang (5 denně; 12 hodin); Hanoj (denně; 28 hodin); Che-kchou (1 denně; 16 hodin); Kchai-jüan (2 denně; 8 hodin); Nan-ning (denně; 20 hodin); Pchan-č'-chua (3 denně; 6 hodin); Si-čchang (3 denně; 12 hodin); Šanghaj (2 denně; 60 hodin); Sia-kuan (denně; 8 hodin).\n\n"}
{"id": "159055", "url": "https://cs.wikipedia.org/wiki?curid=159055", "title": "Eulerova–Lagrangeova rovnice", "text": "Eulerova–Lagrangeova rovnice\n\nEulerova-Lagrangeova rovnice se také často nazývá Eulerova rovnice nebo Lagrangeova rovnice, protože na této rovnici pracovali Leonhard Euler a Joseph Louis Lagrange současně okolo roku 1755. V oboru se jedná o diferenciální rovnici umožňující nalezení extrému funkcionálu a obvykle bývá užívána při optimalizaci a v mechanice pro odvozování pohybových rovnic různých objektů.\n\nJe zadána tzv. Lagrangeova funkce (lagrangián) \"F\" tří proměnných, která má spojité první parciální derivace, do níž je dosazena funkce \"y(x)\",\n\nAby funkce \"y(x)\" představovala extremálu následujícího funkcionálu \"J\",\n\nmusí funkce \"y(x)\" být řešením následující obyčejné diferenciální rovnice zvané \"Eulerova-Lagrangeova rovnice\".\n\nÚkolem je najít extrém následujícího funkcionálu \"J\" při splnění uvedených vazebních (okrajových) podmínek.\n\nV podstatě hledáme takovou trajektorii (množinu bodů formula_7) z bodu [0;0] do bodu [1;1], aby daný určitý integrál, který závisí na této křivce, byl minimální. Lze si také představit, že funkce formula_8 představuje „penalizaci“ v závislosti na poloze a směru, přičemž úkolem je dostat se do cíle „co nejlevněji“.\n\nDosazením funkce \"F\" do Eulerovy-Lagrangeovy rovnice odvodíme následující obyčejnou diferenciální rovnici (lineární nehomogenní 2. řádu).\n\nZískanou rovnici můžeme snadno vyřešit dvojnásobnou integrací:\n\nHodnotu integračních konstant \"c\" a \"c\" vypočteme z okrajových podmínek formula_5 a formula_6 a získáme tak hledanou funkci formula_15.\n\n\n"}
{"id": "159057", "url": "https://cs.wikipedia.org/wiki?curid=159057", "title": "1. československá smíšená letecká divize v SSSR", "text": "1. československá smíšená letecká divize v SSSR\n\n1. československá smíšená letecká divize vznikla z jednotek tvořených československými piloty v Sovětském svazu, na základě dohod mezi exilovým ministerstvem obrany v Londýně a vojenskými zástupci v Sovětském svazu. K 14. dubnu 1945 čítala 520 mužů.\n\nDne 3. května 1944 vznikla na území Sovětského svazu 128. československá stíhací peruť, která byla 3. června po doplnění přejmenována na 1. československý stíhací letecký pluk v SSSR. Jeho vytvoření předcházela dlouhá řada jednání mezi londýnským ministerstvem obrany a členy vojenské mise v SSSR. Piloti, nacházející se na území Sovětského svazu počátkem Velké vlastenecké války byli postupně v letech 1941 - 1942 přesunováni do Velké Británie k jednotkám RAF. Teprve až koncem roku 1943 byla uzavřena jednání o vzniku československé letecké jednotky. Počátkem roku 1944 bylo přepraveno 21 čs. letců z Anglie do Sovětského svazu, kde začal jejich výcvik na letadlech Lavočkin La-5. V létě byli již letci vycvičeni a připraveni k odeslání na frontu. Letecký pluk byl po stránce vojenské a kázeňské podřízen 1. čs. armádnímu sboru, po stránce taktické a operační spadal pod pravomoc sovětského leteckého svazku.\n\nČeskoslovenští piloti se již 29. srpna 1944 dozvěděli, že na Slovensku vypuklo národní povstání. V té době byla součástí povstalecké armády „kombinovaná letka“, která měla k dispozici zastaralé čs. letouny Avia B-534, Letovy Š-328 a dva Messerschmitty Bf-109, ke kterým však chybělo střelivo. Počátkem září bylo rozhodnuto, že se 1. letecký pluk (stejně jako 2. čs. paradesantní brigáda) přemístí na Slovensko. Dne 17. září přistál 1. čs. stíhací letecký pluk pod vedením štábního kapitána Františka Fajtla na slovenském letišti Zolná. Hned následující den podniklo osm letadel přepad letiště v Piešťanech, kde podle zpráv mělo být soustředěno zhruba 40 německých letadel (Junkers Ju 87, Messerschmitt Bf 109 a Focke-Wulf Fw 190). Protože Němci o čs. pilotech vůbec nevěděli a někteří čs. piloti velice dobře znali piešťanské letiště, kde před válkou sloužili, byly výsledky leteckého přepadu excelentní. 10 německých letadel bylo zničeno, 10 pravděpodobně zničeno a 10 poškozeno. Po tomto útoku bylo německé letectvo na Slovensku paralyzováno. Čs. letci velice výrazně pomáhali povstalcům v jejich boji, útočili proti pozemním cílům, přičemž využívali schopnosti letounu La-5 nést až 500 kg bomb či neřízené rakety. I přes jejich snahu se pod tlakem německých vojsk povstalecké území zmenšovalo, a tak 25. října 1944 byl 1. čs. stíhací letecký pluk nucen Slovensko opustit.\n\nJiž v průběhu Slovenského národního povstání přeletěla do Sovětského svazu skupina 108 slovenských letců, k nimž se postupně přidávali další slovenští piloti z kombinované letky, kde již chyběla letadla a piloti, kteří buď přeběhli, nebo byli transportováni ze Slovenska dopravními letadly. Sovětské velení dalo souhlas s vytvořením dalších dvou leteckých pluků - 2. čs. stíhacího a 3. čs. bitevního. Z těchto tří jednotek vznikla 1. čs. smíšená divize, jejímž velením byl pověřen pplk. Ludvík Budín. Čs. letci byli vyzbrojeni stíhacími letadly Lavočkin La-5 a La-7, bitevními letadly Il-2 Šturmovik a střemhlavými bombardéry Pe-2. Dne 14. dubna 1945 proběhla první bojová akce, kdy úspěšně zaútočily dvě skupiny bitevníků podporované stíhači na vojenské cíle nepřítele nedaleko vesnice Olzy. Čs. letci útočili na bojovou techniku, pevnůstky, palebná postavení, velitelská stanoviště, dopravní prostředky a shromaždiště tanků nepřítele, podporovali a chránili pozemní vojska, útočili na komunikace, prováděli letecký průzkum. Divize provedla od 14. dubna do 9. května 1945 567 bojových vzletů v trvání 515 operačních hodin. Zničila desítky aut, tanků, obrněných vozidel, povozů, železničních vagónů a velké množství živé síly nepřítele. Dne 9. května 1945 přistály dva bombardéry 1. čs. smíšené letecké divize na letišti v Kbelích, což byl symbolický příspěvek Pražskému povstání. 10. května se čs. letadla přesunula z Polska na polní letiště v Albrechtičkách u Ostravy, dne 14. května přistály první letouny na letištích v Kbelích a Letňanech.\n\n\n\n"}
{"id": "159059", "url": "https://cs.wikipedia.org/wiki?curid=159059", "title": "Dlouhý meč", "text": "Dlouhý meč\n\nDlouhý meč je typ meče, který se používal v Evropě od 14. století (nálezy datované 1350). Původní název používaný ve střední Evropě (v německy mluvících zemích) je Langschwert („dlouhý meč“). Dnes je běžně používaným názvem jedenapůlruční meč nebo dlouhý meč.\n\nOznačení dlouhý meč má dva způsoby definice, historickou a moderní. Historická definice je poněkud matoucí. Díky tomu, že se postupem času zlepšovala technika zpracování materiálů, výroby mečů či docházelo ke změně materiálů, bylo možné vyrábět čím dál delší meče. Většina mečů se tak v nějakém bodě historie označovala jako dlouhý meč. Moderní definice je více konkrétní. Pod označení dlouhý meč spadá jedenapůlruční ,bastardí“ meč jako jeho nejkratší varianta, která umožňovala úchop meče jednou rukou či obouruč (jako ,bastardí“ meč lze také označit meč s neznámým původem), a válečný meč (angl. warsword), který byl nejdelší variantou dlouhého meče.\n\nMeč byl vyvinut pro potřeby pěších bojovníků, kteří neměli štít a proto mohli svou zbraň uchopit oběma rukama a tak zesílit razanci všech myslitelných pohybů. Meč v době vzniku této zbraně býval především zbraní elitních válečníků, tj. obrněných jezdců, kteří využívali celou řadu zbraní a štít. Nové zbrani se nejdřív říkalo poněkud opovržlivě bastard (kříženec, levoboček). Lze se domýšlet, že to bylo pro obojakou povahu vymykající se zařazení. Zbraň nemá čepel výrazně delší jak jednoruční meče, ale drží se oběma rukama, ale možná i proto, že narušovala tehdejší tradice (štít byla totiž pýcha každého rytíře).\nZbraň se rychle osvědčila na bojištích jako univerzální meč a nakonec byla vzata i mezi soubojové zbraně. Správný český odborný termín pro tuto zbraň je také meč pro jednu a půl ruky.\nDnes se s názvem „bastard“ můžeme setkat především na srazech účastníků fantasy bitev.\n\nDélka této sečně bodné zbraně je ovlivněna výškou šermíře, obecně lze říci, že meč by měl dosahovat někam pod solar šermíře. Nejběžnější tak bývá celková délka něco málo přes metr. Čepel je dlouhá okolo 100 cm, u záštity poměrně široká a přechází přímo do hrotu. Jílec je oproti jednoručnímu meči prodloužen. Hruška (hlavice) je těžší, aby vyrovnala prodloužení čepele a tak zůstala zachována výborná ovladatelnost meče (těžiště zbraně blízko místa úchopu). Hmotnost meče se pohybuje okolo jednoho a půl kilogramu.\n\nNejvětšího rozmachu dosáhlo užívání dlouhého meče koncem 14. století a během 15. století. Doloženo je používání a výcvik boje s touto zbraní ještě v období rokoka. Ještě v 17. století se běžně používala titulatura „mistr dlouhého meče“.\n\nZvládnutí techniky boje jedenapůlručním mečem je poměrně obtížné. Zbraň se ovládá oběma rukama, čímž umožňovala využít jak síly a pádnosti seku, tak přesnosti bodu. Jedenapůruční meč se drží tak, že jedna ruka je na jílci těsně pod záštitou a druhá na hrušce (hlavice), umožňující přehmátnout nebo využití levé ruky k dalším bojovým aktivitám od úderu až po různé páčení a stržení protivníka.\n\nPro boj s těmito meči existují dva hlavní styly, „německá“ a „italská“ škola. Italská škola se zaměřuje spíše na bodné útoky, německá vychází ze seků a plynulých pohybů s mečem společně s rychlými úhyby do zadu a do boků.\n\nDochovalo se poměrně značné množství literatury a obrazových podkladů pojednávající o boji touto zbraní. Popisy jsou však poměrně nejasné, autoři se pravděpodobně snažili zašifrovat své techniky, tak aby byly texty srozumitelné pouze pro zasvěcené žáky. Mají například charakter rýmujícího se textu.\n\nBojem touto zbraní se zabývalo mnoho mistrů v rozličných koutech Evropy. Zachovaly se tzv. šermířské knihy ( \"Fechtbücher\") mnoha mistrů této zbraně, namátkou: Talhoffer, Jakubson, Joachim Meyer, Lichtenauer, Marozzo, Sutor.\n\nJeden z nejznámějších šermířů této doby a nejlepších šermířů doby tamější byl bezpochyby právě Joachim Meyer. Tento šermíř také napsal o boji touto zbraní několik knih.\nTaké dnes se tento meč těší značné oblibě mezi šermíři, zabývajícími se historickými zbraněmi evropského středověku.\n\n"}
{"id": "159060", "url": "https://cs.wikipedia.org/wiki?curid=159060", "title": "Front Side Bus", "text": "Front Side Bus\n\nFSB () nebo je fyzická obousměrná datová sběrnice, která přenáší veškeré informace mezi procesorem (CPU) a severním můstkem (northbridge).\n\nNěkteré procesory mají L2 nebo L3 vyrovnávací paměti, které jsou k procesoru připojeny přes Back Side Bus. Tato sběrnice a vyrovnávací paměť se připojují rychleji než přístup do paměti přes FSB.\n\nMaximální teoretická šířka pásma FSB sběrnice je určena z výsledku šířky frekvence a množství dat přenesených za časový úsek. Např: 32-bit (4-byte) šířka pásma FSB sběrnice s frekvencí 100 MHz a čtyřcestným přenosem má maximální šířku pásma 1 600 MB/s. Množství dat přenesených za časový úsek je závislé na použité technologii - GTL+ nabízí dvoucestný přenos, EV6 čtyřcestný přenos a AGTL+ osmicestný.\n\nFront side bus byla součástí počítačové architektury od doby, kdy se začalo využívat více paměti, než mohl procesor rozumně využít.\n\nNejmodernější FSB sběrnice slouží jako páteř mezi procesorem a čipsetem. Čipset (obvykle kombinace dvou čipů – tzv. severní můstek a tzv. jižní můstek) je spojovacím bodem pro všechny ostatní sběrnice v systému. PCI, AGP a paměťové sběrnice jsou všechny připojeny na čipset a zpřístupňují data procházející mezi připojenými zařízeními.\n\nTyto druhotné systémové sběrnice pracují na rychlostech odvozených od rychlosti FSB sběrnice. Zatímco rychlejší procesor muže vykonávat jednotlivé instrukce rychleji. Je zbytečné, když nemůže načíst instrukce a data tak rychle, jako je může vykonat. Stane se, že procesor musí čekat (nedělá nic, jeden nebo více cyklů, dokud paměť nevrátí hodnotu). Rychlý procesor má zpožděný přístup, když je nutné připojení ostatních zařízení do FSB. Pomalá FSB může zpomalovat rychlý procesor.\n\nNázev Front side bus tak, jak je tradičně znám, možná zmizí. Originálním názvem je \"Central connecting point for all system devices and the CPU\" (centrální připojovací bod pro všechna systémová zařízení a procesor). Nicméně nedávná léta byla zlomová pro rostoucí užívání jednotlivých point-to-point sběrnic.\n\nFrekvence, se kterou procesor (CPU) pracuje, je určena použitím hodin násobících rychlost FSB. Například procesor běžící na frekvenci 550 MHz používá 100 MHz FSB sběrnici. To znamená, že interní násobič (Multiplier – hodnota, která procesoru říká, na jaké frekvenci má pracovat), je nastaven na 5,5. Procesor je nastaven na frekvenci 5,5krát vyšší, než je frekvence FSB: 100 MHz × 5,5 = 550 MHz. Proměnnou může být rychlost FSB nebo násobiče. Proto může být dosaženo rozdílných rychlostí CPU.\n\nRychlost (frekvence) je vyjadřována obvykle pracovní frekvencí (někdy se uvádí přímý takt sběrnice, někdy zase dvojnásobná rychlost přenosu dat). U procesorů společnosti AMD se můžeme setkat s frekvencemi FSB 100 MHz, 133 MHz, 166 MHz a 200 MHz (datově: 200 MHz, 266 MHz, 333 MHz a 400 MHz). U procesorů firmy Intel se datová rychlost násobí čtyřikrát (133 MHz × 4 = 533 MHz FSB).\n\nNastavení rychlosti FSB přímo souvisí s rychlostním stupněm, kterou využívá paměť. Paměťová sběrnice spojuje severní můstek a RAM, stejně jako FSB spojuje CPU a severní můstek. Často tyto dvě sběrnice pracují na stejné frekvenci. Zvýšení FSB na 170 MHz znamená také běh paměti na 170 MHz, a to ve většině případů.\n\nV novějších systémech je možné vidět paměť procentuálně, kupř. „4:5“. Paměť poběží 5/4 krát rychle, jako FSB v této situaci. Znamená to, že frekvence sběrnice bude 133 MHz a paměti 166 MHz. Toto je často uváděno jako asynchronní systém. Je důležité si uvědomit, že zásluhou rozdílů v procesorové a systémové architektuře se celkový výkon systému může měnit neočekávaným způsobem, v závislosti na procentuálním rozdělení mezi FSB a pamětí.\n\nStran obrázků, audia, videa, her a vědeckých aplikací, kde je veliká skupina dat, se rychlost FSB se stává významnou výkonovou záležitostí. Pomalá FSB bude příčinou časové prodlevy pro příchod dat do procesoru.\n\nPodobně jako paměťová sběrnice, PCI a AGP sběrnice mohou také pracovat asynchronně od FSB. Ve starších systémech tyto sběrnice pracovaly se zlomkem frekvence FSB sběrnice. Tento zlomek byl nastaven v BIOSu. V novějších systémech PCI, AGP a PCI Express sběrnice často přijímají svůj vlastní hodinový signál, který odstraňuje jejich závislost na FSB.\n\nPřetaktování (anglicky overclocking) je proces nutící počítačové součásti pracovat na vyšším kmitočtu, než jaký byl určen výrobcem. Mnoho základních desek dovoluje uživatelům ručně nastavit násobič a FSB v BIOSu. Mnoho procesorů výrobci „uzamknou“ a přednastaví násobič v čipu. Například některé Athlony mohou být odemknuty elektrickým signálem na druhé straně plochy procesoru. Pro všechny procesory, rostoucí rychlost FSB muže být podporována rychlostí zpracování.\n\nVytlačování součástí mimo jejich specifikaci a určit příčinu nevyzpytatelného chování přehřívání nebo předčasného selhání. Dokonce, když počítač běží normálně, pod velkým zatížením, se mohou objevit problémy. Například během nastavování Windows můžete přijímat soubor chyb nebo prodělat jiné problémy. Většina počítačů zakoupených u maloobchodníků nebo výrobců jako Hewlett-Packard nebo Dell neumožňují uživateli měnit nastavení násobiče ani FSB zásluhou pravděpodobnosti z nevyzpytatelnosti nebo selhání. Základní desky koupené odděleně pro sestavení počítače většinou umožňují uživateli nastavovat násobič i FSB v BIOSu.\n\nPoslední trendy ukazují na zvýšený zájem uživatelů o přetaktování, na což reagují i výrobci kupříkladu grafických karet. V mnohých baleních prodávaných karet se\nnacházejí ovladače (software pro daný produkt) obsahující jednoduchou utilitu (malý program), která umožňuje základní přetaktování vzpomínané grafické karty (navýšením frekvence vnitřního CPU a frekvence vnitřních pamětí RAM grafické karty). Všichni výrobci však varují před možným poškozením hardwaru a ztrátou záruky.\n"}
{"id": "159062", "url": "https://cs.wikipedia.org/wiki?curid=159062", "title": "Česká konfese", "text": "Česká konfese\n\nČeská konfese, latinsky \"Confessio Bohemica\", je společné vyznání víry, které předložily české nekatolické stavy na zemském sněmu roku 1575. Byla požadována i v následujícím období a v letech 1609–1620 byla legálním základem luteránství v Čechách.\n\nJedinou legální konfesí vedle katolicismu byl v českých zemích před rokem 1575 (staro-)utrakvismus, jehož právní postavení bylo upraveno basilejskými kompaktáty, jimž se museli formálně přizpůsobit i luteráni, zatímco Jednota bratrská byla de iure zakázána. Za vlády Maxmiliána II. se snažily české nekatolické stavy dosáhnout legalizace své víry zavedením augšpurské konfese, panovníka však přiměly jen ke zrušení kompaktát (1567). Největší šance se naskytla roku 1575, kdy Maxmilián svolal zemský sněm, který měl projednat nové daně a korunovaci Maxmiliánova syna Rudolfa českým králem. Při zahájení sněmu 21. února 1575 přistoupil panovník na to, že nejprve budou projednávány konfesní otázky. Luteránskou většinu sněmu vedl Bohuslav Felix Hasištejnský z Lobkovic, který připravoval společný postup s českými bratry. Staroutrakvisté vedení Janem z Valdštejna se odmítli na tomto postupu zúčastnit, protože v něm (oprávněně) viděli ohrožení vlastní konfese. Text konfese byl vypracován zvláštní komisí na začátku května a 18. května předložen císaři.\n\nKonfese nese titul \"Vyznání víry svaté křesťanské všech tří stavův království českého Tělo a Krev Krista Pána pod obojí přijímajících\", je rozčleněna do 25 článků, její struktura se do značné míry podobá augšpurské konfesi.\n\nČlánky české konfese:\n\nPatnáctý článek o večeři Páně byl při projednávání konfese nejkontroverznější, výsledný text stojí na hraně mezi přijetím a odmítnutím reálné přítomnosti Krista v této svátosti (přesto v bratrských vydáních konfese byly jeho formulace ještě zeslabeny).\n\nVe zbylých článcích shledáváme umírněně protestantské názory.\n\nHlavními autory konfese byli novoutrakvističtí teologové Pavel Pressius a Matěj Dvorský z Hájku, vedle nich text ovlivnili i jiní novoutrakvističtí učenci, za české bratry se podílel např. Jiří Strejc.\nText konfese je velmi smířlivý, teologicky byl pevně zakořeněn v domácí duchovní tradici, přitom se inspiroval Melanchtonovým konzervativním luterstvím. Na žádost teologů Jednoty bratrské z něho byly odstraněny všechny odsudky radikálnějších proudů reformace. Celkově lze Českou konfesi charakterizovat jako dokument podporující soužití vícera proudů protestantismu, tedy dokument ekumenický.\n\nV německém překladu byla Česká konfese vydána v letech 1584, 1609 a 1610; v překladu do latiny pak v letech 1614 a 1619.\n\nSpolu s konfesí byl králi předložen spis „Patrné důvody ze starých sněmů“, který měl dokázat návaznost českých protestantů na původní utrakvismus a tím jejich legalitu.\nČeská konfese se dočkala negativní reakce jak z katolické strany tak i od staroutrakvistů, kteří se jí právem cítili být ohroženi; jejich „Ohlášení a přiznání k svaté staré obecné křesťanské víře podobojí přijímajících“ ze 4. června 1575 odmítalo novoutrakvistické nároky na dědictví původního utrakvismu.\nMnohem větší praktický dopad než konfese měl mít navrhovaný církevní řád sestavený protestantskými stavy ve dnech 10. – 12. září. Podle něho měla být utrakvistická konzistoř podřízena defenzorům jmenovaným jednotlivými stavy. Naproti tomu měla být zrušena závislost konzistoře na panovníkovi a na pražskému arcibiskupovi. Tak by novoutrakvistická většina zemského sněmu ovládla dosud formálně staroutrakvistickou církevní organizaci – nejen konzistoř, ale i jí podřízenou farní soustavu. Tento církevní řád navíc navrhoval protestantskou ordinaci kněží, tedy pro staroutrakvisty nepřijatelné opuštění praxe svěcení od biskupů v apoštolské posloupnosti. Oproti tomu Jednota bratrská měla být začleněna do této církve spíše formálně jako její autonomní jednotka.\n\nTakový církevní řád nemohl král Maxmilián II. akceptovat, navíc již předtím prohlásil, že nemůže konfesi uzákonit s ohledem na papežského nuncia a na své španělské příbuzné. České nekatolické stavy proto souhlasily s tím, že konfesi mu pouze „dají na vědomí“. Dne 20. září 1575 císař získal od zemského sněmu přijetí Rudolfa II. za krále, 22. září se konala Rudolfova korunovace a poté se sněm rozešel pouze s ústním příslibem schválení české konfese. Namísto toho však následoval 5. října císařský mandát zakazující její tisk.\n\nČeská konfese zůstávala společným východiskem českých protestantů v následujícím období, požadavky na její uznání panovníkem zazněly například na zemském sněmu roku 1583. Stala se i podkladem pro legalizaci českého protestantismu Rudolfovým Majestátem na náboženskou svobodu v roce 1609. Přitom bylo realizováno i církevní uspořádání podle návrhu z roku 1575, staroutrakvistická strana byla v období Majestátu již natolik oslabena, že tomu nemohla zabránit. Česká konfese byla základním dokumentem české utrakvistické církve v následujících letech, zůstávala beze změny v platnosti i v průběhu českého stavovského povstání, byť vláda Fridricha Falckého přinesla kalvinizaci utrakvistického církevního života.\n\nPočátek pobělohorské rekatolizace znamenal opuštění principů české konfese, církevní správa byla podřízena arcibiskupovi, kněží vysvěcení v apoštolské posloupnosti se mohli začlenit do katolické církevní správy, zatímco ostatní museli opustit zemi. Ani mezi exulanty ani mezi domácími tajnými nekatolíky nepřetrvalo žádné společenství, které by se řídilo českou konfesí; kontinuitu si zachovaly pouze exilové pozůstatky Jednoty bratrské řídící se vlastním vyznáním; luteránští a staroutrakvističtí exulanti se přizpůsobili církvím hostitelských zemí.\nPři legalizaci nekatolických vyznání tolerančním patentem císaře Josefa II. roku 1781 nebyl umožněn vznik církve hlásící se k české konfesi, která ostatně byla v tomto období téměř zapomenuta. Teprve ke konci 19. století se začínal prohlubovat zájem o ni zejména v české církvi augšpurského vyznání, značnou zásluhu na tom měl historik české konfese Ferdinand Hrejsa. Roku 1919 prohlásila nově utvořená Českobratrská církev evangelická Českou konfesi za jeden ze základů své víry.\n\n\n\n"}
