{"id": "149834", "url": "https://cs.wikipedia.org/wiki?curid=149834", "title": "Nitranský hrad", "text": "Nitranský hrad\n\nNitransky hrad je zachovalý hradní komplex v Nitře. Nachází se hradním vrchu v centru města ve výši 220 metrů a vytváří výraznou dominantu města pod jižními výběžky pohoří Tribeč. Dominantou hradního areálu je Katedrála svatého Jimrama, biskupský palác a mohutné opevnění s vystupujícími bastiony. Dnes na hradě sídlí biskupský úřad.\n\nHradní vrch byl svědkem nejstarších slovenských dějin, když se tu koncem 8. století začalo formovat Nitranské knížectví. Výhodná poloha lokality, ze tří stran chráněné řekou Nitrou, se stala vhodným místem na vybudování opevněného hradiště. Právě zde s velkou pravděpodobností stál Pribinův kostel, spojený s nejstarší písemnou zmínkou o městě, ale i celém knížectví.\n\nPo začlenění Nitranského knížectví do Velké Moravy se město stalo sídelním centrem knížete, který hradiště dále rozšiřoval a opevňoval. Potvrzené písemné zprávy o hradišti pocházejí z roku 871 a záznamy v Maurově kronice z poloviny 11. století, jež připomínají baziliku svatého Jimrama, která dodnes tvoří součást hradního komplexu. Ten se z hradiště vyvinul pravděpodobně v době formování Uherského království, kdy byla Nitra důležitým správním centrem stejnojmenného knížectví. Během pustošivých vpádů Mongolů v roce 1241 stál na hradním vrchu již opevněný hrad, který odolal nájezdům útočníků. K výraznému poškození však došlo při požáru během obléhání hradu Přemyslem Otakarem II. v roce 1271, po kterém byla nezbytná obnova kostela i opevnění.\n\nHrad se stal středem zájmu panovníků jako Matúš Čák Trenčianský, Zikmund Lucemburský nebo Matyáš Korvín, jehož vojsko hrad v roce 1465 zpustošilo. Opevnění bylo opět zesíleno během tureckých nájezdů na území jižního Slovenska v 16. století, kdy byl vybudován i renesanční hradní palác a nová vnitřní hradní brána. Navzdory dobrému obrannému systému se v roce 1663 na krátký čas Turkům podařilo hrad ovládnout a následně se přistoupilo k přeměně celého obranného systému. Na počátku 18. století byl přestavěn i tzv. horní kostel a přibyl biskupský palác.\n\nMnožství úprav, opevňovacích a rekonstrukčních prací během staletí zcela změnily původní vzhled hradu. Nejblíže původnímu vzhledu má jen bazilika svatého Jimrama z první poloviny 13. století, část hradní zdi a horní gotický kostel z první poloviny 14. století a vnitřní hradní brána ze 16. století. Téměř původní vzhled mají jen zachovalé stavby z konce 17. a ze dne 18. století.\n\n\n"}
{"id": "149839", "url": "https://cs.wikipedia.org/wiki?curid=149839", "title": "Svätý Jur", "text": "Svätý Jur\n\nSvatý Jur ( \"Svätý Jur\", 1960–1990 \"Jur pri Bratislave\", \"Sankt Georgen\", \"Szentgyörgy\") je starobylé město nacházející se v Bratislavském kraji na Slovensku 14 kilometrů od centra Bratislavy. Historické jádro Svatého Juru bylo v roce 1990 vyhlášeno městskou památkovou rezervací. Toto vinohradnické městečko, jehož tradice sahá více než 800 let do historie, leží na úpatí Malých Karpat. \n\n\n"}
{"id": "149842", "url": "https://cs.wikipedia.org/wiki?curid=149842", "title": "Sloup", "text": "Sloup\n\nPojem sloup může znamenat:\n\n\n\n\n\n\n"}
{"id": "149844", "url": "https://cs.wikipedia.org/wiki?curid=149844", "title": "Mikropenis", "text": "Mikropenis\n\nJako mikropenis se v medicíně označuje neobvykle malý penis. Obvyklým kritériem je délka o alespoň 2,5 standardních odchylek kratší než průměrná. Stav je zpravidla rozpoznán brzy po narození a zpravidla se používá v situacích, kdy jsou zbytek penisu, šourek a perineum vyvinuty normálně, bez poruch jako je hypospadias.\n\nMikropenis může mít mnoho příčin; kvůli jeho statistické definici je velká část mužů s mikropenisem zcela normálních a pouze se nacházejí ve spodní části rozpětí. Příčinou abnormálních stavů souvisejících s mikropenisem jsou nejčastější poruchy produkce nebo působení mužských pohlavních hormonů, příp. i genetické poruchy.\n\nChlapce s mikropenisem obvykle léčí endokrinologové injekcemi gonadotropinu nebo testosteronu. Existují i chirurgické techniky zvětšení penisu, nejsou ale považovány za natolik úspěšné, aby byly běžně používány a zřídkakdy je k nim přistupováno v dětství.\n\n"}
{"id": "149848", "url": "https://cs.wikipedia.org/wiki?curid=149848", "title": "Pindaros", "text": "Pindaros\n\nPindaros (cca 522–446 př. n. l.) je považován za nejvýznamnějšího starověkého řeckého představitele sborové lyriky. Psal sborové písně oslavující příslušníky řecké aristokracie, vítěze olympiád i dalších sportovních soutěží. Také ve svých dílech připomíná mytologické příběhy a snaží se určit morální hodnoty. Jeho umění mu získalo velkou proslulost, mezi jeho osobní přátele patřili představitelé významných aristokratických rodů. Z úcty k básníkovi, který opěvoval jeho předka, ušetřil Alexandr Veliký Pindarův dům při dobytí Théb.\n\nBohatá Pindarova tvorba byla rozdělena do sedmnácti knih, z nichž se nám dochovaly pouhé čtyři knihy tzv. epiniků, tj. sborových písní oslavujících vítěze v závodech a v gymnických hrách (název odvozen od řeckého slova gymnos=nahý, protože závodníci nastupovali k závodu nazí). Z ostatní Pindarovy tvorby známe jen fragmenty.\n\nEpiniky, někdy krátké, jindy značně rozsáhlé, psal Pindaros především na objednávku zákazníků, často i vysoce postavených osobností. Básník v nich oslavuje jejich vítězství a přidává k tomu související lyricky stylizovaná mytologická vyprávění. Jeho poezie je vážná, hloubavá, rytmicky je velmi bohatá a plná mohutných a odvážných básnických obrazů, které jsou však místy těžké až k nesrozumitelnosti.\n\n\n"}
{"id": "149851", "url": "https://cs.wikipedia.org/wiki?curid=149851", "title": "Ubagan", "text": "Ubagan\n\nNázev Ubagan může znamenat:\n\n"}
{"id": "149853", "url": "https://cs.wikipedia.org/wiki?curid=149853", "title": "Adalbert Stifter", "text": "Adalbert Stifter\n\nAdalbert Stifter, též Vojtěch Stifter (23. října 1805, Horní Planá – 28. ledna 1868, Linec) byl česko-rakouský spisovatel, malíř a pedagog. Patří k nejvýznamnějším představitelům biedermeieru. Je dodnes aktuální svou kritikou vyhrocených vztahů mezi národy a svým vztahem k šumavské přírodě. Používal také pseudonym Ostade.\n\nAdalbert Stifter se narodil 23. října 1805 jako nejstarší syn tkalce Johanna Stiftera a jeho ženy Magdaleny v Horní Plané nad Vltavou (Šumava), původně se jménem Albert. Poté, co otec zahynul při nehodě v roce 1817, vychovávala jej matka. Prací na hospodářství svého dědečka z otcovy strany Augustina Stiftera pomáhal zlepšovat rodinné poměry. Smrt otce Adalbertem natolik otřásla, že ji odmítal přijmout jako fakt a dva dny držel hladovku. V roce 1818 ho poslal dědeček Franz Friepes (z matčiny strany) proti jeho vůli na latinskou školu. V roce 1820 se jeho matka vdala za pekaře Ferdinanda Mayera. V roce 1825 Stifter prodělal neštovice.\n\nAž do roku 1826 navštěvoval Stifter latinskou školu benediktinů v Kremsmünsteru. V tomto období, které později popsal jako nejkrásnější období svého života, se v něm rodí cit pro přírodu, literaturu i umění. V latinské škole byl nazýván „Stifter Adalbertus, Bohemus Oberplanensis“ v překladu: \"Adalbert Stifter Čech Hornoplanský\". Školu ukončil s vynikajícími výsledky. Pokračoval na Vídeňské univerzitě studiem práv. Zajímal se o fyziku, jazyky a filosofii. Studium si financoval jako soukromý učitel (měl výrazné pedagogické nadání, avšak nikdy nenalezl stálé učitelské místo). Díky této práci také poznal svou první lásku, Fanny Greipelovou. Její rodiče však vztah ukončili na základě vrozené Stifterovy letargie a neschopnosti nalézt si pevné místo. Nešťastný vztah se projevil i na jeho studijních výsledcích, a tak v roce 1830 ukončil studia ve Vídni.\n\nV roce 1832 potkal Amalii Mohauptovou, dceru důstojníka z Kyjova na Moravě. V letech 1833 až 1848 se živil částečně jako malíř, částečně jako spisovatel. Vznikly tehdy jeho první povídky. Po svatbě s Amalií (která byla modistkou) v roce 1837 zůstal pár dlouho bezdětný, což Stifter těžce nesl. Oba se ujali péče o Amaliinu neteř Julianu. S rodinou Stifter cestoval do své rodné vsi, také do Mnichova či Lince. Vyšel mu román \"Pozdní léto\" (\"Der Nachsommer\"). Od roku 1841 opět působil jako domácí učitel. V letech 1843 až 1846 například na zámku Kynžvart učil Richarda, syna rakouského kancléře Klemense Václava Metternicha.\n\nRevoluční rok 1848 silně zasáhl Stiftera svými myšlenkami. Později však byl zklamán, stáhl se do ústraní a do konce života zůstal konzervativní. V jeho díle se objevují přírodní motivy. V roce 1850 se stal hornorakouským školním inspektorem s titulem c. a k. školní rada a s ročním příjmem 1500 zlatých. V té době působil též jako konzervátor Centrální komise pro výzkum a zachování kulturních památek pro Horní Rakousko.\n\nV roce 1858 zemřela Stifterova matka.\n\nStifter pracoval na historickém románu \"Vítek\" (\"Witiko\"), jehož tři díly postupně vyšly během šedesátých let 19. století. Během práce se u něj objevily zdravotní problémy. 26. ledna 1868 se zřejmě kvůli zhoršujícímu se zdravotnímu stavu pokusil o sebevraždu. V kómatu ležel až do 28. ledna, kdy zemřel.\n\nPoznámka: výběr Stifterových děl dostupných v českém překladu (rok v závorce = první vydání originálu)\n\n\nDíky jeho příkladným postojům ve vztazích mezi českým a německým obyvatelstvem zemí Koruny české, po něm bylo pojmenováno sdružení Adalberta Stiftera, které se zabývá podporou česko-německého porozumění.\n\n\n"}
{"id": "149854", "url": "https://cs.wikipedia.org/wiki?curid=149854", "title": "Kolej", "text": "Kolej\n\nKolej je součást kolejového svršku dráhy pro kolejová vozidla. Obvykle sestává ze dvou kolejnic, tj. podélných ocelových profilů, které jsou od sebe vzdáleny o stanovený rozchod a upevněny na pražcích nebo na podkladovém panelu či desce.\n\nPo hlavách kolejnic se odvalují ocelová kola (či spíše železniční dvojkolí) drážních vozidel, která mají odpovídající rozchod kol, okolky kol obvykle zasahují pod úroveň hlav kolejnic na jejich vnitřní straně, a pomáhají vést vozidlo i vlak. U některých typů tramvajových kolejnic je pro okolky určen žlábek, který dělí hlavu na opornici (vnější část hlavy, po níž se valí kola) a přídržnici (vnitřní, užší pás hlavy, který je určen jen k vedení okolku. U železničních kolejnic se používají přídržnice jen v některých úsecích, například v místech křížení, výhybek a přejezdů.\n\nKolej může být přímá (půdorysný průmět osy koleje je úsečka) nebo zakřivená; zakřivení se realizují jako oblouky konstantního poloměru, obvykle navázané na přímou kolej nebo jiný oblouk přechodnicí. V obloucích se obvykle kvůli kompenzaci příčných sil zřizuje převýšení vnější kolejnice oproti vnitřní kolejnici. Takové převýšení potom je i v navazující přechodnici, je proměnné a křivka, kterou po délce koleje tvoří, se nazývá vzestupnice.\n\nNěkteré jednoduché dráhy mohou mít koleje jiného systému, například tvořené pouze žlábkem. Kolejím se podobají i některé technické systémy, při nichž je vozidlo na gumových kolech vedeno v pevném žlabu.\n\nKoleje užívají železniční dráhy včetně metra, tramvajové dráhy, obvykle pozemní lanové dráhy, průmyslové a důlní dráhy. Koleje se někdy používají k pohybu velkých stavebních jeřábů nebo jiných pracovních strojů nebo jejich částí. Koleje jiné konstrukce mívají i zábavní atrakce jako horská dráha, dráhy ve strašidelných zámcích atd. Existují i speciální dráhy s jednokolejnicovou kolejí, takzvaný monorail.\n\nČást kolejí, kde se jedna kolej dělí na dvě nebo se dvě koleje sbíhají v jednu, se včetně souvisejícího zařízení nazývá výhybka. Pohyblivé části kolejnic se nazývají jazyky výhybky a jsou ovládány ručním nebo automatickým přestavníkem. Kolejový úsek, v němž jsou dvě koleje propleteny tak, že kolejnice jedné koleje leží mezi kolejnicemi druhé koleje, se nazývá splítka. Splítkou je také tříkolejnicová kolej, která umožňuje jízdu vozidlům různých rozchodů kol. V místě výhybky, začátku splítky nebo v místě křížení kolejí musí konstrukce umožňovat hladký průjezd kola i s okolkem v místě, kde jedna kolejnice křižuje jinou, a přitom musí být vozidlo kolejí stále bezpečně vedeno.\n\nMéně frekventované tratě bývají jednokolejné. Protijedoucí vlaky se mohou vyhnout vyčkáním v dopravně s kolejovým rozvětvením, jakou může být železniční stanice nebo výhybna. Na jednokolejných pozemních lanových drahách bývá uprostřed délky výhybna s Abtovými výhybkami. Nové tramvajové tratě se staví zásadně dvojkolejné, jednokolejná je například tramvajová trať mezi Libercem a Jabloncem nad Nisou, která má výhybny v zastávkách, jednokolejné úseky se také dočasně zřizují při stavebních pracích. Úsek koleje mezi dopravnami se nazývá traťová kolej.\n\nJe-li trať dvojkolejná, mívá každý směr vyhrazenou svoji kolej. Tramvaje, podobně jako silniční vozidla, mají v České republice od roku 1939 zaveden pravostranný provoz. Na železnici je na některých dvojkolejných tratích pravostranný provoz, na některých levostranný. Je-li trať vícekolejná, využití kolejí vyplývá z grafikonu a z operativního řízení provozu.\n\n"}
{"id": "149856", "url": "https://cs.wikipedia.org/wiki?curid=149856", "title": "Ubagan (řeka)", "text": "Ubagan (řeka)\n\nUbagan (rusky \"Убаган\") je řeka v Kostanajské oblasti v Kazachstánu. Je pravým přítokem Tobolu (povodí Obu). Je 376 km dlouhá. Povodí má rozlohu 50 700 km².\n\nPramení v Kušmurunských horách a na horním toku se nazývá \"Burdulty-tal\". Níže teče přímo na sever Turgajskou úžlabinou. Protéká jezerem Kušmurun a na dolním toku se stáčí na západ a ústí do řeky Tobol.\n\nZdroj vody je převážně sněhový. Průměrný roční průtok vody ve vzdálenosti 100 km od ústí činí 2,71 m³/s. V létě je voda v řece mírně slaná.\n\nPrůměrné měsíční průtoky řeky ve stanici Karangala v letech 1945 až 1957:\n\n"}
{"id": "149860", "url": "https://cs.wikipedia.org/wiki?curid=149860", "title": "Ilmenit", "text": "Ilmenit\n\nIlmenit (Kupffer, 1827), chemický vzorec FeTiO, je klencový minerál. Nazván podle místa nálezu – Ilmenské hory, Jižní Ural, (Čeljabinská oblast), Rusko. Valounky ilmenitu nacházené v minulosti při hledání safírů v náplavech Jizerky v Jizerských horách byly podle německého názvu Jizery nazývány iseriny. \n\nIlmenit se vyskytuje v přeměněných a vyvřelých horninách. Je to krystalický titanát (titaničitan) železnatý (je přípustné nazývat jej také oxidem železnato-titaničitým) chemického vzorce FeTiO. S hematitem (α-FeO) v přírodě vytváří směsné krystaly (tuhé roztoky). Tuhé roztoky vytváří také s titanátem hořečnatým MgTiO – geikielitem. U některých vyvřelin nalézáme zrna složená ze vzájemně srostlého magnetitu (FeO) a ilmenitu, která vznikla z ulvospinelu FeTiO (který má - stejně jako magnetit - krystalovou strukturu kubického spinelu) oxidací: \n\nMá romboedrickou (klencovou, trigonální) krystalovou strukturou shodnou se strukturou hematitu (α-FeO). Tvoří masivní, zrnité nebo růžicové agregáty, které mají zřetelnou foliaci. Krystaly jsou tabulkovité, zploštělé v jednom směru.\n\npyrofanit, magnetit, chromit, hematit\n\nNejčastěji je ilmenit dobýván ze sekundárních zdrojů, jakými jsou pobřežní písky (ilmenitové písky) se zrnky o průměru 0,1 – 0,2 mm. \n\nVětšina ilmenitu je užita k výrobě bílého pigmentu (titanové běloby) – oxidu titaničitého TiO - reakcí s kyselinou sírovou za vzniku zelené skalice: \n\nHojný minerál:\n\n\nIlmenit byl nalezen i v horninách odebraných na Měsíci.\n\n"}
{"id": "149861", "url": "https://cs.wikipedia.org/wiki?curid=149861", "title": "Áeropé", "text": "Áeropé\n\nÁeropé (latinsky \"Aerope\") byla v řecké mytologii manželkou mykénského krále Átrea, Pelopova syna.\n\nBývá někdy nazývána také \"Európé\" a byla dcerou krétského krále Katrea, kterou její otec pro neslušné chování prodal i s její sestrou Klymené do otroctví eubojskému králi Naupliovi. Klymené se později stala jeho manželkou a matkou vynálezce Palaméda.\n\nÁeropé se provdala za mykénského krále Átrea a porodila mu syny Agamemnóna a Meneláa. Poté se spustila s manželovým bratrem Thyestem, který ji však jen využil pro své mocenské záměry. Pomohla mu totiž ukrást manželovi berana se zlatým rounem. Podle věštby majitel berana bude vládnout Mykénám. Thyestovi se však jeho záměry nezdařily, zejména proto, že se do celé záležitosti vložili bohové.\n\nÁerópé na své pletky zle doplatila. Její manžel ji za to dal hodit do moře.\n\n"}
{"id": "149867", "url": "https://cs.wikipedia.org/wiki?curid=149867", "title": "Igaliku", "text": "Igaliku\n\nIgaliku () je malá osada v jižním Grónsku v Igalikufjordu, 34 km severovýchodně od města Narsaq.\n\nOsadu založil roku 1782 norský obchodník Anders Olsen se svou grónskou ženou jménem Tuperna. V roce 2017 zde žilo 26 obyvatel, živících se převážně pastvou ovcí. Igaliku je díky svému počtu obyvatel čtvrtá nejmenší trvale obydlená osada v Grónsku.\n\nV dobách vikingského osídlení ve 12. století se toto místo jmenovalo Garðar. Bylo tu první biskupství v Grónsku; jeho ruiny jsou na místě dodnes a od roku 2017 jsou zapsány na seznam světového kulturního dědictví UNESCO společně s dalšími místy na jihozápadě Grónska pod společným názvem „Kujataa v Grónsku: farmaření Seveřanů a Inuitů na okraji ledovcového pokryvu“.\n"}
{"id": "149868", "url": "https://cs.wikipedia.org/wiki?curid=149868", "title": "Street art", "text": "Street art\n\nStreet art je výtvarné umění vytvářené na veřejných místech („street“ = ulice). Motivy a objekty street artu jsou rozmanité.\n\nVzhledem k tomu, že tradiční graffiti umělci používají nespoutané spreje k tvorbě svých děl, street art zahrnuje mnohem více médií a technik, jako jsou wheatpasting, nálepky, stencil graffiti (šablonové graffiti), tvorbu mozaik, video projekci a street instalaci. Z těchto důvodů je street art někdy nazýván jako „post-graffiti“. Street art může být nalezen kdekoliv na světě. Street umělci proto často cestují do ciziny, aby rozšířili svůj design. Avšak do pouličního umění patří i tanec, nejen graffiti vyjádřit charakter a pocity umělce, leckteré graffiti nelze přečíst, ale tanci a řeči těla porozumí každý.\n\nNejobsáhlejší a nejhlouběji provedenou online dokumentací je zřejmě Wooster Collective.\n\nPráce umělců Banksy, ORB, Os Gemeos a Krit@ si zasloužila celosvětové uznání a je vystavena v muzeích a galeriích, stejně tak i na ulicích…\n\n\n"}
{"id": "149874", "url": "https://cs.wikipedia.org/wiki?curid=149874", "title": "Adaptogen", "text": "Adaptogen\n\nTermín adaptogen je pojem z alternativní medicíny, který označuje rostlinný produkt zvyšující odolnost organismu proti stresovým situacím, jako je zranění, úzkost nebo tělesná únava; zlepšují schopnost odolávat změněným podmínkám (adaptovat se na ně, přizpůsobit se jim). Termín vytvořil ruský vědec Nikolaj Lazarev v roce 1947. Lazarev vytvořil kriteria, podle kterých se posuzuje, zda rostlina patří mezi adaptogeny:\n\nUdává se, že adaptogenní rostlinné drogy jsou jedinečné oproti jiným látkám ve své schopnosti udržovat rovnováhu hormonů a imunitního systému. Pomáhají organismu udržovat optimální homeostázu. (Homeostáza je schopnost organismu udržovat stabilní vnitřní prostředí.)\n\nAdaptogeny, též stimulátory (biostimulátory), harmonizátory, tonika, jsou nazývané též omlazující rostliny, rostliny nesmrtelnosti či látky posilující čchi.\n\nMnohé adaptogenní rostliny byly známy již v tradiční čínské medicíně či indické ajurvédě. Příkladem rostlin s adaptogenním působením jsou všehoj ženšenový, ženšen americký, eleuterokok ostnitý, klanopraška čínská, parcha saflorová, rozchodnice růžová, bazalka posvátná, bazalka příjemná, embilika lékařská, gynostema pětilistá, chebule srdčitá, chřest hroznovitý, kozinec blanitý, kustovnice cizí, kustovnice čínská, lékořice lysá, lékořice uralská, pazvonek chloupkatý, pseudostelárie různolistá, rdesno mnohokvěté, vitánie snodárná aj.\n\nPříkladem houby s adaptogenním účinkem je lesklokorka lesklá a housenice čínská.\n\nPříkladem minerální suroviny s adaptogenním účinkem je mumio.\n\nExistuje celá řada rostlin a dalších surovin/produktů, které aspirují na označení adaptogen, ale které nejsou dostatečně prozkoumány, takže je můžeme označovat jako potenciální, pravděpodobné adaptogeny; nebo jejichž účinky nejsou tak výrazné, abychom je zařadili do hlavní skupiny adaptogenů, takže je někteří znalci označují jako tzv. malé adaptogeny.\n\nPři detailním pohledu na působení adaptogenů zjišťujeme různé kombinace vlivu na tělesné systémy, funkce a orgány. Nejčastěji jde o kombinaci některých z těchto vlivů:\n\n\n"}
{"id": "149876", "url": "https://cs.wikipedia.org/wiki?curid=149876", "title": "Pleisthenés", "text": "Pleisthenés\n\nPleisthenés (latinsky \"Pleisthenes\") byl v řecké mytologii synem mykénského krále Átrea, Pelopova syna. \n\nSvůj krátký život prožil v Mykénách. Jako malého chlapce ho odtud unesl Átreův bratr Thyestés, když prchal do ciziny po nezdařeném pokusu o převzetí vlády. Chlapce potom vychovával k nenávisti k vlastnímu otci. \n\nKdyž Pleisthenés dospěl, poslali ho do Mykén zavraždit svého otce. Átreus však byl rychlý a mladíka probodl. Až poté zjistil, že vlastně zabil svého syna. To rozpoutalo další řadu vražd. Átreus zabil dva Thyestovy syny Pleisthena a Tantala a předložil mu je k jídlu na proslulých „\"Thyestových hodech\"“. \n\nAni to však zdaleka nebyl konec, Thyestův syn Aigisthos zavraždil Átrea a později Átreův syn Agamemnón zavraždil Thyesta. \n\nKdyž byl Agamemnón jako mykénský král a vrchní velitel achajských vojsk v trojské válce, Aigisthos svedl jeho manželku Klytaimnéstru. Po návratu z války pak na oslavné hostině nechal Aigisthos Agamemnóna ničemně zavraždit a prohlásil se sám za mykénského krále. \n\n"}
{"id": "149880", "url": "https://cs.wikipedia.org/wiki?curid=149880", "title": "Náměstí Svobody", "text": "Náměstí Svobody\n\nNáměstí Svobody je označení pro více veřejných prostranství.\n\n\n"}
{"id": "149885", "url": "https://cs.wikipedia.org/wiki?curid=149885", "title": "Suchý (rozcestník)", "text": "Suchý (rozcestník)\n\nSuchý může znamenat:\n\n\n\n\n\n"}
{"id": "149887", "url": "https://cs.wikipedia.org/wiki?curid=149887", "title": "Emulze", "text": "Emulze\n\nEmulze je heterogenní směs dvou kapalin, které se vzájemně samovolně nesměšují. Obvykle jde o kapaliny s různou hustotou a polaritou. Emulze je tvořena disperzním prostředím a dispergovanou (rozptýlenou) látkou. Dispergovaná látka je v disperzním prostředí obvykle ve formě malých kapiček. Velikost kapiček závisí na stupni homogenizace a na povaze jednotlivých kapalin. Emulze mají velký význam v průmyslu.\n\nTvorba emulzí se nazývá emulgace (někdy též \"emulzifikace\"). Při smíšení dvou kapalin (často např. olej a voda), ze kterých se má vytvořit emulze, dojde k rozdělení obou složek do jednotlivých vrstev. Olej má menší hustotu než voda a tak olej plave na vodě a fázové rozhraní mezi kapalinami je malé. Při emulgaci dochází k silovému působení na fázové rozhraní a vytvářením malých kapiček oleje ve vodě se zvětšuje povrch olejové fáze. Jelikož je olej nepolární a voda polární (olej je hydrofobní = nemá rád vodu), tak jsou tyto kuličky oleje velmi nestálé a mají tendenci se shlukovat do větších celků, až dojde opět k vytvoření původní plovoucí vrstvy oleje.\n\nAby bylo možné vytvořit emulzi, je potřeba působit určitou silou, která umožní rozptýlení jedné kapaliny ve druhé. To je možné provést např. různě intenzivním mícháním.\n\nK zajištění stálosti emulze, tj. aby se nerozpadala na dvě vrstvy jako tomu bylo na začátku, je třeba přidat další složku, která stabilizuje rozptýlené částice v emulzi. Takovým látkám se říká emulgátory.\n\nEmulgátor je specifická molekula, která má jeden svůj konec hydrofilní a druhý hydrofobní, zabraňuje opětovnému shlukování tukových kuliček tím, že se naváže na fázové rozhraní olej-voda (hydrofilní částí molekuly směrem k vodě a hydrofobní částí směrem k oleji). Tím emulgátor zamezí styku jednotlivých olejových kapiček a emulze je tak více stabilizovaná než bez přítomnosti emulgátoru. V potravinách jsou tyto látky označovány názvem \"stabilizátory\".\n\nV laboratorní praxi oddělování nejčastěji probíhá v dělící nálevce. Směs se po čase rozdělí na jednotlivé složky, které lze od sebe oddělit otevřením uzávěru dělící nálevky a jakmile kapalina odteče, závěr se opět uzavře.\nTento způsob oddělování však není pro průmyslové využití ideální a vůbec ne ekonomicky výhodný, proto se používá účinnější rozdělení využitím odstředivé síly v odstředivkách.\n\nRozdělování emulze se využívá např. při separaci tuku ze syrového mléka.\n\nEmulze lze rozdělit podle polarity disperzního prostředí a dispergované látky:\n\nEmulze (o/v) je emulze prvního druhu, kde je méně polární kapalina v kapalině polárnější. Mezi tyto emulze se může řadit např. mléko, smetana\nEmulze (v/o) je emulze druhého druhu, též také obrácená emulze. Do tohoto typu lze zařadit např. máslo, margarín\n"}
{"id": "149889", "url": "https://cs.wikipedia.org/wiki?curid=149889", "title": "Pán much", "text": "Pán much\n\nPán much (1954, \"Lord of the Flies\") je románová prvotina nositele Nobelovy ceny Williama Goldinga. Vypráví alegorický příběh o skupině chlapců, kteří se na pustém ostrově pokouší vybudovat demokratickou společnost a katastrofálně selhávají.\n\nRomán pojednává o kontroverzních tématech jako jsou individuální prospěch versus obecné blaho, tyranie, fanatismus a vrozený sklon lidské povahy ke zlu.\n\nDěj se odehrává během světové války.\n\nLetadlo, které evakuovalo civilní obyvatelstvo z Anglie, se zřítilo na tropický ostrov. Zachránila se jen skupina chlapců ve věku od 6 do 12 let. První dvě postavy, se kterými se setkáme, jsou sportovně založený, sympatický Ralph a „Čuňas“, tlustý chlapec s brýlemi, který má astma. Zatroubí na lasturu, aby přivolali ostatní přeživší. Společně se pak radí, kdo by se měl stát vůdcem. Zvolí Ralpha, přestože v úvahu připadal i Jack Merridew, který vedl školní sbor. Je zřejmé, že Ralphovi závidí. Ralph v něm vidí hrozbu, a proto jej ustanoví náčelníkem skupiny lovců (sboristů). Z Čuňase udělá svého zástupce, přestože ho ostatní hoši nemají rádi. Poté se Ralph, Jack a Simon vydají na průzkumnou výpravu. Objeví sele zapletené v liánách, Jack tasí nůž, ale zaváhá a sele uteče. Přísahá, že příště otálet nebude.\nHoši jsou z ostrova nadšení a těší se, jaká dobrodružství je čekají. Řada z nich se však bojí obludy, nebezpečného divokého tvora, kterého údajně zahlédl jeden z mladších chlapců se znaménkem na tváři. Pomocí Čuňasových brýlí rozdělají signální oheň, který se vymkne kontrole a spálí velkou část džungle. Během požáru se chlapec se znaménkem ztratí.\n\nPřestože si chlapci slíbili, že se budou spravedlivě dělit o práci a pomáhat si, pro Ralpha je stále těžší přinutit je, aby každý dělal to, co má. Život na ostrově začne postupně upadat. Mezi Jackem a Ralphem rostou neshody. Situace se vyhrotí v okamžiku, když Ralph obviní Jacka, že zmařil možnost záchrany: odvedl totiž na lov dvojčata Sama a Erika („Samerik“), kteří se měli starat o oheň, a tak loď na obzoru nemohla zachytit signální kouř. Následuje ostrá hádka, během které se rozbije jedno sklo Čuňasových brýlí.\n\nNad ostrovem dojde k přestřelce mezi dvěma letadly. Jeden z pilotů se katapultuje, ale zemře před nebo při přistání. Sam a Erik vyvolají paniku, protože potmě zahlédli jeho mrtvé tělo a spletli si ho s netvorem. Ralph, Jack a Roger, jeden ze sboristů, si to chtějí ověřit, a proto se vydají mrtvolu hledat. Uvidí siluetu padáku, se kterou škube vítr, a s hrůzou utečou v domnění, že to jsou netvorova křídla. Jack prohlásí Ralpha za zbabělce a požaduje novou volbu vůdce. Nedostane ale žádný hlas, a proto skupinu opustí. Založí nový kmen, kam se postupně přidá většina starších chlapců.\n\nNový kmen se věnuje hlavně lovu prasat. V džungli připraví netvorovi oběť, prasečí hlavu nabodnutou na kůl, kterou později objeví Simon. Děsivá hlava obsypaná mouchami v jeho halucinacích ožívá jako „Pán much“ a předznamenává jeho osud: Simon objeví mrtvého pilota a běží to povědět chlapcům, ti jsou však zfanatizovaní Jackovým válečným tancem, a proto jej považují za netvora a roztrhají.\n\nJackův kmen klesá až na samou hranici divošství. Napadnou Ralphův tábor a podaří se jim získat i Čuňasovy brýle, které potřebují k rozdělání ohně. Když je Čuňas požaduje nazpět, Roger na něj svalí balvan a zabije ho. Jackův kmen pak unese Sama a Erika – poslední přívržence Ralpha mezi staršími chlapci – a přinutí je připojit se k nim. Jack se Ralpha pokusí zabít, ale neuspěje a další den na něj uspořádá hon. Ralph se ukryje v husté spleti lián, a proto Jack založí v džungli požár. Dým spatří projíždějící loď – chlapci jsou konečně zachráněni. Ralph oplakává ztrátu přítele Čuňase a úplnou ztrátu dětské nevinnosti.\n\nPán much je doslovný překlad hebrejského בעל זבוב [ba'al zevuv], česky Belzebub, Ďábel. Odpovídá záměru autora - uchopit, odkud se bere zlo mezi lidmi. Snad chtěl autor symbolicky říci: Zlo ve společnosti dostává svou sílu, když začnete přinášet oběti prasečím hlavám, nepravým bohům.\n\nSymbolický charakter románu je dán i tím, že se v něm nevyskytují žádné ženy. Autor se tedy chce cíleně vyhybá všem otázkám typu muži/ženy.\n\nDětský svět je symbolem podvědomí - skryté síly vládnou světem, ale dospělí je nevidí, viz lodní důstojník, který děti sice na konci zachraňuje, ale ani náznakem nechápe, co se mezi nimi odehrálo.\n\nRalph a lastura\n\nRalph byl zvolen náčelníkem v demokratickém hlasování a snaží se jednat ve prospěch většiny. Může být proto chápán jako symbol demokracie nebo reprezentace \"ega\", které ovládá \"id\" a souvisí s praktičností.\n\nLastura se v románu stává symbolem civilizace. Na poradách chlapců má ten, kdo ji drží, právo promluvit. Jak se řád na ostrově postupně hroutí a z chlapců se stávají divoši, lastura ztrácí svou moc. Symbolem úpadku je i její blednutí na vzduchu. Když se na ni Ralph pokusí zatroubit v Jackově táboře, dočká se jen pohrdání a spršky kamení. Čuňas ji zoufale brání až do okamžiku své smrti, kdy je zničena. Balvan, který ho zabil, značí i konec civilizovaného uvažování. V tomto okamžiku Jack konečně získává veškerou moc na ostrově. Ralph je bez autority, kterou mu lastura propůjčovala, ztracen a musí se dát na útěk před Jackovými lovci, protože už jim nic nebrání, aby ho zabili.\n\nČuňas a jeho brýle\n\nČuňas je chytrý, ale ostatní chlapci ho nemají rádi. Od začátku je jeho jediným přítelem Ralph, ale i ten ho dokáže okřiknout. Na konci si však uvědomí, jak moc na jeho inteligenci spoléhal. Postava Čuňase symbolizuje logické uvažování; jeho brýle proto mohou být chápány jako symbol inteligence a vědy. Ten, kdo je vlastní, má možnost rozdělávat oheň, což druhý kmen značně znevýhodňuje. Jackovi lovci proto přepadli Ralphův tábor, aby je ukradli. Chátrání brýlí je rovněž paralelou úpadku řádu na ostrově.\n\nČuňasovo jasné a logické uvažování připomíná \"Obranu Sókratovu\", podobně jako antickému filozofovi mu však jen ztěžuje život. Jeho postava – jakožto reprezentace \"superega\" – dokazuje, jak se civilizované uvažování do divošského prostředí nehodí a je proto zavrženo. I jeho tloušťka a astma ho jako trosečníka poznamenávají. Je nejvíce zženštilou postavou z celého příběhu; pro „mrňousy“ téměř nahrazuje matku. Je fyzicky slabý, ale duševně silný. Chlapcům stále vytýká, že se chovají jako malé děti a často si klade otázku, jak by v dané chvíli jednali dospělí.\nProtože je fyzicky slabý, představuje i symbol civilizovaného člověka, o kterého se ostatní musí starat. Zároveň však ztělesňuje jeden ze základních principů civilizace, a tím je soucit. Když ho ostatní opustí, zavrhnou i svou slitovnost. Čuňasovy brýle, pomocí nichž se rozdělává signální oheň, jsou jedinou nadějí, jak se do civilizovaného světa vrátit. Když chlapci musí učinit nějaké důležité rozhodnutí, Čuňas si nejprve brýle vyčistí, aby si ujasnil myšlenky. Rozbití prvního skla naznačuje, že se řád na ostrově hroutí. Čuňas už pak nemá možnost vyjadřovat se k různým problémům, nebo sám raději mlčí. Když Jackovi lovci ukradnou druhé sklo, civilizace na ostrově definitivně zkolabuje. Bez brýlí je Čuňas bezmocný, požaduje je proto nazpět, ale divoši ho zabijí.\n\nJack\n\nPostava Jacka může být chápána jako ztělesnění totalitarismu, protože nerespektuje výsledky demokratického hlasování. Opovrhuje lasturou, která udává řád. Nakonec neváhá použít fyzickou sílu a agresivitu, aby s pomocí svých zmanipulovaných sboristů získal moc nad ostrovem pro sebe. Je protikladem demokracie, protože se všichni musí podřídit jeho diktátorským nařízením, a dokonce i protikladem civilizace jako takové. Jak v jeho divošském kmenu narůstají obavy a pověrečnost, netvor se zdá být stále skutečnější. Jack se na atmosféře strachu přiživuje, protože prohlašuje, že chlapce před netvorem ochrání, ve skutečnosti se však bojí taky. Je symbolem temného \"id\", protože jedná instinktivně na rozdíl od Ralpha, který ztělesňuje racionální \"ego\" a podporuje normy dané Čuňasem, jakožto reprezentací \"superega\".\n\nRomán byl dvakrát převeden do filmové podoby.\n\n"}
{"id": "149899", "url": "https://cs.wikipedia.org/wiki?curid=149899", "title": "Uba", "text": "Uba\n\nUba ( ) je řeka ve Východokazašské oblasti v Kazachstánu. Je 278 km dlouhá. Povodí má rozlohu 9 850 km².\n\nVzniká soutokem řek Bílá Uba a Černá Uba, které pramení v Rudném Altaji. Na horním toku protéká mnoha peřejemi a na dolním toku se rozlévá na ramena. Je pravým přítokem Irtyše (povodí Obu).\n\nZdroj vody je smíšený s převahou sněhového. Nejvyšší úrovně hladiny dosahuje od dubna do poloviny července. Průměrný roční průtok vody 8 km od ústí je 177 m³/s. Zamrzá v listopadu až na začátku prosince a rozmrzá v dubnu až na začátku května.\n\nPrůměrné měsíční průtoky řeky ve stanici Šemonaicha v letech 1954 až 1987:\n\nJe splavná. Leží na ní město Šemonaicha.\n"}
{"id": "149910", "url": "https://cs.wikipedia.org/wiki?curid=149910", "title": "Tenisový dvorec", "text": "Tenisový dvorec\n\nTenisový dvorec, cizím slovem kurt, je hřiště určené pro tenisovou hru.\n\nTenis se hraje na hřišti jehož povrch je travnatý, asfaltový, antukový nebo může být pokryt umělým trávníkem. Dvouhra se hraje na hřišti 23,77 m dlouhém a 8,23 m širokém. Pro čtyřhru je po obou stranách přidán pruh 1,37 m široký. Uprostřed je předělen sítí zavěšenou na provaze nebo na kovovém laně o průměru maximálně 0,8 cm. Jeho konce jsou buď upevněny na horní ploše nebo vedeny přes horní plochu dvou sloupků, které mají průřez buď čtvercový o straně nejvýše 15 cm, nebo kruhový o průměru nejvýše 15 cm. Tyto sloupky mohou přesahovat zavěšené lano sítě nejvýše o 2,5 cm. Středy sloupků jsou na každé straně vzdáleny 0,914 m od čáry ohraničující dvorec. Sloupky musí být tak vysoké, aby provaz nebo kovové lano vedené přes jejich horní plochu byly 1,07 m nad zemí.\n\nJestliže se kombinovaného dvorce pro čtyřhru a pro dvouhru se sítí pro čtyřhru použije pro dvouhru, musí být síť podepřena ve výši 1,07 m dvěma sloupky, zvanými tyčky pro dvouhru, které mají průřez buď čtvercový o straně nejvýše 7,5 cm, nebo kruhový o průměru nejvýše 7,5 cm. Jejich středy jsou na každé straně vzdáleny 0,914 m od čáry ohraničující dvorec pro dvouhru.\n\nSíť musí být napjata tak, aby zcela vyplňovala plochu mezi oběma sloupky, a musí mít oka tak malá, aby jimi míč nemohl projít. Výška sítě uprostřed je 0,914 m, ve středu je síť stažena zcela bílým popruhem širokým nejvýše 5 cm.\n\nProvaz nebo kovové lano a horní okraj sítě jsou potaženy z obou stran zcela bílou páskou širokou nejméně 5 cm a nejvýše 6,35 cm. Na síti, na popruhu, na pásce a na tyčkách pro dvouhru nesmí být reklamy.\n\nČáry, které ohraničují kratší strany dvorce, se nazývají základní čáry, čáry ohraničující delší strany dvorce se nazývají podélné čáry. Ve vzdálenosti 6,40 m od sítě jsou rovnoběžně se sítí čáry pro podání. Prostor po obou stranách sítě mezi čarami pro podání a podélnými čarami je rozdělen na dvě poloviny, zvané pole pro podání, střední čarou pro podání, která musí být 5 cm široká a je uprostřed mezi podélnými čarami a rovnoběžná s nimi. Každá základní čára je rozdělena v myšleném prodloužení střední čáry čarou 10 cm dlouhou a 5cm širokou, vyznačenou ze základní čáry kolmo dovnitř dvorce a zvanou střední značka. Všechny ostatní čáry musí být nejméně 2,5 cm a nejvýše 5 cm široké, kromě základní čáry, která může být široká nejvýše 10 cm. Všechny rozměry se počítají k vnějšímu okraji čar. Všechny čáry musí být stejné barvy. Jsou-li na zadní straně dvorce umístěny reklamy nebo jiná sdělení, nesmějí být bílé nebo žluté barvy. Světlé barvy lze použít jen tehdy, nebude-li rušit vidění hráče.\n\nJsou-li reklamy umístěny na židlích čárových rozhodčích sedících na zadní straně dvorce, nesmí být bílé nebo žluté barvy. Světlé barvy lze použít jen tehdy, nebude-li to rušit vidění hráče. \n\nTvrdé povrchy jsou tvořeny zejména asfaltem. Jedná se o středně rychlé tenisové povrchy, kde mají výhodu zejména tenisté, kteří staví na silově založeném stylu. Tvrdé povrchy jsou rychlejší než antuka, ale pomalejší než travnaté dvorce. Důležitý je poměr písku v povrchu. US Open je hrán na typu DecoTurf, tvrdém akrylátovém povrchu, zatímco Australian Open je hrán na syntetickém povrchu Plexicushion. V letech 1988–2007 se Australian Open hrál na povrchu Rebound Ace.\n\nV hale je nejčastějším povrchem dvorce koberec. Méně často antuka. Kobercové povrchy se liší svou strukturou a tloušťkou, které definují vlastnosti, zejména rychlost a velikost odskoku míče a kvalitu pohybu tenistů. Koberec je nejrychlejším povrchem v tenise. Existuje mnoho druhů včetně umělé trávy.\n\n"}
{"id": "149912", "url": "https://cs.wikipedia.org/wiki?curid=149912", "title": "General Dynamics F-16 Fighting Falcon", "text": "General Dynamics F-16 Fighting Falcon\n\nF-16 Fighting Falcon je v základní verzi jednomotorový, jednomístný, víceúčelový, stíhací letoun 4. generace. Letoun doplnil stíhací letouny F-15 Eagle, které jsou určené k vybojování vzdušné nadvlády. Dále F-16 Fighting Falcon nahradil předchozí generaci letounů a u evropských letectev většinou F-104 Starfighter.\n\nPřístrojové vybavení letounu umožňuje útoky na cíle bez ohledu na denní či noční dobu, nebo počasí. Konstruktéři F-16 vycházeli z nejnovějších poznatků aerodynamiky ( v době vývoje, tedy konec šedesátých, začátek sedumdesátých let 20. století ) i z předchozích typů, jako F-15 nebo F-111. Redukce velikosti a váhy stroje, jeho kupní ceny a ceny příslušenství nevedla nijak k redukci jeho síly. F-16 snese přetížení až 9 G při plné palivové nádrži, čímž předčí schopnosti jiných stávajících stíhačů ( v době zavedení do výzbroje, dnes to zvládne každé stíhací letadlo). Avionika letounu obsahuje vysoce přesný inerciální navigační systém, počítač předávající informace pilotovi, rádia UHF i VHF a systém přistání. Pilot má rovněž k dispozici radarový výstražný systém (RWR) a elektronické rušení průzkumných i zbraňových systémů nepřítele.\n\nPrototyp letounu vzlétl v roce 1974. Pohon zajišťuje jeden proudový motor Pratt & Whitney F100 s tahem 110 kN. Výzbroj tvoří řízené a neřízené střely a pumy do hmotnosti 9 t nesené na vnějších závěsnících a kanon M61 Vulcan ráže 20 mm integrovaný v trupu letounu. Letoun je vybaven elektroimpulzním řízením (Fly-by-Wire) s ovládáním joystickem na pravé straně kabiny pilota.\n\nVýroba těchto velmi rozšířených bojových strojů pokračuje (od roku 1993) pod novou hlavičkou výrobce jako Lockheed Martin F-16 Fighting Falcon i poté, co zbrojařský gigant Lockheed Martin firmu General Dynamics koupil.\n\nPůvodní verze letadla má označení A (jednomístné) a B (dvoumístné). Modernizovaná varianta je analogicky značena C nebo D.\n\nZkušenosti z vietnamské války poukázaly na potřebu vyšší odborné přípravy stíhacích pilotů a také lepšího stíhacího letounu schopného získat ve vzduchu převahu nad protivníky. Na základě svých zkušeností z korejské války vytvořil počátkem šedesátých let plukovník John Boyd s matematikem Thomasem Christie \"teorii energie a manévrovatelnosti\". Výsledky Boydovy práce zdůrazňovaly, že americké letectvo bude potřebovat malé a lehké letadlo. Mělo být konstruováno tak, aby mohlo manévrovat s minimální ztrátou energie a aby mělo zvýšený poměr tahu k hmotnosti stroje. Koncem šedesátých let Boyd shromáždil kolem sebe skupinu stejně smýšlejících inovátorů, kteří se stali známí jako \"Fighter Mafia\". V roce 1969 skupina zajistila prostřednictvím ministerstva obrany financování projektů General Dynamics a Northrop založených na Boydově teorii. Lidé ve vedení amerického letectva si uvědomovali, že armádní rozpočet jim nedovoluje nákup dostatečného množství drahých F-15 a proto návrhy \"fighter mafie\" získaly jejich podporu.\n\nPožadavky na novou lehkou stíhačku byly předloženy v roce 1972 a zdůrazňovaly potřebu stroje s hmotností do 9 100 kg s dobrým poloměrem zatáčení, s lepším zrychlením a doletem. Letadlo mělo být optimalizováno pro boj při rychlosti Mach 0,6-1,6 ve výškách 9 100-12 000 m. Z pěti společností, které se přihlásily do soutěže, byly vybrány dvě - General Dynamics a Northrop. Společnost General Dynamics představila 13. prosince 1973 svůj prototyp s označením YF-16 (72-1567), který 20. ledna 1974 na základně Edwards zalétal Phil Oestricher. První oficiální let YF-16 proběhl 2. února, trval 90 minut, letadlo dosáhlo rychlost 740,8 km/h a výšku 9 144 m. V květnu 1974 se do programu zapojil druhý prototyp.\n\nFirma Northrop vzlétla poprvé se svým prototypem YF-17 o čtyři měsíce později, dne 9. června 1974. Přestože se původně předpokládalo, že soutěž bude velmi těsná, vývoj YF-16 postupoval výrazně rychleji a letadlo bylo také jednoznačnou volbou pro piloty létajících na obou prototypech.\n\nDne 13. ledna 1975 byla firma General Dynamics se svým strojem YF-16 prohlášena za vítěze soutěže. Hlavními důvody byly nižší provozní náklady, větší dolet a výrazně lepší manévrovací schopnosti, zejména při nadzvukových rychlostech. Další výhodou YF-16 bylo použití motoru Pratt & Whitney F100, čili stejné pohonné jednotky, jaká byla integrovaná v letadle F-15. Fakt, že pro oba programy budou použity stejné motory, sliboval do budoucna nižší náklady na jejich pořízení.\nSpolečnost Northrop však nadále pracovala na vývoji svého prototypu a 2. května 1975 byl YF-17 vybraný americkým námořnictvem. Práce Northrop tak nevyšla nazmar a vyústila v letadlo, které je dnes známé jako McDonnell Douglas F/A-18 Hornet.\n\nKompletace prvního sériového letounu F-16 (75-0747) byla zahájena v prosinci 1975. Délka trupu byla prodloužena o 254 mm, plocha křídla vzrostla o 1,85 m² a k motoru F100 byl přidán proudový startér. Třetí vyrobený stroj poprvé vzlétl 3. května 1977 a byl již vybaven kompletní avionikou a systémem řízení střelby.\n\nJiž v roce 1975 bylo rozhodnuto o evropské výrobě F-16 pro členské státy NATO. Byly zřízeny montážní linky letounů u společnosti SABCA v Gosselies v Belgii a Fokker ve Schiphol-Oost v Nizozemí. Belgická firma SONACA byla kontraktována pro stavbu zadní části trupu, konstrukce kýlové plochy a pylony podvěsů pod křídlem vyráběla v Dánsku společnost Per Udsen. Podvozek vyráběla společnost DAF v Nizozemí, kola pak firma Raufoss v Norsku. Evropskou montáží pohonné jednotky F100 byla pověřena belgická Fabrique Nationale. Do února 1978 byla otevřena belgická výrobní linka, následovaná v dubnu nizozemskou. První let evropské F-16 proběhl 11. prosince 1978. Jednalo se o dvoumístnou verzi F-16B, kterou v Gosselies zalétali Neil Anderson a Serge Martin.\n\nDodávky F-16 uživatelům započaly v lednu 1979, kdy byly z amerických i evropských linek předány Fighting Falcony 388. TFW se sídlem v Hill AFB v Utahu a letectvu Belgie. V září přijalo své první F-16 Nizozemské královské letectvo a v lednu 1980 započaly dodávky letectvům Dánska, Norska a Izraele.\n\nHistoricky první sestřel vzdušného cíle zaznamenaly letouny F-16 izraelských vzdušných sil, když 28. dubna 1981 nad údolím Bekaa sestřelily dva syrské vrtulníky Mi-8.\n\nAbsolutně první sestřel stíhacího letadla si připsaly opět izraelské F-16, když 14. července 1981 sestřelily syrský MiG-21.\n\n7. června 1981 osm izraelských F-16, doprovázených stíhačkami F-15A/B, bombardovaly irácký jaderný reaktor Osirak poblíž Bagdádu v rámci Operace Opera. V roce 1982 během první libanonské války izraelská letadla F-16 sestřelila 44 strojů MiG-21 a MiG-23.\n\nDo odvetné akce vůči Iráku, který obsadil Kuvajt, se v roce 1991 během operace Pouštní bouře zapojilo 249 amerických F-16. Během 13 340 misí zničily množství pozic irácké protivzdušné obrany a jednotek republikánských gard. Obvyklou bojovou konfiguraci tvořilo 6 pum Mk.82, několik kazetových a laserem naváděných pum. O navigaci a navádění pum se staral kontejner LANTIRN. Během celé operace ztratilo USA celkem sedm F-16, z toho jedna byla sestřelena raketou země-vzduch SA-6, jedna raketou SA-3 a jedna raketou ze systému Igla.\n\nOd konce operace Pouštní bouře až po začátek další americké intervence v Iráku v roce 2003 se letouny F-16 podílely na udržování bezletové zóny. Během těchto misí dosáhlo americké letectvo významného milníku, když 27. prosince 1992 jedno z letadel F-16D sestřelilo irácký MiG-25. Šlo o první sestřel nepřátelské stíhačky americkou F-16 a také o první sestřel radarem naváděných raketou AIM-120 AMRAAM. Dne 17. ledna 1993 sestřelila americká F-16C irácký MiG-23 a opět to bylo střelou AMRAAM.\n\nV letech 1994 - 1995 byly americké F-16 nasazeny k ničení pozemních cílů a udržování bezletové zóny nad Bosnou. K prvnímu incidentu došlo 28. února 1994, když čtyři J-21, dvě IJ-21 Jastreb a dva J-22 Orao narušily bezletovou zónu, aby bombardovaly Novi Travnik. Dva piloti J-22 si všimli americké F-16, letící nad nimi. Ihned opustili oblast a přízemním letem se dostali do Chorvatska, kam je američtí piloti nemohli pronásledovat. Na zbytek skupiny letouny F-16C zaútočily a všechny čtyři stroje se jim podařilo sestřelit. Třech sestřelů se dosáhlo pomocí tepelně naváděných raket Sidewinder a na jednom se podílela střela AMRAAM. 2. června 1995 byla jedna F-16C sestřelena srbským protiletadlových systémem 2K12 Kub. 2. května 1999 byla sestřelena další americká F-16C pomocí rakety systému S-125 Něva. Dne 4. května 1999 se jeden osamělý jugoslávský MiG-29 pokusil pronásledovat velkou formaci NATO, která se právě vracela z bombardování města Valjevo. Na pilota v MiGu zaútočila dvojice amerických F-16C, kterým se ho podařilo sestřelit raketou AMRAAM.\n\nBěhem jednoho z útoků na srbské pozice v Bosně se podařil jeden sestřel srbského MiGu-29 nizozemskému pilotovi F-16.\n\n8. října 1996, po narušení řeckého vzdušného prostoru, vypálil řecký pilot Mirage 2000 raketu R.550 Magic a sestřelil tureckou F-16D.\n\nF-16A/B\n\nF-16C/D\nF-16E/F\n\n\nF-16IQ\n\nF-16N\n\nF-16V\n\nQF-16\n\n\n\n\n\n\n\n\n\n\n"}
{"id": "149914", "url": "https://cs.wikipedia.org/wiki?curid=149914", "title": "Richard Adolf Zsigmondy", "text": "Richard Adolf Zsigmondy\n\nAdolf Richard Zsigmondy (1. dubna 1865 Vídeň, Rakousko – 23. září 1929 Göttingen, Německo) byl rakouský chemik, který v roce 1925 získal Nobelovu cenu za důkaz heterogenní povahy koloidních roztoků. Na severní hemisféře, na odvrácené straně Měsíce, je po něm pojmenován kráter Zsigmondy.\n\nZsigmondy napřed vystudoval na technice ve Vídni kvantitativní analýzu a pak se naučil organickou chemii na univerzitě v Mnichově. Po skončení svého studia se stal soukromým docentem na univerzitě v Berlíně. Roku 1907, po tříleté práci ve sklárně v Jeně, ho jmenovali profesorem anorganické chemie a po nějaké době ředitelem ústavu anorganické chemie na univerzitě v Göttingen.\n\nCelou svoji vědeckou činnost se snažil Zsigmondy věnovat studiu koloidní chemie. Nejdříve se věnoval duhové barvě na skle a porcelánu, po nějaké době přešel na studium způsobu získávání koloidních roztoků a jejich ultrafiltrace. Roku 1903 se podařilo jemu a H. F. Siedentopfovi sestrojit ultramikroskop a roku 1922 ultrafiltr. S těmito pomůckami pak Zsigmondy objevil klasifikaci koloidních částeček podle viditelnosti v ultramikroskopu, a také podle vzájemného působení s rozptýleným prostředím.\n\nObjevy Zsigmondy v oblasti koloidů měly velký význam především pro poznání živé přírody, protože všechny procesy probíhající v živých organismech jsou spojeny s koloidní povahou protoplazmy.\n"}
{"id": "149916", "url": "https://cs.wikipedia.org/wiki?curid=149916", "title": "Girolamo Savonarola", "text": "Girolamo Savonarola\n\nGirolamo Savonarola, též Hieronymus Savonarola (21. září 1452 Ferrara – 23. května 1498 Florencie), byl italský náboženský a politický reformátor, fanatický kazatel, dominikánský řeholník, který v letech 1494–1498 mocensky ovládl Florencii a přeměnil tuto republiku na přísně teokratický stát.\nRod Savonarola pocházel z Padovy. Praděd Girolama zde působil jako obchodník s vlnou. Děd Girolama, Michele Savonarola, byl profesorem medicíny na univerzitě v Padově a poté dvorním lékařem pánů d'Este ve Ferraře. Jeho otec byl bankéř a obchodník ve Ferraře, který brzy po smrti Micheleho Savonaroly zkrachoval. Matka pocházela z rodu Bonacossi. Girolamo byl jejich třetím synem a měl se v budoucnu stát doktorem. Jeho kmotrem byl Ser Francesco da Libanori, tajemník vévody Borsa d'Este. Dvě sestry zůstaly po krachu svého otce bez věna, jeden ze synů se stal vojákem, druhý doktorem a mladší Girolamův bratr dominikánem.\n\nV době studií se údajně zamiloval do příslušnice slavné florentské rodiny Strozziů, která jej ale odmítla pro jeho nízký společenský původ. Jisté je, že Girolamo studium medicíny nedokončil a v roce 1475 vstoupil do dominikánského řádu. Následující čtyři roky strávil v Bologni a v roce 1479 se vrátil do Ferrary. Do Florencie, města, které se stalo jeho osudem, vstoupil poprvé v květnu 1482, kdy byl svým řádem vyslán do tamního kláštera San Marco. O pět let později klášter ve Florencii opustil a ve Ferraře, Brescii, Pavii a Janově studoval rétoriku. O tři roky později se do Florencie vrací, tentokrát již natrvalo. Ve svých kázáních pranýřuje nemravnosti církevních hodnostářů a žádá obnovu církve. Jeho vliv stále roste. Stává se převorem v klášteře San Marco, kde se pokouší o přísnou reformu řádu. Káže ve florentském dómě – jeho útoky na mravní úpadek církve a vládu Medicejských se stále zostřují. V roce 1494 se Savonarola dopustí zřejmě největší chyby svého života – ve svých kázáních podpoří invazi francouzského krále Karla VIII. do Itálie, čímž se dostává do rozporu s odpůrci tohoto vojenského aktu – tedy s Neapolským královstvím, Benátkami, Milánem, Medicejskými, římskoněmeckým císařem, španělským králem a především s papežem Alexandrem VI., který až do tohoto osudného okamžiku Savonarolu ctil a vážil si ho. \n\nPříchod Karla VIII. do Florencie byl příčinou mocenského pádu Medicejských a naopak vzrůstu moci fanatického dominikánského mnicha, který ve Florencii nastolil republiku Kristovu, tedy přísně teokratický stát, z něhož měla být vymýcena veškerá neřest, marnotratnost, přepych, pýcha a vůbec veškeré nepravosti lidstva. Svého profrancouzského postoje se Savonarola nevzdal ani po odchodu Karla VIII. z Itálie. Jelikož Savonarola prohlašoval, že právě Karel VIII. zachrání a očistí církev a nastolí v Itálii nový, spravedlivější řád, byl v roce 1495 vyzván papežem Alexandrem VI. k tomu, aby se dostavil do Říma a tam se ze svých proroctví zodpovídal. Savonarola odmítl a papež mu zakázal kázat. Savonarola na zákaz nedbal. Na kazatelně se stále více pohoršoval nad oplzlými malbami, hudbou a literaturou. Mnohá umělecká díla ve Florencii nechal z těchto důvodů poškodit nebo rovnou zničit. Zavedl také policii, které měla kontrolovat mravnost občanů – členy této policie byly děti, které směly volně vstupovat do všech domů a dle své libosti ničit vše špatné a nemravné. Savonarola začal ve svých kázáních kritizovat také papeže Alexandra VI. a další členy rodu Borgiů. Situace se vyostřila ve chvíli, kdy byl Savonarola 13. května 1497 po uvalení papežské klatby exkomunikován.\nJeho to ovšem nevyvedlo z míry a exkomunikaci označil za neplatnou. V té chvíli papež použil poslední možnost – pohrozil Florencii interdiktem v případě, že bude Savonarolovi dál umožňovat jeho kazatelskou činnost. Tehdy františkánský řeholník Francesco z Apulie vyzval Savonarolu k tomu, aby se na důkaz pravdivosti svých slov podrobil zkoušce ohněm. Dne 7. dubna 1498 byla na náměstí Piazza della Signoria ve Florencii postavena hranice, po které měl po jejím zapálení projít buď sám Savonarola nebo jiný z dominikánských mnichů, a tímto činem dokázat, že myšlenky, které hlásají, jsou skutečně prosazovány z Boží vůle. Savonarola ale před ohněm zaváhal, a ztratil tak důvěryhodnost. Následně byl uvězněn a postaven před inkviziční soud. Spolu s ním byli před soud pohnáni mniši Domenico della Pescia a Silvestro Maruffi. Byli mučeni a lámáni v kole, nuceni, aby se přiznali ke kacířství a Savonarola k falešným předpovědím. Girolamo a Domenico nezapřeli své přesvědčení, Silvestro se přiznal ke všem předkládaným obviněním.\n\nDne 23. května 1498 byli všichni tři obvinění odevzdáni světské moci. Papežský komisař, vaisonský biskup Benedetto Pagnotti Romolino, vyhlásil Savonarolovu „degradaci“ slovy: \"Vylučuji tě z církve bojující a z církve vítězné.\" Savonarola ho poopravil: \"To poslední přesahuje tvou moc.\" (To znamená pouze z bojující církve, k tomu dalšímu nemáš oprávnění).\n\nSavonarolu a jeho dva druhy popravili a jejich těla spálili na Piazza della Signoria. Jejich popel byl vysypán z Ponte Vecchio do řeky Arno.\nDnes je v Itálii Savonarolovi často prokazována velká úcta. Svým otevřeným bojem proti papeži je podle názoru mnoha Italů považován za symbol italského národního státu. Na Piazza della Signoria ve Florencii je umístěna pamětní plaketa, která je věnována jeho památce. Je též vnímán jako bezohledný náboženský fanatik, jehož přičiněním byly připraveny stovky lidí o život a byla zničena celá řada historických artefaktů, knih, obrazů apod. \n\nSvoje vize zanechal Savonarola v latinských spisech Shrnutí logiky (\"Compendium logicum\"), Triumf Kříže (\"Triumphus Crucis\") a O pravdivosti proroctví (\"De veritate prophetica\"). \n\nV jeho textu \"Výklad Ave Maria\" (\"Esposizione sopra l’Ave Maria\") z roku 1495 se poprvé objevuje modlitba Zdrávas Maria v podobě, jakou římskokatolická církev užívá dodnes. Savonarola k ní přidal druhou část, obsahující prosbu o odpuštění hříchů: \"Svatá Maria, matko Boží, pros za nás hříšné nyní i v hodině smrti. Amen.\" (V původní latinské verzi: \"sancta Maria mater Dei ora pro nobis peccatoribus nunc et in hora mortis. Amen\"). Savonarolův dodatek byl oficiálně schválen tridentským koncilem v roce 1566, kdy byl Savonarola částečně rehabilitován.\n\n\n"}
{"id": "149922", "url": "https://cs.wikipedia.org/wiki?curid=149922", "title": "Mado Robin", "text": "Mado Robin\n\nMadeleine Marie Robin známá jako Mado Robin (29. prosince 1918, Yzeures-sur-Creuse - 10. prosince 1960, Paříž) byla francouzskou sopranistkou. Hudebně se vzdělávala u Podestaové.\nPoprvé vystoupila jako Gilda ve Verdiho opeře Rigoletto roku 1945 v pařížské Opeře.\n\nZpívala v pařížské Opeře, v Opéra Comique, v Rusku, USA a Belgii.\n\n"}
{"id": "149924", "url": "https://cs.wikipedia.org/wiki?curid=149924", "title": "Zákon zachování momentu hybnosti", "text": "Zákon zachování momentu hybnosti\n\nZákon zachování momentu hybnosti (též zákon zachování točivosti) říká, že v izolované soustavě se celkový moment hybnosti s časem nemění.\n\nV izolované soustavě je výsledný silový moment všech vnějších sil nulový, tzn. formula_1, kde formula_2 označuje výsledný moment vnějších sil.\n\nZe vztahu mezi momentem hybnosti a momentem síly dostaneme podmínku\nkde formula_4 je celkový moment hybnosti soustavy.\n\nPodle tohoto vztahu se moment hybnosti izolované soustavy s časem nemění, tzn.\n\nUvedené vztahy vyjadřují zákon zachování momentu hybnosti, který lze vyjádřit slovy\n\n\n"}
{"id": "149927", "url": "https://cs.wikipedia.org/wiki?curid=149927", "title": "Clara Louise Kellog", "text": "Clara Louise Kellog\n\nClara Louise Kellog (9. července 1842 Sumterville - 13. května 1916 New Haven) byla americká sopranistka a ředitelka operní společnosti, kterou sama založila.\n\nByla dcerou významného vynálezce George Kellogga. Hudebně se vzdělávala v New Yorku. Se zpěvačkou Pauline Lucca založila roku 1872 operní společnost Lucca-Kellog Company. Poté, co se 6. listopadu 1886 provdala za Carla Strakosche, skončila Carla Louise Kellogg svou operní kariéru.\n\nPoprvé zpívala na veřejnosti jako Gilda ve Verdiho opeře Rigoletto roku 1861 v Hudební akademii v New Yorku.\n\n\n"}
{"id": "149928", "url": "https://cs.wikipedia.org/wiki?curid=149928", "title": "Scilab", "text": "Scilab\n\nScilab (výslovnost [ˈsaiˌlæb]) je volně šiřitelný program pro numerické výpočty podobný systému MATLAB. Program byl vytvořen francouzskými vědeckými institucemi INRIA a ENPC. Jeho licence umožňuje bezplatné používání. Od verze 5 je šířen pod svobodnou licencí CeCILL, kterou Free Software Foundation uvádí mezi licencemi kompatibilními s GPL.\n\nProgram umožňuje provádět jak jednoduchou aritmetiku (násobení čísel), tak náročné výpočty. Scilab je například používán pro statistické analýzy, zpracování obrazu, simulace fyzikálních a chemických jevů.\n\nToolboxy jsou souborem funkcí, které rozšiřují základní sadu funkcí Scilabu. Mohou být buď komerční a nebo, což je mnohem častější případ, open source či volně šiřitelné. Autoři těchto toolboxů jsou buď samotní autoři Scilabu nebo jiní programátoři, často z univerzitního prostředí.\n\nUrčité množství toolboxů je dodáváno se Scilabem a lze si při instalaci zvolit, zda budou nainstalovány. Jmenujme některé často používané toolboxy\n\n\nZákladní sadu lze rozšířit doinstalováním nových toolboxů. Největší databází volně šiřitelných toolboxů je na stránkách autoru Scilabu v tzv. toolboxes center. Zde jsou toolboxy řazeny do kategorií a nalezneme toolboxy specializované například na: neuronové sítě, data mining, komunikaci GPIB, metodu konečných prvků apod.\n\n\n"}
{"id": "149930", "url": "https://cs.wikipedia.org/wiki?curid=149930", "title": "Germaine Lubin", "text": "Germaine Lubin\n\nGermaine Lubin byla francouzská sopranistka.\nNarodila se 1. února 1890 v Paříži. Studovala na pařížské konzervatoři u Martiniové, Isnardonové a sester Lehmannových. Po válce byla obviněna z kolaborace s nacisty, byla odsouzena, na tři roky uvězněna a předčasně ukončila svou pěveckou kariéru. Zemřela 27. října roku 1979 v Paříži.\nPoprvé zpívala roli Antonie v Hoffmannových povídkách roku 1912 v Opéra Comique.\nDále vystupovala v Berlíně a Rakousku.\n\n"}
{"id": "149934", "url": "https://cs.wikipedia.org/wiki?curid=149934", "title": "Ellen Gulbransonová", "text": "Ellen Gulbransonová\n\nEllen Gulbranson (4. března 1863 Stockholm – 2. ledna 1947 Oslo) byla švédská sopranistka.\n\nHudebně se vzdělávala u Mathilde Marchesi v Paříži.\n\nJejí první vystoupení bylo ve Stockholmu v opeře Aida jako Amneris roku 1889.\n\nDále zpívala v Petrohradu, Berlíně a Vídni. Svou uměleckou kariéru ukončila roku 1915.\n\n"}
{"id": "149938", "url": "https://cs.wikipedia.org/wiki?curid=149938", "title": "Max Ward", "text": "Max Ward\n\nMax Ward také Hirax Max (* 1973 Kalifornii) je americký bubeník a zpěvák. Žanrově se pohybuje ve stylu powerviolence a thrashcore. Hraje v několika hudebních skupinách jako je Plutocracy, Spazz, Capitalist Casualties, Scholastic Deth, Charm, What Happens Next?. Je zakladatelem hudebního vydavatelství \"625Thrashcore Productions\" orientující se především na hudební styly thrash metal, hardcore, powerviolence. V současné době působí jako asistent profesora historie na Middlebury College.\n"}
{"id": "149939", "url": "https://cs.wikipedia.org/wiki?curid=149939", "title": "Elbrus", "text": "Elbrus\n\nElbrus (balkarsky \"Минги-Tау\", rusky \"Эльбрус\", anglicky \"Mount Elbrus\") je s výškou 5642 metrů nad mořem nejvyšší horou Kavkazu a Ruska. Podle některých názorů na vedení hranice mezi Evropou a Asií se vrchol Elbrusu nachází ještě v Evropě, což by z něho činilo nejvyšší evropskou horu (podrobněji tuto otázku rozebírá článek Evropa).\n\nElbrus se nenachází na hlavním kavkazském hřebeni pohoří Velký Kavkaz, nýbrž na severní straně paralelně se táhnoucím bočním kavkazském hřbetu.\n\nElbrus je neaktivní sopkou s dvěma vrcholy (západní 5642 m n. m. a východní 5621 m n. m.). Vzdálenost obou vrcholů je 1500 metrů. Svahy sopky jsou pokryté ledovci o celkové ploše 138 km². Sněžná čára je na Elbrusu ve výšce 3700 až 4000 m n. m.\n\n\n"}
{"id": "149940", "url": "https://cs.wikipedia.org/wiki?curid=149940", "title": "Láčkovci", "text": "Láčkovci\n\nLáčkovci (Radiata, Coelenterata, Diblastica) či dvojlistí je seskupení jednoduchých živočichů, do něhož se řadí zejména žahavci, žebernatky, salinely, rybomorky a kaviárovci. Název byl odvozen od trávicí dutiny – láčky.\n\nDvojlistí (Diblastica = Radiata) je podle staršího dělení skupina primitivních mnohobuněčných živočichů, kterým se zakládají pouze dva zárodečné lupeny – ektoderm a entoderm. Dříve byla považována za sesterskou skupinu trojlistých (Triblastica), dnes se již moc nepoužívá, neboť bylo zjištěno, že jde o parafyletický taxon a všechny skupiny dříve sem řazené (houbovci, vločkovci, žahavci, žebernatky a výtrusenky) představují samostatné vývojové větve. Kmen morulovci (Mesozoa) je nově řazen k trojlistým.\n\n\nMetageneze – střídání pohyblivé a nepohyblivé generace\n\nEkologie – žije solitérně nebo v koloniích ve vodním prostředí, zejména v mořích, méně se pak vyskytuje ve vodách sladkovodních. Způsob života je nektoní, planktonický a bentický.\n\n"}
{"id": "149941", "url": "https://cs.wikipedia.org/wiki?curid=149941", "title": "Láčka", "text": "Láčka\n\nSlovo Láčka má několik významů.\n\n"}
{"id": "149947", "url": "https://cs.wikipedia.org/wiki?curid=149947", "title": "Alert", "text": "Alert\n\nAlert je nejsevernější obývané místo na Zemi, nacházející se v kanadském teritoriu Nunavut na Ellesmerově ostrově asi 10 km západně od Cape Sheridan. Leží na pobřeží zamrzlého Lincolnova moře. Severní pól je od Alertu vzdálený 817 km. Stanice je pojmenována po lodi HMS Alert, která přezimovala v letech 1875–1876 u Cape Sheridanu.\n\nPři sčítání obyvatelstva v roce 2001 měl Alert 75 stálých obyvatel. Místo má v některých obdobích více dočasných obyvatel, neboť je zde umístěna vojenská radarová stanice CFS (Canadian Forces Station) Alert a také meteorologická stanice ministerstva životního prostředí, atmosférická monitorovací laboratoř GAW (Global Atmosphere Watch) a letiště Alert.\n\nPrvním doloženým objevitelem, který dosáhl nejsevernějšího bodu Ellesmerova ostrova byl Sir George Nares v letech 1875–1876, na jachtě \"HMS Alert.\" Meteorologická stanice byla vybudována v roce 1950 a vojenská stanice v roce 1958. Dalšími obývanými místy na Ellesmerově ostrově jsou výzkumná základna Eureka a inuitská osada Grise Fiord.\n\n"}
{"id": "149951", "url": "https://cs.wikipedia.org/wiki?curid=149951", "title": "Anjani", "text": "Anjani\n\nAnjani Thomasová (nepřechýleně \"Thomas\"; *10. července 1959) je americkou písničkářkou a pianistkou známá hlavně pro svou písničkářskou spolupráci s Leonardem Cohenem, Carlem Andersonem, Frankem Gambalem, Stanleym Clarkem a dalšími.\n"}
{"id": "149956", "url": "https://cs.wikipedia.org/wiki?curid=149956", "title": "ZŠ Jižní (Praha)", "text": "ZŠ Jižní (Praha)\n\nZákladní škola Praha 4, Jižní IV. 10 (Záběhlice č. p. 1750), zkráceně označovaná jako ZŠ Jižní, je první ze dvou nynějších (třetí v roce 2003 zanikla) velkých základních škol na Spořilově (22 000 obyvatel) na území městské části Praha 4, do konce padesátých let jediná, silně spojená se spořilovským patriotismem. Leží v centrální části Spořilova v prostoru mezi ulicemi Hlavní, Lešanská a Jižní IV, na rozhraní vilové a sídlištní zástavby. Jmenuje se podle části názvu ulice, nad kterou leží. Má kapacitu 810 žáků (k 30. červnu 2016 měla 748 žáků), 31 učeben (z toho 5 odborných), zaměstnává 72 pedagogů (včetně vychovatelů a asistentů pedagoga). Z architektonického i vzdělávacího hlediska patří mezi výrazné základní školy.\n\nŠkola má dvě hlavní budovy.\nstavěli vězni, což se podepsalo na nízké kvalitě stavby.\n\nTakzvaná \"školička\" je samostatná budova s dvěma místnostmi pro 1. stupeň a školní družiny.\n\nV areálu je školní zahradu a několik hřišť, z nich jedno z tartanovým povrchem. V roce 2006 zde byla otevřena veřejně (za vstupné) přístupná umělá horolezecká stěna.\n\nV letech 2002–2006 proběhla rozsáhlá rekonstrukce školy firmou BAUplus. Byly obnoveny obě tělocvičny (z toho se jedna přestavěla celá), školička, zahrada, okolí školy. Finančně se na rekonstrukci podíleli i soukromí sponzoři, které si škola získala aktivní spoluprací s rodiči a veřejností. Slavnostní otevření zrekonstruované „nové“ budovy proběhlo 12. května 2005 ve stylu šedesátých let (k tanci hrály hudební skupiny \"Globus\" a \"Proffessor\"), zábavného odpoledne „děti dětem“ s názvem \"Spořilovská pouť\" a za účasti mnoha slavných spořilovských obyvatel a rodáků s publicitou i v celopražských novinách (Večerník Praha).\n\nJako současná právnická osoba, příspěvková organizace s IČO 61384828 a IZO 102 101 523 a identifikátorem školy 600 037 215, existuje škola od 1. ledna 1995. Zřizovatelem školy je městská část Praha 4. Ředitelem školy je Mgr. Bc. Daniel Kaiser.\n\nV roce 2000 byla založena rada školy, jejímž přičiněním bylo rozhodnuto o rekonstrukci. V roce 2005 byla založena namísto ní Školská rada (šestičlenný orgán, který zasedá několikrát ročně, jeho působnost vymezuje Školský zákon, třetinu členů voli pedagogičtí pracovníci, třetinu zákonní zástupci žáků školy a a třetinu jmenuje zřizovatel školy, členem nemůže být ředitel).\n\nNa škole působí také žáky volený \"Školní parlament\", ve kterém je zastoupeno přibližně po dvou žácích z každé třídy ze 3.–9. ročníku. Parlament se podílí na tvorbě „malého“ školního řádu (tzv. „desatera“), na pořádání školních akcí atd. Schází jednou týdně, dospělí se jednání účastní jen jako hosté a jen na vyžádání parlamentu. Parlament je veden výborem, který jedná s vedením školy a reprezentuje školu. Přibližně 75 % parlamentu tvoří dívky, zbytek chlapci.\n\nŠkola spolupracuje s mnoha občanskými sdruženími a mimoškolními organizacemi a některým poskytuje i prostory pro činnost. Patří mezi ně Klub přátel školy, Přátelé angažovaného učení, Centrum turistiky a sportu, 121. pionýrská skupina BOR, Sokol, SK Masada, Městská knihovna Praha. META z.s. a další. Škola spolupracuje s mateřskými školami v okolí, Základní uměleckou školou v Dunické ulici a dětským domovem Sázava. Škola sponzoruje několik zvířat v Zoo Praha.\n\nNa škole se vyučuje první až devátý ročník podle vzdělávacího programu Otevřená škola. Škola nevytváří žádné specializované třídy, ale podporuje osobnostní a soicální výchovu, jazykovou přípravu a dramitckou výchovu, též integraci dětí s poruchami učení a speciální péči o ně (kroužky náprav) a identifikaci a rozvoj schopností žáků s mimořádným nadáním (za pomoci dobrovolníků z řad rodičů, přechod na školy s rozšířenou výukou jazyků atd.) a pořádá ve „školičce“ také přípravné kurzy a od roku 2006 i přípravnou třídu pro předškoláky. Celkově na školu dochází kolem 40 dětí cizinců, nejvíce Vietnamu, Ukrajiny – zkušeností žáků cizinců je pak při výuce i tvorbě školního časopisu KIWI využíváno k seznámení „domácích“ žáků s kulturami jiných zemí. Ročně je do prvních tříd zapsáno kolem 85 žáků. Do školní družiny dochází kolem 350 žáků. Průměrný věk pedagogů je 40 let.\n\nKolem 10 % žáků přechází po 5. ročníku na víceletá gymnázia. Ze žáků 9. ročníků kolem 23 % žáků se dostává na gymnázia, 18 % na střední průmyslové školy, 48 na jiné střední školy a 11 % na učiliště (podle údaje z roku 2006).\n\nDo této školy chodilo již několik generací obyvatel vilové části Spořilova. V poslední době však do ní dojíždějí i žáci z odlehlejšího sídliště Spořilov II. (které má vlastní školu), z Roztyl i z Vršovic. 14 žáků (údaj z roku 2006) dojíždí z oblastí mimo Prahu – většinu jde o žáky, kteří mají na Spořilově prarodiče. Škola je momentálně ve velmi dobrém stavu a jsou na ni velice dobré ohlasy. Většina žáku je na ni spokojena, což je velmi dobře :-)\n\nZbylé dvě základní školy na Spořilově, v sídlištní části (Na Chodovci a Choceradská), byly od 1. 7. 2000 pro nedostatek žáků sloučeny a nový subjekt v areálu mezi Choceradskou a Postupickou ulicí k 1. 9. 2003 ukončil výuku a opustil ji.\n\nVe škole se traduje, že do ní chodil jako žák spisovatel Adolf Branald. Ten se na Spořilov sice nastěhoval v roce 1929, rok po založení školy, ale až ve svých devatenácti letech, a tedy ji zřejmě jako žák nenavštěvoval. V knize \"Převleky mého města\" podrobně popisuje fenomén Spořilova a dobový život v této čtvrti v jejích počátcích, školu zmiňuje například v souvislosti s jejím dobytím německými vojáky v roce 1939 a následnou likvidací nežádoucích knih ze školní knihovny. Branald také popisuje, že žáci školy několikrát hlásili falešně letecké nálety ve snaze vyhnout se vyučování. Se školním prostředím mohl mít dobrý kontakt; jako třicetiletý se zamiloval do sedmnáctileté místní dívky. V roce 2005 při slavnostní ukončení rekonstrukce Adolf Branald prohlásil: „Tato škola by měla vypadat jako úctyhodná dáma, ale když kolem ní jdu, připadá mi spíše jako mladá slečna. Ona čím je starší, tím je hezčí.“\n\nPísničkář Jan Nedvěd tuto školu navštěvoval 9 let a prohlásil, že tato škola z něj udělala slušného člověka. Herec Miroslav Táborský řekl, že ji svému synu, který do ní chodí, závidí. Pozvání na slavnost přijali i Libuše Šafránková a Josef Abrhám, kteří se rovněž ke škole hlásí.\n\nŽáci školy malovali už tři podchody v oblasti Spořilova. Ten poslední se nachází směrem ze Spořilova na stanici metra C Roztyly. Další se nacházejí za poliklinikou na Spořilově.\n\nO malování podchodů na Spořilově napsal i deník MF Dnes: Dnes jsou již malby odstraněny nebo se z nich staly zdi pro volné graffiti.\n\nZatím poslední podchod dokončily před několika dny děti ze základní školy v Jižní ulici. Vymalovaly podchod vedoucí ze starého Spořilova k metru Roztyly, který spojuje obytnou část s přírodou. Na jedné straně jsou proto motivy lidí a nepořádku, na druhé přírody. (…) V podchodu mezi ulicemi Severní I. a Na Chodovci se díky dětem objevila slunná pláž a moře plné ryb a v podchodu mezi ulicemi Lešanská a Senohrabská na Spořilově zase život ve výtahu. (…) K nejpilnějším malířům patří děti ze školy v Jižní ulici. Ke dvěma jimi vymalovaným podchodům přibyl betonový panel na Roztylském náměstí u zastávky autobusu, na němž vytvořily vzpomínku věnovanou malíři a ilustrátorovi Vojtěchu Preissigovi, který na Spořilově působil.\n"}
{"id": "149961", "url": "https://cs.wikipedia.org/wiki?curid=149961", "title": "Wismar", "text": "Wismar\n\nWismar (česky zastarale \"Vesmiř\") je bývalé hanzovní město, dnes důležitý přístav a okresní město v severním Německu. V období do 3. 9. 2011 město tvořilo samostatný městský okres.\n\nLeží ve spolkové zemi Meklenbursko-Přední Pomořansko na pobřeží Baltského moře asi 45 kilometrů východně od Lübecku a 30 kilometrů severně od Schwerinu. Podle údajů z roku 2005 má 45 000 obyvatel, více než dvojnásobek počtu z roku 1905.\n\nV roce 2002 bylo centrum města společně s centrem Stralsundu jako centry hanzovní ligy přidáno organizací UNESCO na . V centru těchto měst se nachází mnoho významných cihlových budov, typických pro tuto část Německa a dřívější bohatá hanzovní města.\n\nPůvodně zde byla slovanská osada \"Wyszomir\". Wismar je poprvé zmiňován v roce 1229, kdy obdržel některá městská práva. V letech 1257 až 1358 byl sídlem Meklenburských knížat. V roce 1259 se s městy Lübeck a Rostock spojila proti četným útokům baltských pirátů. Připojením dalších a k dalším městům vznikla Hanzovní liga. Během 13. a 14. století byl Wismar vzkvétajícím hanzovním městem, kde také působilo mnoho dílen, například na zpracování vlny. Rozkvět i přes odliv obyvatel trval až do 16. století.\n\nPo uzavření vestfálského míru v roce 1648 připadl Wismar Švédsku. Od roku 1653 v městě zasedal nejvyšší soud švédských území v Německu. V roce 1803 Švédové zastavili město i s panstvím Meklenburkům, s právem zpětného vykoupení po sto letech. V roce 1903 se Švédsko svých nároků vzdalo.\n\nNa přelomu 19. století bylo ve Wismaru mnoho důležitých manufaktur na zpracování železa, asfaltu, ale i papírny a výroba strojů. Rozvinutý byl zejména námořní obchod. Dováželo se uhlí, dřevo a železo. Naopak vyváželo se odtud obilí, máslo a olejniny. Přístav byl však dostupný jen pro lodě s ponorem do 5 metrů a tak s nástupem velkých parních lodí význam obchodu upadal.\n\nV centru města se nachází největší severoněmecké náměstí o rozměrech 100 krát 100 metrů, obklopené elegantními stavbami všech stylů. Na severní straně náměstí stojí klasicistní radnice, postavená v letech 1817 až 1819. Ve středu náměstí stojí \"Wassserkunst\" s propracovanou kovanou fontánou dovezenou v roce 1602 z Holandska. Další zajímavostí je gotické skladiště z roku 1380 známé jako \"Alter Schwede\".\n\nOsmdesát metrů vysoká věž chrámu svaté Marie je pouze zbytkem původní impozantní gotické stavby. Cihlový chrám z 13. století byl těžce poškozen během druhé světové války a poté úmyslně zničen východoněmeckým komunistickým režimem v roce 1960.\n\nWismar je dnes také důležitou obchodní křižovatkou s přístavem a velkou loděnicí pro stavbu velkých lodí.\n\nWismar je rozdělen na osm místních částí (\"Stadtteile\"), které se dále člení na okrsky (\"Stadtteilbezirk\"):\n\n\n\n"}
{"id": "149972", "url": "https://cs.wikipedia.org/wiki?curid=149972", "title": "Karel Veselý", "text": "Karel Veselý\n\nKarel Veselý (* 13. prosince 1976 Znojmo) je hudební publicista a spisovatel. \n\nAbsolvoval Gymnázium Dr. Karla Polesného ve Znojmě a Filozofickou fakultu Masarykovy Univerzity v Brně, obory anglistika a filozofie. Pracoval jako učitel nebo překladatel, od roku 2008 se živí jako publicista na volné noze. Spolupracuje s ČR-o Radio Wave, je členem redakce časopisu Full Moon, píše pro A2, Salon Práva nebo portály Alarm a Aktualne.cz.\n\nJe autorem či spoluautorem následujících publikací.\n\n\nKarel Veselý se dále podílel na publikacích \"Dotknout se světa / To touch the world\" (FHS, 2013)\",\" \"Made in Japan: Eseje o současné japonské popkultuře\" (2014, Labyrint), Kmeny 90 (2016, BiggBoss), Fordlandia (2016, Studio Swine) a Křičím: „To jsem já.“ (2017, PageFive).\n\nJe členem rady hudební ceny Vinyla. \n\n"}
{"id": "149973", "url": "https://cs.wikipedia.org/wiki?curid=149973", "title": "Jaroslav I. Moudrý", "text": "Jaroslav I. Moudrý\n\nJaroslav Moudrý (kolem 978 – 20. února 1054) byl veliký kníže kyjevský, který vládl v letech 1016 až 1018 a 1019 až 1054. Jeho vláda byla obdobím vrcholného politického i kulturního rozkvětu Kyjevské Rusi. Svrchovanost kyjevského vládce nyní uznávali všichni východní Slované, hranice raného ruského státu byly stabilizovány. Zatímco se jeho předchůdci intenzívně věnovali územní expanzi a obchodování, mohl se Jaroslav více soustředit na reprezentativní počiny (výstavba Kyjeva) a ambiciózní zahraniční politiku.\n\nKníže Jaroslav byl jedním ze starších synů knížete Vladimíra I. a otec mu svěřil správu Novgorodu. Brzy se však odmítl podřizovat autoritě kyjevského knížete a přestal mu platit daně, vybírané v Novgorodu. Vladimír se rozhodl, že syna potrestá vojensky, ale zemřel dříve, než konflikt vypukl, a na kyjevský stolec nastoupil jeho nejstarší syn Svjatopolk I. Novopečený kníže se snažil prosadit svoji vládu nad celou Rusí, ale narazil na odpor svých bratří. V bratrovražedném boji našli tři z nich, Boris, Gleb a Svjatoslav násilnou smrt. Roku 1016 dobyl Jaroslav s pomocí své varjažské družiny Kyjev a zmocnil se vlády. Svjatopolk uprchnul do Polska ke svému tchánovi Boleslavu I. Chrabrému. Roku 1017 napadli Kyjev Svjatopolkovi spojenci Pečeněhové. Krátce poté, co byli odraženi, přitáhl sem polský kníže a roku 1018 město obsadil. Jaroslav se po porážce na řece Bugu uchýlil do Novogorodu, odkud chtěl odejít do Švédska. Obyvatelé Novgorodu prý však sami sebrali peníze a najali mu další varjažský oddíl. Mezitím vyhnal sám Svjatopolk drancující Poláky z Kyjeva. Roku 1019 se do města vrátil Jaroslav a znovu se ujal vlády. Svjatopolk hledal znovu pomoc u Pečeněhů a vrátil se na Rus s velkým nomádským vojskem, ale byl znovu, tentokrát definitivně, poražen.\n\nJiž během bojů o trůn navázal Jaroslav kontakty se severní Evropou, kde hledal podporu zvláště u švédského krále Olafa Sköttkonunga. Roku 1019 se oženil s jeho dcerou Ingegerdou (pokřtěna souzvučným jménem – Irina), o jejímž významném postavení na kyjevském dvoře vyprávějí severské ságy. Začlenění kyjevského knížete mezi křesťanské panovníky pak umožnilo Jaroslavovi navázat vztahy také s panovnickými dvory západních vládců, římské císaře nevyjímajíc, přestože jejich spojenecké vazby nebyly příliš pevné. Spojenectví uzavřel například s Konrádem II. proti polskému králi Měškovi II. nebo s Jindřichem III. ve prospěch jeho vyhnaného syna Kazimíra I. Obnovitele. Politické domluvy doprovázely dynastické sňatky, které zrcadlí široké zahraničně politické spektrum Jaroslavových zájmů i stoupající mezinárodní prestiž jeho státu. Pro dva ze svých šesti synů získal nevěsty v německých šlechtických rodech, dalšího oženil se sestrou polského knížete Kazimíra I. Dcera Alžběta se provdala za norského krále Haralda III. Krutého, bohatého a slavného varjaga, který žil jistou dobu na knížecím dvoře v Kyjevě, a především proslul jako velitel osobní gardy byzantského císaře. Její sestra Anna, původně určená pro císaře Jindřicha III., se jako choť Kapetovce Jindřicha I. stala francouzskou královnou, Anastázie měla za manžela uherského krále Ondřeje I. Jaroslavova vnučka Apraskija (v říši nazývaná Adelheid) se roku 1089 provdala za císaře Jindřicha IV. a byla papežskou stranou zneužita v boji o investituru proti svému manželovi.\n\nPřijetí křesťanství vedlo také k navázání dlouhodobých mírových vztahů ruského státu s Byzancí. Roku 1043 však Jaroslav vypravil svého syna Vladimíra s početným vojskem proti Konstantinopoli. O příčinách této výpravy není téměř nic známo, snad mělo jít o odvetu za konflikt s ruskými kupci, během něhož přišel kdosi významný o život. Poslední ruská výprava proti hlavnímu městu východního císařství nedopadla dobře. Velké množství lodí bylo pomocí řeckého ohně zahnáno od konstantinopolských hradeb a pak z velké části zničeno bouří. Mír však byl brzy obnoven a Jaroslav oženil svého syna Vsevoloda s dcerou (nebo neteří) císaře Konstantina IX. Monomacha.\n\nDalším nesporným úspěchem Jaroslavova panování byla definitivní porážka kočovných Pečeněhů. Pečeněhové představovali v 10.století pro mladý ruský stát velké nebezpečí. Zvláště když roku 965 vyvrátil kníže Svjatoslav chazarskou říši, která mohla jejich nápor do jisté míry zadržet. Chazarská říše zvládla kočovné Maďary, ale na Pečeněhy a Rusy zároveň již nestačila a pod jejich náporem se rozpadla. Tak se uvolnil prostor pro nástup Pečeněhů do jihoruských stepí. Vrchol jejich moci spadá do 10.století, kdy kočovali v rozsáhlém prostoru od dolního Dunaje až po Krym. Byzantinci, jak bylo pro ně obvyklé, si je snažili získat dary jako spojence proti Rusům, Uhrům a Bulharům.\n\nNejvětší nebezpečí pro raný ruský stát představovali Pečeněhové koncem 10.století. Proto začal kníže Vladimír budovat na obranu jižní, ničím proti stepi nechráněné hranice pevnosti a záseky. V opevňování hraničního pásma pokračoval Jaroslav. Roku 1036 se pokusili Pečeněhové, nyní již tísnění dalším kočovným etnikem Polovci, dobýt Kyjev, ale byli odraženi Jaroslavem. To znamenalo definitivní konec ohrožení Rusi Pečeněhy, což nepochybně přispělo k prohloubení konsolidace kyjevské říše. Když se krátce po Jaroslavově smrti objevili u ruských hranic Polovci, kteří roku 1055 ovládli dolní tok Dněpru, snažili se naopak zbytky Pečeněhů dostat pod ochranu Kyjeva.\n\nS příchodem křesťanství se začala ve větší míře rozvíjet ruská duchovní i hmotná kultura. Křesťanství vneslo do společnosti znalost písma, zájem o knižní vzdělanost, rozvoj písemnictví, architektury a výtvarného umění. K přijetí křesťanství na Rusi došlo za sv. Vladimíra, ale na jeho všeobecném rozšíření měl zásluhu především Jaroslav. Jaroslav byl na tehdejší poměry vzdělaným mužem, uměl číst i psát a základní vzdělání požadoval také po svých dětech. Za jeho vlády pracovala v Kyjevě skupina překladatelů, pořizující překlady z řečtiny, hebrejštiny a dalších jazyků. Pořizovaly se především opisy církevních textů. Jaroslav se zasloužil také o rozvoj architektury. Z jeho vůle byl Kyjev rozšířen a opevněn. Byla postavena řada chrámů, kostelů a klášterů. Patřili mezi ně metropolitní Chrám svaté Žofie v Kyjevě (1037), Chrám svaté Žofie v Novgorodu (1045-1050) nebo chrám Spasitele v Černigově, který byl sídelním městem jeho bratra a v letech 1024 až 1036 také spoluvládce Mstislava Tmutarakaňského, slavný Pečorský klášter v Kyjevě či Klášter svatého Jiří v Novgorodu. Tyto stavby vycházely z byzantských vzorů, které se postupně přizpůsobovaly místním možnostem a tradicím. Je mu připisováno také založení novgorodského Jaroslavova dvorce.\n\nKe konci své vlády využil Jaroslav oslabení byzantské církve, jež bylo důsledkem sporů s papežstvím, a roku 1051 jmenoval bez vědomí byzantského císaře a patriarchy kyjevského metropolitu. Zatímco metropolité, ustanovení v Konstantinopoli, byli bez výjimky řeckého původu, dosadil Jaroslav do úřadu slovanského mnicha Ilariona, za jehož krátkého působení v letech 1051 až 1054 (?) dosáhla kyjevská duchovní kultura svého vrcholu.\n\nVelkou zásluhou, která se připisuje knížeti Jaroslavovi, je sepsání nejstaršího dochovaného zákona, zvaného Pravda Jaroslavova (\"Drevnějšaja pravda\"). Hlavním pramenem pro její sepsání bylo především ústně tradované ruské zvykové právo, velký vliv mělo i právo byzantské a v menší míře i západoevropské právo. Ruská pravda byla především kodifikací trestního práva. Na svou dobu byla forma trestů velmi mírná, jednalo se především o peněžní pokuty, trest smrti se vyskytoval jen zřídka. Připouštěla se však krevní msta – pomstít zabití člověka bylo povinností jeho bratra, otce nebo syna, a dokonce i sestry.\nTresty byly odstupňovány podle příslušnosti k etnické skupině obyvatelstva. Ruská pravda byla za vlády Jaroslavových potomků stále obměňována a rozšiřována a vliv křesťanství byl stále patrnější.\n\nJaroslav I. Moudrý zemřel roku 1054 podle autora \"Povesti vremennych let\" ve věku 76 let. Po Jaroslavově smrti dokázali jeho tři synové Izjaslav, Svjatoslav a Vsevolod ještě dočasně udržet jednotu říše. Historici někdy nazývají toto období triumvirátem, přestože titul velikého knížete kyjevského patřil pouze Izjaslavovi (1054-1068, 1069-1073). Od 70.let 11.století se však prosadil mezi příslušníky rurikovského rodu seniorátní systém dělení vlády, který se projevil jako plně destabilizační faktor. Jednotný ruský stát se začal rozpadat na oblasti, které mnohdy kopírovaly stará kmenová území a jejichž knížata se často usazovala ve starých tržních centrech. Tento proces byl doprovázen neustálými dynastickými rozbroji, jejichž nebezpečí umocňoval sílící tlak kočovných Polovců, se kterými se Rusové střetli poprvé roku 1061.\n\nOsobnost Jaroslava Moudrého se vyskytuje v četných uměleckých dílech: v literatuře jde například o dramatickou báseň Ivana Antonovyče Kočergy (1881–1952) \"Jaroslav Moudrý\" z roku 1944 nebo román \"Div\" (\"Dyvo\", 1968) ukrajinského spisovatele Pavla Archypovyče Zahrebelného (1924–2009). Kyjevský kníže je hlavní postavou opery \"Jaroslav Moudrý\" (\"Jaroslav Mudryj\") Heorhije Majborody i opery \"Jaroslav Moudrý\" Julije Mejtuse, obou z poloviny 70. let 20. století, a vystupuje i v oratoriu-baletu \"Kyjevské fresky\" (\"Kyjivski fresky\") Ivana Karabyce z roku 1983.\n\n\n"}
{"id": "149977", "url": "https://cs.wikipedia.org/wiki?curid=149977", "title": "Osmiválcový motor", "text": "Osmiválcový motor\n\nOsmiválcový motor, zkráceně osmiválec, je spalovací motor s osmi válci. Může jít jak o zážehový (jako palivo slouží benzín) tak vznětový (palivem je nafta). \n\n\nŘadový osmiválec má válce uspořádány v jedné řadě. Toto konstrukčně nejjednodušší uspořádání bylo u automobilů naposledy užito v 70. letech, protože takový motor je příliš dlouhý. Využívá se však u stabilních a lodních dieselových motorů.\n\nOsmiválec do „V“ má válce uspořádány do dvou řad s úhlem rozevřením válců obvykle 90°, ale někdy i 60° nebo 72°. Takový motor vystačí s běžnou, čtyřikrát zalomenou klikovou hřídelí a má přijatelnou délku i pro současné automobily.\n\nOsmiválce s rozevřením válců do „W“ se moc nepoužívají. Je to dáno jejich složitou konstrukcí. V moderní době se toto uspořádání používá ve vozech Bugatti.\n\nOsmiválcové spalovací motory slouží nejčastěji k pohonu nákladních automobilů, osobních automobilů vyšší střední a vyšší třídy, stejně jako pohonu sportovních a supersportovních vozů, stejně jako vozů označovaných jako Muscle car.\n\nKromě toho slouží osmiválce k pohonu kolejových vozidel, lehkých letadel (motory boxer amerických výrobců jako jsou Lycoming a Continental Motors) stejně jako stacionárních zdrojů energie. Společnost Daimler Motoren Gesellschaft vyrobila během první světové války necelých pět set osmiválcových leteckých motorů Mercedes D.IV, které se ale v praxi příliš neosvědčily. U francouzské společnosti Hispano-Suiza vznikla za války řada úspěšných vidlicových osmiválců Hispano-Suiza 8, pohánějících například stíhačky SPAD S.VII a XIII, dál rozvíjená i v těsně poválečném období. Hispano-Suiza 8F byl po válce licenčně vyráběn československými Škodovými závody jako Škoda HS-300.\nV automobilovém průmyslu je osmiválcový motor téměř vždy užíván jako kapalinou chlazený. Vzduchem chlazené modely (např. V8 v automobilech Tatra 77) byly užívány výjimečně. Osmiválcové řadové motory mají vynikající a vyvážený výkon, obzvláště jako zážehové. Osmiválcové řadové motory se vyráběly pro luxusní vozidla teprve ve dvacátých a třicátých letech 20. století, užívaly je vozy jako Bugatti Royale.\n\nObvyklejší formou motorů V8 je tzv. „Crossplane“. Zřídka jsou vyráběny ploché motory V8, které jsou užívány hlavně ve vysoce výkonných sportovních vozidlech (Ferrari F430, Lotus Esprit V8).\n\n\n"}
{"id": "149980", "url": "https://cs.wikipedia.org/wiki?curid=149980", "title": "Murmansk", "text": "Murmansk\n\nMurmansk (rusky \"Мурманск\", sámsky: \"Murmanska\") je přístavní město na severozápadě Ruska, na poloostrově Kola, blízko hranic s Norskem a Finskem. Murmansk je správním střediskem Murmanské oblasti. Žije zde obyvatel.\n\nMurmansk je největší město za severním polárním kruhem (68°58’ s. š.) – roku 2011 zde žilo 307 257 obyvatel. Vzdálenost od Petrohradu po železnici je 1445 km. Město je důležitým přístavem, jediným ruským v Barentsově moři, který po celý rok nezamrzá, za což vděčí teplému Golfskému proudu. Ještě v březnu 1918 odsud vyplul poslední transport československých legionářů tzv. \"Severní cestou\" na bojiště do Francie, další již odjížděly po magistrále do Vladivostoku. \n\nMěsto leží v subarktickém podnebném pásu. Průměrné roční srážky jsou poměrně nízké (376 mm), nejdeštivějším měsícem je srpen. Průměrná roční teplota činí 0,1 °C (12,8 °C v červenci, -9,9 °C v lednu).\n\nMěsto bylo založeno 21. září/4. října 1916, současně do něj byla přivedena železnice. Protože během 1. světové války bylo ruské pobřeží Baltu a Černého moře pod kontrolou nepřítele, byl Murmansk vhodným kandidátem pro stavbu přístavu, který by spojil Rusko s Evropou. Původně se město jmenovalo Romanov-na-Murmaně na počest ruské královské dynastie Romanovců (Murman je starý ruský název pro Barentsovo moře a pro Nory, odvozený od slova \"Norman\". Jiná teorie se domnívá, že Murman je odvozeno ze sámského označení pro zem a moře). Město bylo přejmenováno na Murmansk po Únorové revoluci v roce 1917.\n\nMurmansk je konečnou stanicí Murmanské (Kirovské) železnice z Petrohradu (délka 1445 km; elektrifikovaná, z větší části dvoukolejná), která je hlavní spojnicí s ostatními části Ruska; denně tudy jezdí rychlíky do Petrohradu, Moskvy, Vologdy, sezónně i do dalších destinací. Končí zde také federální silnice M18 „Kola“. V Murmansku jsou střední a vyšší námořnická škola (Murmanská státní technická univerzita) a několik výzkumných středisek. Z průmyslu je významná stavba lodí, železářský a dřevozpracující průmysl, velký rybný kombinát. Městskou dopravu zajišťují trolejbusy (nejsevernější na světě) a autobusy.\n\nZdrojem dřívější relativní bohatosti města a jedním z důvodů pestrého národnostního složení byla přítomnost základny ruského námořnictva, která smutně proslula katastrofou jaderné ponorky Kursk v roce 2000. Z části ponorky je dnes památník obětem.\n\nMurmansk, největší město v Arktickém kruhu, se postupně vylidňuje. Kolaps řízené ekonomiky byl příčinou odchodu části obyvatelstva na jih do teplejších oblastí a za lepšími pracovními příležitostmi. Někteří zamířili do Skandinávie, jiní do Moskvy a Petrohradu. V době těsně před rozpadem SSSR byl Murmansk domovem téměř 500 000 lidí. Přilákala je sem privilegia jako vyšší mzdy, delší dovolená a nižší penzijní věk. Od roku 1990 opustilo město kolem 200 000 lidí, rozčarovaných ztrátou výhod – a zhroucením centrálního městského systému vytápění. V roce 2019 zde žilo 292 000 obyvatel, z nichž 85 % tvoří Rusové, zbytek zejména ruskojazyční Ukrajinci, Bělorusové a další.\n\nNa kopci nad Murmanskem ční socha vojáka v notně nadživotní velikosti. Familiárně se mu říká \"Aljoša\". Tuto sochu nechala ruská vláda postavit na památku námořníkům, kteří chránili město a přístav během druhé světové války. Murmansk byl také vyznamenán čestným titulem Město-hrdina.\n\nV přístavu kotví ledoborec \"Lenin\", dnes už na rozdíl od dalších čtyř vyřazen z provozu; slouží k reprezentačním účelům a jako muzeum.\n\nVždy poslední týden v březnu se v okolí Murmanska koná tradiční Festival Severu. Nedílnou součástí oslav jsou i oblíbené sobí závody a lyžařské maratóny.\n\nV Murmansku sídlí krajská pobočka Všeruské státní televizní a rozhlasové společnosti: stanice Murman.\n\nPo městě je pojmenována pražská ulice Murmanská.\n\n\n"}
{"id": "149987", "url": "https://cs.wikipedia.org/wiki?curid=149987", "title": "Psí víno (časopis)", "text": "Psí víno (časopis)\n\nPsí víno je literární časopis vycházející od roku 1997 nejprve ve Zlíně, nyní v Praze, který se zabývá současnou poezií. Kromě původní české a slovenské poezie se na jeho stránkách objevují také překlady, eseje, rozhovory a kritiky. Ilustrace do každého čísla zajišťuje jiný současný grafik či grafička. Od 39. do 57. čísla byly součástí časopisu přílohové básnické sbírky.\n\nZakladatelem Psího vína je básník a výtvarný umělec Jaroslav Kovanda. Po něm převzal roli šéfredaktora Petr Štengl, od 58. čísla jej vedl Ondřej Buddeus, od 69. čísla Ondřej Hanus, od 73. čísla Olga Pek. Současnou redakci tvoří Olga Pek, Alžběta Stančáková, Ondřej Hanus, Ondřej Buddeus, Jana Sieberová, Daniel Vadas a Jiří Feryna.\n\n"}
{"id": "149996", "url": "https://cs.wikipedia.org/wiki?curid=149996", "title": "František Kopečný", "text": "František Kopečný\n\nDoc. PhDr. František Kopečný, DrSc., (4. října 1909 Určice – 27. března 1990 Vrahovice) byl český bohemista a slavista. Zabýval se etymologií a dialektologií.\n\nNarodil se v Určicích, v říjnu 1909, ovšem po několika letech se s rodiči přestěhoval do Vrahovic. Studoval na prostějovském gymnáziu a později na Filozofické fakultě Masarykovy univerzity v Brně (obor čeština a němčina). Doktorát dostal v roce 1935. Dostal nabídku pracovat u Českého slovníku, ale nabídku nepřijal. Práci mu nabídli znovu r. 1945, on ji opět nevzal a šel učit na Univerzitu Palackého. Od r. 1949 pracoval na Staroslověnském slovníku. Roku 1952 odešel do Slovanského ústavu ČSAV, kde se psal Ethymologický slovník. V listopadu 1970 obdržel Plaketu J. Dobrovského a šest let nato odešel do důchodu.\n\n\nČlánky F. Kopečného ve Slově a slovesnosti (dostupné on-line)\n"}
{"id": "149997", "url": "https://cs.wikipedia.org/wiki?curid=149997", "title": "Mercedes D.III", "text": "Mercedes D.III\n\nMercedes D.III nebo také F1466 (interní označení) byl šestiválcový, kapalinou chlazený řadový letecký motor postavený firmou Daimler Motoren Gesellschaft a používaný v širokém spektru německých letadel během první světové války. První verze s výkonem 160 koňských sil vznikly v roce 1914, ale série vylepšení zvýšily výkon nejprve na 170 koňských sil v roce 1917, a poté na 180 v polovině roku 1918. Tyto pozdější modifikace byly montovány do mnoha druhů stíhacích letadel. Byly jediným skutečným \"soupeřem\" motorů BMW IIIa, kterých byl ovšem nedostatek. Ve srovnání s tehdejšími motory používanými ve spojeneckých letadlech, byly však D.III celkem zastaralé.\n\nD.III byl založen na dřívějším typu Mercedes D.II, byl však upraven k vyššímu výkonu. Jako většina řadových motorů té doby, měl klikovou skříň vyrobenou z hliníkové slitiny, ke které byly přišroubovány samostatné ocelové válce. Chladicí pláště kryly vrchní dvě třetiny válců.\n\n\n\n"}
{"id": "149999", "url": "https://cs.wikipedia.org/wiki?curid=149999", "title": "Algol", "text": "Algol\n\nAlgol (β Per/Beta Persei) je jasná hvězda v souhvězdí Persea. Patří mezi nejznámější zákrytové proměnné hvězdy a současně je jednou z prvních objevených proměnných hvězd. Jeho zdánlivá hvězdná velikost se pravidelně mění od 2,3 do 3,5 v periodě 2 dní, 20 hodin a 49 minut. Algol tvoří trojitou spektroskopickou soustavu s periodami 2,867 dne a 1,783 roku. Na obloze ve vzdálenosti 82\" od sebe má průvodce, hvězdu zdánlivé jasnosti 10,5. Soustava je vzdálená od Země přibližně 93 světelných let.\n\nAlgol je nejznámější hvězdou souhvězdí Persea. Jeho název pochází z arabského Rás al Ghúl, „hlava démona“. Další názvy jsou El Ghoul, Gorgona, Gorgonea Prima nebo Ďábelská hvězda. V starých hvězdných mapách bývá zobrazená jako hlava Medúzy v Perseově ruce. Je to možná nejznámější zákrytová proměnná hvězda vůbec.\n\n"}
{"id": "150001", "url": "https://cs.wikipedia.org/wiki?curid=150001", "title": "Vigo", "text": "Vigo\n\nVigo, přezdívané \"Olivové město\" (), je největší město Galicie, země a autonomního společenství na severozápadě Španělska. Leží v jednom ze zálivů Rías Baixas na pobřeží Atlantského oceánu. Město stojí asi 20 kilometrů severně od portugalských hranic a asi 80 kilometrů jihozápadně od hlavního města Galicie Santiago de Compostela. Žije zde 295 000 obyvatel, čímž Vigo převyšuje nejen Pontevedru, do jejíž provincie spadá, ale i všechna ostatní města v Galicii.\n\nVigo nemá tak dlouhou historii jako jiná galicijská města; místní záliv byl sice osídlen od pravěku, nicméně z rybářské osady se stalo město až v novověku. Roku 1702 zde proběhla jedna z prvních námořních bitev války o dědictví španělské; o století později okupoval město Napoleon. Rychlý rozvoj přišel s industrializací (zejména rybolovu) v 2: polovině 19. století. Zároveň však bylo Vigo pro mnoho Galicijců místem loučení před emigrací do Ameriky.\n\nK hlavním památkám či předmětům zájmu turistického ruchu ve Vigu náleží Casco Vello (historické centrum, staré město), dále park a opevnění Castro, rušné třídy a ulice jako Rúa Urzaiz se zástavbou z konce 19. a počátku 20. st. a románské sakrální stavby.\n\nHistorická část města \"Casco Vello\" leží u přístavu, je vymezena ulicemi \"Rúa Car\"ral na východě, \"S. Marta\" na západě a \"Paseo Alfonso XII\" na jihu. Casco Vello leží \"pod kopcem\", terén se směrem na jih, do města, postupně zvedá, jako v případě vrchu s pevností Castro. Středem starého města je malé náměstí \"Praza da Constitución\". Nejvýznamnější stavbou je klasicistní \"kostel Santa María de Vigo\" z let 1816 - 36. Dalším významným místem ve Vigu je \"pevnost a park Castro\" se zahradami a řadou krásných výhledů na město, přístav a zátoku \"Ría de Vigo\". Opevnění je z druhé pol. 17. st. K hlavním \"nákupním a obchodním třídám\" náleží \"Rúa do Principe\", \"Rúa Urzaiz\" a \"Av. Gran Vía\". Zástavba v ulicích v této oblasti je v historizujícím, eklektickém a secesním stylu. Všechny ulice se nachází v blízkosti hlavního nádraží ve Vigu. Určitým specifikem jihozápadní Galície je románská architektura. K nejvýznamnějším \"románským sakrálním stavbám\" ve Vigu a blízkém okolí náleží kostely \"Santa María de Castrelos\", \"Santiago de Bembrive\" a \"San Salvador de Coruxo\", všechny ze 12. st.\n\nVigo je nejprůmyslovějším městem Galicie. Největším podnikem je automobilka PSA Peugeot Citroën, která v roce 2007 vyrobila půl milionu aut, nicméně po poklesu poptávky v roce 2008 se potýká s vážnými problémy. Dále jsou zde loděnice a rybářský průmysl. Zdejší přístav je nejvýznamnějším rybářským přístavem Španělska. Město je od roku 2004 sídlem evropské Agentury Společenství pro kontrolu rybolovu (CFCA).\n\nVigo je spojeno dálnicí s Coruñou a rychlostními komunikací s vnitrozemím, nicméně stav veřejné dopravy je tristní: Vigo na rozdíl od podobně velkých měst Španělska nemá síť příměstské železnice \"cercanías\" ani výkonnou síť MHD, kterou zajišťují pouze autobusy; město je zavaleno motorismem, co z něj činí jedno z nejhlučnějších v Evropě.\n\nVigo je sídlem několika průkopnických nakladatelství vydávajících knihy v galicijštině; roku 1853 století zde začal vycházet také deník \"Faro de Vigo\", roku 1863 pak Manuel Murguía, manžel galicijské národní básnířky Rosalíe de Castro, vydal její zásadní sbírku \"Cantares Gallegos\". S rychlým růstem města upadlo užívání galicijštiny, kterou zde dnes mluví přibližně čtvrtina obyvatel; přesto zde je soustředěno mnoho regionalistických nakladatelství. Zdejší universita vznikla teprve roku 1990 oddělením některých fakult od starší Universidade de Santiago de Compostela.\n\nVe Vigu je několik muzeí. Například Mořské museum, Etnografické museum či Museum současného umění („Marco“).\n\nPo městě Vigo byla pojmenována planetka 127870 Vigo.\n\n\n\n"}
{"id": "150003", "url": "https://cs.wikipedia.org/wiki?curid=150003", "title": "Marek Prokop", "text": "Marek Prokop\n\nMarek Prokop (* 19. června 1965) je český konzultant a odborník na problematiku SEO. \n\nV roce 2003 vydal knihu \"CSS pro webdesignéry\", která obsahovala informace o tvorbě webových stránek pomocí kaskádových stylů.\n\nOd roku 1990 vede společnost \"PROKOP software\", která se zabývá internetovým marketingem. Dříve působil v týmu pod značkou Dobrý Web, patřící firmě Internet Info. Roku 2002 založil a tři roky moderoval odbornou konferenci, která je věnována SEO. V létě roku 2005 opustil Dobrý Web a společně s několika dalšími kolegy založil společnou firmu \"H1.cz\".\n\nDlouhodobě se zabývá psaním vlastního weblogu \"Sova v síti\", který obsahuje řadu poznámek a doporučení věnovaných internetovému marketingu a optimalizaci pro vyhledávače. O vyhledávačích píše své poznámky do webzinu \"Vyhledávače.info\".\n\nVe volném čase se věnuje fotografování a svým dvěma psům.\n\nPublikoval řadu odborných článků v médiích – například na Lupa.cz, Interval nebo Živě.cz.\n\n\n"}
{"id": "150007", "url": "https://cs.wikipedia.org/wiki?curid=150007", "title": "Letectvo Spojených států v Evropě", "text": "Letectvo Spojených států v Evropě\n\nLetectvo Spojených států v Evropě (anglicky US Air Forces in Europe zkratka USAFE) je vedle Pacific Air Forces (PACAF) jednou ze dvou regionálních složek (z celkových deseti) amerických vzdušných sil. Mimoto je USAFE jednou z částí United States European Command (USEUCOM) a jednotek NATO. Velitelství má na základně Ramstein v Německu.\n\nSložky USAFE jsou pověřeny plánováním, vedením a podporou leteckých akcí v Evropě, severní Africe a na blízkém východě. Působí na pěti hlavních základnách: Lakenheath a Mildenhall ve Velké Británii, Ramstein a Spangdahlem v Německu a Aviano v Itálii. Mají i dalších 80 základen, například Morón (Španělsko), Incirlik (Turecko) a Chiévres v Belgii.\n\nBěhem studené války hrály hlavní roli v situaci v Evropě. Její jednotky se zúčastnily všech důležitých akcí v poválečné historii kontinentu, například leteckého zásobování Berlína, Suezské krize i operace Pouštní bouře atd. V současnosti poskytují podporu operacím v Afghánistánu v rámci boje proti terorismu, a spolupracují s ostatními vzdušnými složkami NATO.\n\nV roce 2005 pracovalo pro USAFE přibližně 42 000 osob, z toho 26 000 vojáků v činné službě, 400 vojáků v záloze a přibližně 2600 civilních zaměstnanců.\n\nJednotky mají k dispozici přibližně 200 stíhacích letadel (F-15, F-16, A-10), 30 letadel transportních (C-20H, C-21, C-37, C-40, C-130), 15 strojů k tankování paliva za letu (KC-135) a několik vrtulníků HH-60.\n\nNejstarším přímým předchůdcem USAFE byla 8. letecká armáda vytvořená v lednu 1942, která se 22. února 1944 přeměnila v \"United States Strategic Air Forces in Europe\". Od 7. srpna 1945 nese současné jméno.\n\n\n"}
{"id": "150010", "url": "https://cs.wikipedia.org/wiki?curid=150010", "title": "Bamberk", "text": "Bamberk\n\nBamberk (, staroněmecky Babenberg) je starobylé město ležící v úrodném údolí mezi dvěma rameny řeky Regnitz v Bavorsku v jihovýchodní části Německa.\n\nPrvní zmínky o Bamberku jako o hradu ve vlastnictví rodu Babenberků pocházejí již z roku 902, ale předpokládá se zde starší, snad již keltské osídlení (na vrcholu Altenburg). V době stěhování národů odsud Slovani vytlačili Germány. Památkou na ně jsou zbytky primitivních soch kamenných božstev, které byly nalezeny v 19. století. Později však byla zdejší krajina znovu osídlena germánským obyvatelstvem. Roku 903 Babenberkové v boji s franskými Konrádovci o Bamberk přišli a město později připadlo královské koruně.\n\nRoku 973 udělil císař Ota II. Bamberk svému bratranci, bavorskému vévodovi Jindřichu Svárlivému. Jeho syn, římský král a později císař Jindřich II. založil roku 1007 v Bamberku biskupství. Zároveň zde začal stavět císařskou falc a honosný Dóm (od roku 1004). Předpokládá se, že si Bamberk zvolil za své sídelní město. Biskupství bylo původně podřízeno přímo papeži. Později se biskupové stali pány města a nic na tom nezměnila ani měšťanská povstání (největší proběhlo roku 1435), město svobodu nezískalo. Zpočátku se zde úspěšně rozvíjel dálkový obchod, Bamberští měli obchodní kontakty v Porýní i v Čechách (z Norimberka přes Bamberk do Tachova vedla Zlatá cesta), ve 13. století je však o jejich postavení v tranzitu připravil Norimberk.\n\nBiskupská moc byla oslabena v době nástupu reformace. Za třicetileté války město zůstalo na straně Katolické ligy a bylo v letech 1631–1648 obsazeno švédskými vojsky (tehdy biskupství dočasně zaniklo). Těsně předtím, mezi léty 1625-1631 ve městě a jeho okolí proběhla série brutálních čarodějnických procesů, za něž nesl zodpovědnost bamberský biskup Jan Jiří z Dornheimu. Přesný počet obětí není znám, podle odhadů a neúplných dokumentů mohlo jít přibližně o tisícovku popravených či umučených osob, převážně žen. Po válce nastala pro Bamberk doba vrcholného kulturního rozkvětu. Pod vedením biskupů z rodu Schönbornů došlo v první polovině 18. století k rozsáhlé výstavbě ve stylu baroka a barokizaci interiérů středověkých kostelů. Jako stavitelé působili tehdy v biskupských službách čtyři bratři Dientzenhoferové (pátý Christoph zůstal trvale v Čechách, kam se bratři vypravili na zkušenou).\nRoku 1801 připadl Bamberk po ujednání francouzsko-rakouského míru v Lunéville Bavorsku jako kompenzace za ztrátu Rýnské Falce. Roku 1802 bylo město obsazeno vojáky a biskup se podřídil. Jeho úřad byl dočasně zrušen. Začlenění bamberského území do Bavorského království potvrdil na svém jednání Vídeňský kongres v letech 1814–1815. Roku 1817 bylo bamberské biskupství povýšeno na arcibiskupství. Do nové arcidiecéze byla začleněna biskupství ve Würzburgu, Špýru a Eichstättu.\n\nBamberk, který bývá taky nazýván Francký Řím, se rozkládá na sedmi pahorcích a v údolí mezi rameny řeky Regnitz. Půvabným domkům na březích řeky, kdysi obývaným rybáři, se říká „Malé Benátky“ (). V jeho historické měšťanské části () jsou domy natěsnány na sebe a město je protkáno sítí křivolakých uliček. Bamberg má i světovou raritu v podobě původně gotické stavby radnice, stojící na mostě uprostřed řeky. Radnice byla v polovině 18. století přestavěna v barokním stylu. Nedaleko Staré radnice stojí prstencová stavba zámku \"Geyerswörth\" s věží.\n\nDominantou biskupské části města () je Dóm postavený v románsko-gotickém slohu (jedná se o třetí chrám z let 1211–1237, předchozí dva shořely) se čtyřmi štíhlými věžemi a interiérem s překrásnou gotickou výzdobou. Světoznámá je jezdecká socha v životní velikosti z první poloviny 13. století (tzv. ), která představuje neznámého muže, ideál středověkého rytíře. (Soudí se, že by mohlo jít o uherského krále sv. Štěpána I., švagra císaře Jindřicha II. Domněnky, že by mohlo jít o samotného Jindřicha II. nebo tehdy vládnoucího císaře Fridricha II. Štaufského vyvrací ta skutečnost, že jezdec sedí na ryzáku /zbytky inkrustace/ a císař jezdil vždy na bělouši. Navíc i koruna není císařská, ale královská. Zároveň to musela být osoba svatořečená, protože v kostele smí být zobrazen pouze nějaký svatý, pokud se nejedná o náhrobek zemřelého, což je tento případ.) Interiér katedrály je pozoruhodný také tím, že má dva chóry s oltáři. Západní je zasvěcený sv. Petrovi a jsou v něm uloženy ostatky papeže Klementa II. Jedná se o jediný papežský hrob severně od Alp. Dále je zde východní chór s oltářem sv. Jiří a před chórem hrobka s ostatky jediného svatořečeného panovnického páru, císaře Jindřicha II. a jeho manželky Kunhuty. Ve východní kryptě se nachází sarkofág s rakví dalšího německého krále, Konráda III., který v Bamberku zemřel.\n\nNa náměstí před dómem naproti Starému knížecímu dvoru (\"Alte Hofhaltung\") ze 16. století nechal kníže-biskup Lothar Franz von Schönborn na přelomu 17. a 18. století postavit skvostnou barokní Novou rezidenci (\"Neue Residenz\"). V reprezentativních prostorách Nové rezidence má dnes sídlo bamberská pobočka státní galerie, a tak zde návštěvníci mohou obdivovat díla starých mistrů i zámecké sály vyzdobené překrásnými štuky.\n\nV roce 1647 byla v Bamberku založena akademie, která byla roku 1803 zrušena a později znovu obnovena – dnes Otto-Friedrichova univerzita v Bamberku.\n\n\n\n"}
{"id": "150012", "url": "https://cs.wikipedia.org/wiki?curid=150012", "title": ".om", "text": ".om\n\n.om je internetová národní doména nejvyššího řádu pro Omán.\n\nMomentálně OMnic umožňuje registrace pouze ve třetí úrovni.\n\nPokud bude v .om někdy dovolena neomezená registrace domén v druhé úrovni, vznikla by tím příležitost pro cybersquatting.\nNapříklad místo yahoo.com, lze registrovat „yahooc“ pod „.om“ k vytvoření domény yahooc.om.\n\n"}
{"id": "150013", "url": "https://cs.wikipedia.org/wiki?curid=150013", "title": "LZ 4 (vzducholoď)", "text": "LZ 4 (vzducholoď)\n\nLZ 4 byla čtvrtou vyrobenou vzducholodí hraběte Zeppelina. Byla vyrobena na přímou armádní objednávku, ale ještě před předáním byla 5. srpna 1908 zničena bouří.\n\nPo poměrně přesvědčivých výkonech LZ 3 si objednala pruská armáda novou vzducholoď, která měla splňovat následující požadavky: Vytrvalost 24 hodin, dolet 700 km, návrat na místo startu. To vyžadovalo novou konstrukci, vedoucí k postavení LZ 4. \n\nVzducholoď poprvé vzlétla 20. června 1908. 4. srpna v 6:22 vystartovala ke své první dálkové plavbě. Pozdě odpoledne musela nouzově přistát k opravě motoru po 800 kilometrech letu. Motor se podařilo opravit, ale při zpáteční cestě musela loď ze stejného důvodu přistát ještě dvakrát. Poslední přistání bylo druhého dne ráno nedaleko Stuttgartu. Protože nedaleko byla Daimlerova továrna, vydal se tam Zeppelin pro náhradní díly. U vzducholodi zůstali jen mechanici, věnující se demontáži motorů. V době, kdy byl hrabě i s posádkou pro nové díly, se přihnala bouře, která vyrvala vzducholoď z kotviště a vlekla ji několik desítek metrů po poli. Ta se pak nárazem o nedaleký strom vznítila. Hrabě Zeppelin, který se později vrátil s náhradními díly, mohl jen zhlédnout následky katastrofy. \n\nZajímavostí je, že jedním z mechaniků, který byl přítomen havárii, byl Čech Kamil Labuda.\n\n\n"}
{"id": "150014", "url": "https://cs.wikipedia.org/wiki?curid=150014", "title": "Skuhrov nad Bělou", "text": "Skuhrov nad Bělou\n\nObec Skuhrov nad Bělou () se nachází v okrese Rychnov nad Kněžnou v Královéhradeckém kraji. Leží 8 km na sever od Rychnova nad Kněžnou při silnici II/321 z Častolovic do Deštného v Orlických horách. Žije zde obyvatel.\n\nPrvní písemná zmínka o obci pochází z roku 1279.\n\n\n\n\n\n"}
{"id": "150015", "url": "https://cs.wikipedia.org/wiki?curid=150015", "title": "Mšeno", "text": "Mšeno\n\nMěsto Mšeno se nachází v okrese Mělník ve Středočeském kraji. Leží na křížení silnic II/259 (Mladá Boleslav – Dubá) a II/273 (Mělník – Doksy) asi 15 km severovýchodně od Mělníka. Je označováno za vstupní bránu Kokořínska, při jehož jihovýchodním okraji leží. Žije zde obyvatel.\n\nPrvní písemná zmínka o obci pochází z roku 1306. Původní osada založená ve 14. století patřila ke královskému majetku. Již v roce 1367 je Mšeno městem. Ještě v tomto století tu byla založena tvrz a ze vsi se stalo městečko. Mšeno bylo poničeno častými požáry. V roce 1991 byl Mšenu navrácen status města. Ve městě se nachází několik hrázděných domů, historické jádro města je od roku 2003 městskou památkovou zónou.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nVe městě Mšeno u Mělníka \"(přísl. Romanov, Skramouš, 2150 obyvatel)\" byly v roce 1932 evidovány tyto živnosti a obchody:\n\nV obci Olešno \"(přísl. Vojtěchov, Brusné, Ráj, 254 obyvatel, samostatná obec se později stala součástí Mšena)\" byly v roce 1932 evidovány tyto živnosti a obchody: 2 hostince, obchod s chmelem, 2 mlýny, zámečník, kovář, 2 trafiky, truhlář, kolář.\n\nHistorické jádro města tvoří dvě části: městská, jejímž centrem je náměstí Míru a Masarykova ulice (krátký bulvár s charakterem náměstí) s kostelem sv. Martina nacházejícím se mezi nimi, a níže položená původně venkovská část, nazývaná Podolec. Obě části v dnešní době tvoří souvislý celek. V Podolci začíná Košátecký potok, na němž a jeho zdrojnicích leží městské lázně a několik rybníků (Blížka, Jezero, Černík).\n\nK městu jsou v současné době připojeny i urbanisticky samostatné vesnice v okolí. Západním směrem se nacházejí vesnice Sedlec (vzdálená asi 1,5 km) a Hradsko (asi 4 km vzdálená, na návrší nad Kokořínským dolem, naproti Kokořínu). Obě spadají do katastrálního území Sedlec u Mšena a navzájem je odděluje rokle Kočičina, kterou silnice III/2732O ze Mšena obchází. Severně se nachází při silnici na Dubou osady Romanov (1 km) a Ráj (4 km) a v kilometrovém okruhu kolem Ráje ještě část osady Brusné (Brusné 2.díl, východně od Ráje) a osady Olešno (severozápadně od Ráje) a Vojtěchov (západně od Ráje) a samoty Víno (jižně od Ráje) a V Dolíku (mezi Vojtěchovem a Olešnem). Romanov a rozsáhlé přírodní území (Boudecká rokle, Vyhlídky, Kačina) patří katastrálně ke Mšenu, Ráj a osady kolem něj patří do katastrálního území Olešno. Přes Ráj a Vojtěchov protéká říčka Pšovka, do níž se ve Vojtěchově zprava vlévá potok Žebrák. Na severovýchodě (asi 3 km daleko) se nachází vesnice Skramouš s vlastním katastrálním územím. Na jižní straně nepatří ke Mšenu žádné vesnice, ale směrem k Velkému Újezdu neobydlená oblast s pomístními názvy Šibenec a Pod Šibencem.\n\nPodolec, Sedlec, Hradsko, Romanov, Ráj, Brusné, Olešno i Vojtěchov spadají do CHKO Kokořínsko, místní část Mšena, Šibenec a Skramouš leží mimo ně. Zalesněné a skalnaté oblasti severně a severozápadně od města včetně údolí Debř vedoucího až k jeho okraji a včetně osad Ráj, Vojtěchov a Brusné 2.dil patří zároveň i do přírodní rezervace Kokořínský důl.\n\nÚzemí města se rozkládá na pomezí dvou geomorfologických celků – jihovýchodní polovina (Skramouš a vlastní Mšeno až k Romanovu) se počítá k Jizerské tabuli, zatímco ostatní přidružené části k Ralské pahorkatině.\n\n\nV katastrálním území Mšeno je chráněno vícero památných stromů:\n\nv severní části města:\n\nve východní části města:\n\nv jižní části města:\n\nmimo město:\n\nDopravní síť\nVeřejná doprava 2012\n\n\nNarození ve Mšeně\n\nDalší regionální osobnosti\n\n"}
{"id": "150016", "url": "https://cs.wikipedia.org/wiki?curid=150016", "title": "Obříství", "text": "Obříství\n\nObec Obříství se nachází v okrese Mělník ve Středočeském kraji. Rozkládá se asi sedm kilometrů jižně od Mělníka a pět kilometrů severozápadně od města Neratovice v katastrálních územích Obříství a Úpor. Žije zde obyvatel.\n\nPrvní písemná zmínka o obci pochází z roku 1290.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Obříství \"(přísl. Dušníky, Semilkovice, 1187 obyvatel, poštovní úřad, telefonní úřad, telegrafní úřad, přístav, četnická stanice, katol. kostel, sbor dobrovolných hasičů)\" byly v roce 1932 evidovány tyto živnosti a obchody: 3 lékaři, biograf Sokol, výroba cementového zboží, cukrář, čalouník, 2 holiči, 7 hostinců, 3 koláři, dělnický konsum, košíkář, 2 kováři, krejčí, lakýrník, 2 půjčovny mlátiček, 3 obuvníci, 2 pekaři, stáčírna lahvového piva, pokrývač, 2 porodní asistentky, 14 rolníků, 3 řezníci, sedlář, 7 obchodů se smíšeným zbožím, Spořitelní a záložní spolek pro Obříství, švadlena, 3 trafiky, 2 truhláři, velkostatek Havelka, zahradník, zámečník, zednický mistr.\n\n\n\nDopravní síť\nVeřejná doprava 2012\n\n\n\n"}
{"id": "150017", "url": "https://cs.wikipedia.org/wiki?curid=150017", "title": "Rožmberk nad Vltavou", "text": "Rožmberk nad Vltavou\n\nRožmberk nad Vltavou je město v Šumavském podhůří na Českokrumluvsku. Jeho historické jádro bylo prohlášeno městskou památkovou zónou. Žije zde  obyvatel.\n\nStřed města je vzdálen 23 km jižně od Českého Krumlova a 7 km severovýchodně od Vyššího Brodu. Rožmberk je 5. nejjižnější obcí v ČR a nejmenším městem v Jihočeském kraji.\n\nPoprvé je zdejší hrad písemně zmiňován v roce 1250. Založil ho syn Vítka z Prčice z rodu Vítkovců. Městečko v podhradí založil v roce 1262 Vok z Rožmberka. Již dříve však v místech nižšího vltavského brodu stávala osada na stezce z Netolic do Lince. Ta poté s nově vzniklým městečkem splynula.\n\nV roce 1302 vymřela krumlovská větev Vítkovců a panství převzali Rožmberkové. Tento rod přenesl své sídlo na Krumlov, ale Rožmberk udržovali nadále. Po smrti Petra Voka v roce 1611 přechází vlastnictví panství na jeho synovce Jana Zrinského, později ho přebírá rod Švamberků.\n\nTi ho ale vlastní jen na krátkou dobu, protože jim je v roce 1620 za jejich účast na stavovském povstání zkonfiskován. Panství přebírá francouzský šlechtický rod Buquoyů, kteří ho vlastnili až do roku 1945.\n\nOd 10. října 2006 byl obci vrácen status města.\n\n\n\n\nRožmberk je jedním z turisticky nejatraktivnějších míst krumlovského okresu. Je to dáno velkým množstvím památek ve městě a atraktivním umístěním v hornaté krajině při řece Vltavě.\n\nMěsto je již dlouhá léta vyhlášené jako jedno z hlavních center v Česku oblíbeného vodáctví. V letní sezoně se nejvíce vodáků plaví na vltavském úseku přibližně od Vyššího Brodu k Českému Krumlovu. S tím je spojena nutnost ubytovacích kapacit pro tento druh turistů – na území města se u řeky nachází tři kempy: vodácký tábor (severně od města), Rožmberk (pod hradem) a U tří veverek (u železniční zastávky, 4 km jižně od města).\n\nNávštěvu Rožmberka turisté spojují s okolními zajímavými místy. Pro ně jsou zajištěny možnosti ubytování v cca 3 hotelech a 5 penzionech. Najdeme zde také velký počet stravovacích zařízení – od restaurací až po kavárny a bary. Na náměstí nechybí nákupní středisko Jednoty.\n\nV roce 2006 se ve městě a okolí natáčela komedie \"Rafťáci\".\n\nRožmberkem prochází silnice II/160 spojující Český Krumlov a Horní Dvořiště. Od Českého Krumlova až k železniční zastávce Rožmberk \"(cca 25 km)\" sleduje tok Vltavy a jsou na ní mnohé zatáčky. Mezi obcí Větřní a Rožmberkem neprochází žádným větším sídlem. Hustá doprava je na ní zejména v letní sezoně.\n4,5 km jižně od města se nachází železniční stanice Rožmberk nad Vltavou na trati 195 Rybník - Lipno nad Vltavou \"(na tzv. Vyšebrodské elektrické železnici)\". Stanice je však již na území obce Dolního Dvořiště v katastrálním území Jenín a kvůli své vzdálenosti od města nemá příliš velký význam pro jeho dopravní obslužnost.\n\n\n\n\n"}
{"id": "150018", "url": "https://cs.wikipedia.org/wiki?curid=150018", "title": "Švihov", "text": "Švihov\n\nŠvihov je město na Klatovsku, vzdálené 10 km severně od Klatov. Leží v údolí řeky Úhlavy ve členité krajině Pošumaví při hlavním silničním tahu z Plzně do Klatov a Železné Rudy. Žije zde obyvatel.\n\nPrvní písemná zmínka o vsi Švihov pochází z roku 1245. Ve 14. století nechal na místě dnešního hradu postavit zdejší šlechtic Vilém ze Švihova velkou tvrz obehnanou rozsáhlým vodním příkopem. Při této tvrzi vzniklo současně také městečko s farním kostelem. Za husitských válek byla tvrz dobyta a zničena. Na jejím místě nechal Půta Švihovský v roce 1480 vystavět rozsáhlý gotický kamenný hrad, k jehož stavbě bylo využito také zdivo původní tvrze. Po dostavbě se hrad stal významným správním centrem oblasti a jeho pán tehdy patřil k nejbohatším velmožům království.\n\nZa třicetileté války bylo městečko vypleněno švédskými vojsky, hrad ale tehdy dobyt nebyl. Po válce bylo císařem Ferdinandem III. nařízeno nedobytný hrad zbourat, ale díky neustálému oddalování demolice se nakonec podařilo hrad zachránit. Později, až do roku 1918, sloužil hrad jako sýpka. V tomto období docházelo k rozsáhlému chátrání celé stavby. Rozsáhlejší rekonstrukci objektu přineslo období po roce 1949, kdy byl hrad zestátněn a byla zahájena jeho náročná rekonstrukce.\n\nNejstarší záznam o židovském osídlení obce pochází z roku 1570. V 18. století se Švihov stal jakýmsi židovským centrem pro široké okolí včetně Klatov. Následkem restrikčních zákonů z roku 1736 zde také v oblasti dnešní Vrchlického ulice vzniklo ghetto. Někdy koncem 18. století v něm vypukl požár, jemuž zdejší dřevěné domy podlehly. Docházelo sice k jejich postupné přestavbě, ghetto však posléze zaniklo, protože po roce 1811 nebyli již Židé nuceni bydlet odděleně.\n\nV Židovské ulici (dnes Vrchlického) stávala též výstavná synagoga postavená v roce 1783. Byla vybudována namísto starší dřevěné synagogy, kterou o deset let dříve zničil požár. K bohoslužbám sloužila až do počátku druhé světové války. Poté chátrala, načež byla v roce 1963 zbourána. Židovská komunita ve Švihově přestala existovat podle zákona z roku 1890. Do okupace se o hřbitov starala židovská obec v Klatovech.\n\n\nV srpnu 2002 bylo město zasaženo povodní. Ze svých břehů se vylila řeka Úhlava a vytvořila zátopové jezero o šířce až 400 m a hloubce 5 m (za normálního stavu vody je koryto řeky 1,5 m hluboké a 10 m široké). Následky povodní snad ještě zhoršil fakt, že je celý Švihov obehnán původně obrannými vodními příkopy hradu. Částečně také kvůli tomu se o Švihově hovořilo jako o jednom z nejvíce povodněmi zasažených měst západních Čech. Výše škod byla vyčíslena asi na 50 mil. Kč. Po pěti letech od povodně byly její viditelné následky již odstraněny. V budoucnu mají být provedena rozsáhlá protipovodňová opatření.\n\nDnešní Švihov se skládá z 11 místních částí, když na konci roku 2001 byly ke Švihovu připojeny do té doby samostatné obce Jíno, Kaliště a Stropčice. Díky své největší památce – gotickému hradu Švihov – se každoročně stává cílem mnohých turistů. Hrad byl prohlášen národní kulturní památkou.\n\nObčanská vybavenost města je dobrá. Nachází se zde zdravotní středisko i se specializované ordinace, lékárna, dům s pečovatelskou službou. Zdejší základní školu (budova postavena v roce 1958) navštěvují nejen děti ze Švihova, ale také z 20 okolních vesnic. Je zde také mateřská škola, která je umístěna ve společném areálu s budovou ZŠ. Ve městě nechybí ani různá hřiště nebo kulturní dům. V roce 1997 byla provedena plynofikace města. Plánovala se výstavba prodloužení skupinového vodovodu z vodní nádrže Nýrsko na Šumavě, do té doby byl místní vodovodní řad napájen z okolních studní. Největším zaměstnavatelem ve městě je zemědělský podnik, který hospodaří na ploše skoro 30 km² a má přes 110 zaměstnanců.\n\n\nPodle sčítání lidu 2001 bylo národnostní složení obyvatel skoro úplně jednotné – 97,6 % tvořili Češi. 1,1 % se přihlásilo k národnosti ukrajinské a asi 0,6 % tvořili Slováci. Skoro 36 % obyvatel města se přihlásilo jako věřící. Míra nezaměstnanosti je velmi nízká – podle údajů Úřadu práce Klatovy za červenec 2007 dosahovala pouhých 3,8 %, průměr okresu byl 5,7 %. Z celkového počtu obyvatel tvořily děti do 15 let v srpnu 2007 14,1 %. K 1. lednu 2014 bydlelo ve Švihově 1207 obyvatel, z toho 581 mužů a 626 žen. Průměrný věk činil 42 let.\n\nHlavní silniční komunikací procházející městem je silnice I/27 z Mostu a Plzně přes Klatovy na hraniční přechod v Železné Rudě. Na této komunikaci je velmi hustá doprava. V minulosti byla vybudována přeložka této silnice mimo bezprostřední centrum města, silnice však stále prochází částí města u nádraží a přináší s sebou nepříznivé jevy jako hluk (zejména z projíždějících kamionů) nebo nebezpečné přecházení.\n\nVe Švihově na tuto hlavní komunikaci navazuje silnice II/184 Švihov – Chudenice – Kdyně – hraniční přechod Všeruby/Eschlkam na Domažlicku.\n\nVelký význam má pro město také doprava železniční. Švihovem prochází Trať 183 z Plzně do Klatov a Železné Rudy, na které je umístěna rychlíková železniční stanice Švihov u Klatov vzdálená od náměstí asi 1,3 km. Na jednokolejné trati je relativně hustý provoz. V roce 1996 byla v úseku Plzeň – Klatovy provedena modernizace a elektrizace tratě.\n\nŠvihovem prochází mnoho autobusových linek příměstského i dálkového charakteru. Příměstské linky většinou spojují okresní město Klatovy, Švihov a obce „za Švihovem“ jako Chudenice, Vřeskovice, Biřkov, atd. Dálkové spoje jsou všechny v trasách (Praha)-Plzeň-Klatovy, ale jsou provozovány různými dopravci.\n\n"}
{"id": "150019", "url": "https://cs.wikipedia.org/wiki?curid=150019", "title": "Suchovršice", "text": "Suchovršice\n\nSuchovršice () jsou obec, která se nachází v okrese Trutnov v Královéhradeckém kraji. Žije zde obyvatel. Obec se rozprostírá v údolí po obou březích řeky Úpy, zhruba 7 km vjv. od Trutnova. Patří k nejmenším obcím regionu Jestřebí hory. Obec Suchovršice je svojí polohou přirozeným východiskem k návštěvě zajímavých turistických míst Jestřebích hor, ale i celého kraje bratří Čapků, Boženy Němcové, Aloise Jiráska i Adršpašských a Teplických skal.\n\nPrvní písemná zmínka o obci pochází z roku 1545.\n\n\nObcí prochází silnice I/14.\n\nV obci je železniční zastávka na trati Jaroměř - Trutnov. V roce 2011 se obec postavila proti plánovanému zrušení zastavování osobních vlaků. Vlaky zde však zastavují minimálně, v roce 2014 to bylo 5 párů spojů ve všední dny.\n\n"}
{"id": "150020", "url": "https://cs.wikipedia.org/wiki?curid=150020", "title": "Malešov", "text": "Malešov\n\nMěstys Malešov () se nachází v okrese Kutná Hora, kraj Středočeský, asi 6 km jihozápadně od Kutné Hory. Žije zde obyvatel. Historické jádro městyse je od roku 2003 městskou památkovou zónou. Městys leží na regionální železniční trati Kutná Hora - Zruč nad Sázavou. Součástí městyse jsou také vesnice Albrechtice, Maxovna, Polánka a Týniště.\n\nNázev vesnice je odvozen z osobního jména Maleš ve významu Malešův dvůr. V historických pramenech se objevuje ve tvarech: de Maladscowe (1303), de Malessowa (1318), de Maleschow (1341), in Malessowie (1391), in Malessow (1408), na Malešově (1615).\n\nPrvní písemná zmínka o obci pochází z roku 1303. 7. června 1424 v bitvě u Malešova porazil Jan Žižka spojená vojska umírněné Svatohavelské koalice a pražských husitů. Bitvu dnes připomíná pamětní deska před bývalým mlýnem Dubina a pamětní kámen vedle silnice u rybníka Prosík (u modré turistické značky).\n\nV letech 1966–1970 byla vybudována vodní nádrž Vrchlice, jejíž vody zatopily část katastru obce. Od 10. října 2006 byl obci vrácen status městyse. Od roku 2006 zastává post starosty Mgr. Bedřich Hoferek, který ve funkci vystřídal Zdeňka Marušku.\n\nRoku 1950 byla k Malešovu připojena obec Polánka. Od 1. ledna 2000 k obci přísluší Albrechtice.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost městyse v roce, kdy ke změně došlo:\n\nV městysi Malešov \"(přísl. Maxovna, 1200 obyvatel, poštovní úřad, telegrafní úřad, telefonní úřad, četnická stanice)\" byly v roce 1932 evidovány tyto živnosti a obchody: lékař, autodoprava, biograf Sokol, obchod s dobytkem, družstvo pro rozvod elektrické energie v Maxovně, elektrotechnický závod, 2 holiči, 5 hostinců, kapelník, 2 koláři, 2 kováři, 2 krejčí, výroba lihovin, malíř, 2 mlýny, obchod s obuví Baťa, 3 obuvníci, 4 pekaři, pila, stáčírna lahvového piva, pivovar, pohodný, 2 pokrývači, porodní asistentka, továrna na prádlo, 17 rolníků, 2 řezníci, 6 obchodů se smíšeným zbožím, soustružník, spořitelní a záložní spolek v Malešově, studnař, 3 švadleny, tesařský mistr, 2 trafiky, 6 truhlářů, velkostatek, zámečník, zednický mistr, obchod se zemskými plodinami.\n\nVe vsi Polánka \"(118 obyvatel, samostatná ves se později stala součástí Malešova)\" byly v roce 1932 evidovány tyto živnosti a obchody: družstvo pro rozvod elektrické energie v Polánce, hostinec, obuvník, rolník, trafika.\n\nV obci Týniště \"(přísl. Bykáň, 256 obyvatel, katol. kostel, samostatná obec se později stala součástí Malešova)\" byly v roce 1932 evidovány tyto živnosti a obchody: družstvo pro rozvod elektrické energie v Bykáni, družstvo pro rozvod elektrické energie v Týništi, 3 hostince, kolář, 3 kováři, 2 obchody se smíšeným zbožím, 2 trafiky, truhlář.\n\n\nDopravní síť\n\nVeřejná doprava 2011\n\n"}
{"id": "150022", "url": "https://cs.wikipedia.org/wiki?curid=150022", "title": "Emílie", "text": "Emílie\n\nEmilie je ženské křestní jméno. Podle českého kalendáře má jmeniny 24. listopadu.\nEmilie pochází z latinského aemilius, což znamená „soutěžící, soupeřící“, mužská podoba jména je Emil. Další variantou je možná Amélie, Amelia a Amilia, její česká domácká podoba pak Emilka či Ema.\n\nNěkdy bývá považována za variantu jména i Amálie, ale ta má jiný význam.\n\n\n\n\n\n"}
{"id": "150028", "url": "https://cs.wikipedia.org/wiki?curid=150028", "title": "Dyjákovice", "text": "Dyjákovice\n\nDyjákovice (německy \"Gross Tajax\") je obec v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1279.\n\nDo roku 2014 zastávala funkci starostky Jaroslava Němcová, od roku 2014 vykonává funkci Josef Gajdošík.\n\n\n\n\n"}
{"id": "150031", "url": "https://cs.wikipedia.org/wiki?curid=150031", "title": "Hrubá Skála", "text": "Hrubá Skála\n\nObec Hrubá Skála (německy \"Groß Skal\") se nachází v okrese Semily v Libereckém kraji. Žije zde  obyvatel.\n\nPrvní písemná zmínka o obci pochází z roku 1360.\n\n\n\n"}
{"id": "150032", "url": "https://cs.wikipedia.org/wiki?curid=150032", "title": "Miletín", "text": "Miletín\n\nMěsto Miletín (\"Miletin\") se nachází v okrese Jičín v Královéhradeckém kraji.\nRozkládá se uprostřed údolí, na úpatí hory Zvičiny mezi Jičínem, Dvorem Králové nad Labem a Hořicemi v Podkrkonoší. Žije zde obyvatel. Nadmořská výška miletínského vrchu je 334 m.\n\nPrvní písemná zmínka o obci pochází z roku 1124, kdy se zde na soutoku říčky Bystřice s dalším potokem Bystrý nalézalo hradiště. Zmínka je v životopise sv. Otty, biskupa bamberského, který jel roku 1124 na své apoštolské cestě přes Prahu, Sadskou a Miletín k hranicím Čech. V Miletíně byl poctěn knížetem Vladislavem hojnými dary.\n\nJméno města je odvozováno od pohanského boha Milotyna nebo od osobního jména Milota.\n\nBývalý vodní hrad Miletín byl majetkem českých vévodů. Vladislav II. nebo jeho nástupce jej daroval svému dvořanu, v jehož jménu bylo: \"z Miletína\". Tento hrad ležel uprostřed lesů v údolí nad Bystřicí. V jeho okolí stál hrad Pecka, Kamenný hrádek na úpatí kopce Zvičiny a hrady Vřešťov a Hustířany.\n\nV roce 1241 darovala Miletín vdova po Zbraslavu Vchynickém Domaslava Miletín Řádu německých rytířů, kteří si zde vystavěli řádový dům – komendu, jejímž pozůstatkem je dodnes dochovaná zvonice u zdejšího kostela Zvěstování Panny Marie. Z komendy se dochovaly též středověké sklepy se studnou v blízkosti zvonice. Během husitských válek přišel Řád německých rytířů o svůj majetek a Miletín poté střídal často své majitele.\n\nRoku 1560 se Miletín poprvé stal městem. Od roku 1560 byl vlastníkem Miletína a k němu patřících obcí a majetku Jiří z Valdštejna. Byl přísedícím u komorního soudu a pro Miletín byl velikým dobrodincem. Položil základ k městské obci a byl pravým otcem svým poddaným. Hned po nástupu na panství začal zvelebovat městečko, postaral se o pořádek a jeho udržení a o všechny záležitosti potřebné ke spravování obecních záležitostí. Na jeho počest se městským symbolem stal sv. Jiří na koni bodající draka.\n\nBarokní zámek v Miletíně vystavěl v letech 1693 až 1701 hradecký stavitel K. M. Klupf na místě bývalého hradu, roku 1847 byl zámek empírově upraven. Anglický park v jeho okolí zřídil kníže Alexandr Schonburg-Hartenstein roku 1881. V současnosti je v zámku vybudována expozice českého amatérského divadla.\n\nV roce 1846 vypukl v městečku obrovský požár. Oheň vznikl v panské stodole a po doškových střechách se rychle šířil na další domy. Silný vítr oheň rozšiřoval na další domy, takže během tří hodin shořela velká část Miletína, 112 domů, a požár hořel ještě celý den a noc. Teplem se rozlily zvony na kostelní věži.\n\nPo druhé světové válce docházelo postupně k snižování významu Miletína. Krátce po válce mu byl odebrán status města, průmysl se nerozvíjel, mladí lidé odcházeli za prací a ubytováním do okolních měst. Počet obyvatel se tak postupně snižoval a Miletín má dnes okolo 800 obyvatel. Městem se Miletín znovu stal od 10. října 2006.\n\nDne 7. listopadu 1811 se v Miletíně narodil básník a sběratel národních pohádek a říkadel Karel Jaromír Erben.\n\nMiletínští byli vždy hrdí na tohoto rodáka a na jeho památku se konala každoročně řada oslav, kterých se zúčastnilo mnoho známých osobností.\n\nV roce 1899 se konalo slavnostní odhalení pamětní desky K. J. Erbena na domě, který stojí na místě jeho vyhořelé rodné chýše. Této slavnosti se zúčastnila řada kulturních spolků z okolí, přijelo mnoho významných osobností (Jaroslav Vrchlický, Ignát Herrmann, Alois Jirásek…), hlavní proslov o životě a díle K. J. Erbena měl Karel Václav Rais.\n\nV roce 1901 byl odhalen na náměstí 8 metrů vysoký pomník K. J. Erbena, který mohl být vyroben díky sbírce obyvatel Miletína a okolí. Byl vytesán podle návrhu Jindřicha Říhy firmou z Hořic v Podkrkonoší. Na pomníku jsou bronzové plakety s výjevy z jeho díla \"Kytice z pověstí národních\". Na počest této události se opět sjelo do Miletína mnoho významných osobností, v předvečer odhalení pomníku se konal pochod osvětleným městem k rodnému domku K. J. Erbena a na náměstí ohňostroj. Druhý den vystoupil s řečí opět K. V. Rais a také D. Sutnar, který přijel až z Vídně a s láskou rozebral Erbenovo dílo.\n\nV dnešní době se k uctění památky K. J. Erbena koná každoročně řada divadelních představení, kladou se slavnostně květiny k jeho pomníku, škola pořádá výtvarné soutěže na téma Erbenovo dílo, v jeho rodném domku se konají večery s četbou jeho prací.\n\n\nS Miletínem je spojena tradiční výroba Miletínských modlitbiček, perníčků z cukrářské dílny rodu Erbenů, která po revoluci navázala na dobré jméno svých zakladatelů Erbenů z roku 1820. Miletínské modlitbičky vyrábí i firma Laušman, sídlící na opačné straně miletínského náměstí. V Miletíně sídlí rovněž jedna z výroben hořických trubiček, majících původ v sousedním městě.\nV Miletíně již nejméně od 16. století je významně zastoupen textilní průmysl. V roce 1949 bylo několik textilních továren sloučeno do národního podniku Mileta, který se později transformoval v Mileta a. s. Název firmy byl odvozen od podobnosti názvu jejího sídla s názvem starověkého řeckého města Milétos (Milés), které bylo známé také kvalitní textilní výrobou a obchodní činností. Mileta a. s. měla kolem 750 zaměstnanců, výroba se soustředila na stolní a ložní textilní výrobky, kapesníky, košilovinu, satény, damašky a podobně.\n\nV obci je základní škola, mateřská škola, zdravotní středisko, obchody a služby na dobré úrovni.\n\nV létě sem přichází spousta turistů, kteří jsou ubytováni v místním kempu s koupalištěm, mají možnost využívat také tenisové kurty a volejbalové hřiště. V posledních letech došlo k výstavbě dvou nových domů s byty a tak se do Miletína opět začínají vracet mladí lidé.\n\nV prostorách miletínského zámku se nachází expozice Muzea českého amatérského divadla.\n\n\n"}
{"id": "150044", "url": "https://cs.wikipedia.org/wiki?curid=150044", "title": "Jaroslav Souček", "text": "Jaroslav Souček\n\nJaroslav Souček (8. prosince 1935 Velim – 2. ledna 2006 Praha) byl český operní pěvec (barytonista).\n\nZpěvu se začal učit až během studia hornické průmyslové školy v Kladně. Již během studia zpěvu u Konstantina Karenina na pražské konzervatoři se stal členem Českého pěveckého sboru. Jeho prvním divadelním angažmá bylo Jihočeské divadlo v Českých Budějovicích. Zde se také sešel se svou sestrou, sopranistkou Stanislavou Součkovou. Dostal nabídku i z Komische Oper v Berlíně, nastoupil však do brněnské opery, kde byl do roku 1979, kdy přijal angažmá v Národním divadle v Praze.\n\nSoučkovou doménou byly postavy českých oper, například Vladislav v \"Daliborovi\", Kalina v \"Tajemství (opera)\", Přemysl v \"Libuši\", Vok Vítkovic v \"Čertově stěně\", Bohuš v \"Jakobínovi\", Harašta v \"Příhodách lišky Bystroušky\", Kněz Fotis v \"Řeckých pašijích\" nebo Tomeš v \"Hubičce\". V letech 1960 – 2002 zpíval v 2312 představeních.\n\nJaroslav Souček vystoupil v řadě oper zahraničních skladatelů, například jako Germont ve Verdiho \"Traviatě\", Rigoletto, Falstaff ve stejnojmenné opeře, Figaro v \"Lazebníku sevillském\" od G. Rossiniho, Kníže Igor A. P. Borodina, kníže Jelecký v \"Pikové dámě\" P.I. Čajkovského.\n\n"}
{"id": "150046", "url": "https://cs.wikipedia.org/wiki?curid=150046", "title": "Amberg", "text": "Amberg\n\nAmberg ( , ) je město v Bavorsku.\n\nNejstarší písemná zmínka o Ambergu pochází z roku 1034. Ve 12. století byl již Amberg důležitým místem kupců provozujících obchody. Amberské obchody byly uzavírány z převážné části po vodě, tedy po proudu řeky Vils a odtud přes Naab do Dunaje. Upevněný trh, který lze v polovině 12. století dokázat v knize tradic kláštera Ensdorf, se rozvinul v město 13. století.\n\nZa svůj hospodářský vzestup však vděčí Amberg nejen obchodu, ale hlavně výstavbě železnice a dalšímu zpracovávání těženého surového železa v takzvaných kladivových mlýnech, ve kterých se za použití vodní síly rozkovávala ruda.\n\nRoku 1269 přešel Amberg do rukou rodu Wittelsbachů. Největším příznivcem Ambergu se stal bratr Rudolfa I., vévoda, od roku 1314 král a od roku 1328 císař Ludvík IV.. Navzdory rozmanitým vztahům Ludvíka k Ambergu připadla v rodinné smlouvě z Pavie roku 1329 synům jeho bratra, Rudolfa I., a tím falcké linii dynastie Wittelsbachů.\n\nDne 26. srpna 1596 se zde narodil český „zimní král“ a falcký kurfiřt Fridrich Falcký.\n\nBombardování za druhé světové války zůstalo historické jádro Ambergu ušetřeno. Velké problémy pro město nastaly po kolapsu roku 1945, když se počet obyvatel kvůli příchodu uprchlíků zvýšil z 32 000 na 44 000. Teprve angažovaně provedený demonstrativní stavební program na začátku šedesátých let mohl zjednat nápravu bytové krize. V sedmdesátých letech zahájilo město sanaci Starého Města.\n\n\n\n\n\nKoncept muzea:\n\nKoncept muzea:\n\nOd roku 1803 existuje v Ambergu městské divadlo, které sídlí v bývalém kostele františkánského kláštera.\n\nOd roku 2002 se koná v nepravidelných časových intervalech divadlo pod širým nebem na přírodním jevišti instalovaném přímo v řece Vils v historickém jádru Amberku.\n\n\nV roce 1994 byla zřízena na území dřívějších kasáren Vysoká odborná škola jako podvojná odborná vysoká škola s Weidenem. Škola nabízí především technicky zaměřené studijní obory.\n\n\nHospodářskou základnu Ambergu v období industralizace tvořila vedle továrny na výrobu zbraní, která byla do města přemístěna už v roce 1801, především firma Baumann, která v roce 1869 začala v Ambergu s výrobou emailového zboží. V době jejího největšího růstu, v prvních letech minulého století, zaměstnávala 2 600 dělníků.\n\nVýznamný je hospodářský život v Ambergu s průmyslovými podniky (mj. Siemens a. s., Grammer a. s.), početnými středními podniky a široce rozvinutou paletou velkoobchodních a maloobchodních podniků a podniků služeb. V zóně pro pěší v srdci Starého Města se usídlily mnohé obchody a gastronomické podniky s bohatým sortimentem.\n\nStatistika čítá přibližně 9 000 pracovních sil ve zpracovatelském průmyslu. Také průmysl řemesel se pokládá s asi 4000 zaměstnanci ve více než 400 podnicích za jeden z nosných sloupů amberského hospodářství.\n\n\n"}
{"id": "150049", "url": "https://cs.wikipedia.org/wiki?curid=150049", "title": "Kramářská píseň", "text": "Kramářská píseň\n\nKramářská píseň je příběh či zážitek interpretovaný formou zpěvu kombinovaného s vyprávěním. Vizuální podobou kramářské písně je tabule pokreslená dílčími situacemi, jakýmsi komiksem, ovšem bez bublin a bez textu, protože ten je interpretován přímo kramářem.\nKramářskou píseň lze zařadit mezi městský folklór.\n\nKramářské písně vznikaly od 16. století do poloviny 19. století, občas i později (spíše jde ale o parodii původní kramářské písně, např. Jan Werich, určitý druh reminiscence používal i Pavel Kohout ve hře \"Dobrá píseň\"). Jejich zpěv kramářem byl většinou doprovázen prodejem jejich textů.\n\nVzhledem ke značné délce textu kramářských písní už většina z nich upadla v zapomnění (výjimkou je např. píseň Kanonýr Jabůrek, poprvé publikována pod názvem „\"Udatný rek kanonýr Jabůrek, kratochvilná píseň na světlo vydaná na příklad všem mládencům od civilu a militéru\"…“ jako kramářská, i z té ale zlidověla jen část).\n\nTematika kramářských písní je velmi různorodá, zahrnuje epiku i lyriku, od písní (balad či morytátů) o tragických událostech, rekrutských a vojenských písní, obsahuje duchovní i milostnou lyriku a v neposlední řadě satiru. Pro kramářskou píseň je typický (také jde o jeden z nejparodovanějších znaků) dlouhý a obsáhlý název ve stylu „\"Nejnovější píseň o pravdivé a žalostné události, kterak bezdětná žena, láskou šílená, uškrtila nevinného synáčka svého vlastního manžela, což se stalo v měsíci srpnu roku 1885\"“, většinou se zpívá na melodii lidové či obecně známé písně, vlastní melodii má pouze výjimečně.\n\nKramářská píseň začíná většinou oslovením publika („\"Poslyšte, co se stalo, křesťané rozmilí, co jest vskutku pravda, žádná lež to není, co se jest vskutku stalo dvě míle od Žatce, pod lesem v tej dolině, stojí tam vesnice\".“ – z písně \"Smutný příběh, který se stal v žateckém kraji\"), končí morálním ponaučením („\"Teď si můžem povážit, co lakomost umí, kdo se chce spoléhati na jinšího jmění; rač Boha neustále o pomoc žádejme, svatou pannu Barboru, Krista spasitele\".“ – z téže písně). Dalšími typickými znaky je poutavost a dramatičnost děje (časté jsou nadpřirozené jevy), senzačnost, určitá bulvárnost, přesné uvedení místa a času děje kramářské písně (jsou zpravidla založeny na reálné události). Rým je často velmi nedůsledný, většinou je místo rýmu pouhá asonance, při zpěvu kramářské písně je také typické posouvání přízvuku. Kramářské písně jsou většinou psány nespisovným, hovorovým jazykem, často dialektem. Velmi často také obsahují dialogy (kramáři často vystupovali jako rodiny, tedy jeden rodinný příslušník zpíval jednu část, jiný druhou), v čemž je možno vidět určitý druh lidového dramatu.\n\nFormu kramářské písně má \"Píseň strašlivá o Golemovi\", kterou jako součást své hry \"Golem\" (1931) zpívali V+W. Ze současných hudebních skupin se kramářskými písněmi inspirují např. Šlapeto. Některé kramářské písně z Anglie, Skotska a Irska nazpívala také česká folková skupina Asonance (např. \"Admirál Benbow\", přestože je zaměřena spíše na balady.\n\nNejznámějšími kramáři poslední doby je Rodina Váňova, která se po českých zemích potulovala zejména v osmdesátých letech minulého století. Byla k vidění nejčastěji v rámci Divadelních poutí. Rodinu tvořili otec Váňa (postupně Miroslav Babuský, Václav Koubek a Jiří Richter), máma Váňová (Nataša Kleplová, Eva Holubová), dcera Chuda (Lenka Volfová) a synové (Matěj a Petr Formanovi).\n\n\n"}
{"id": "150053", "url": "https://cs.wikipedia.org/wiki?curid=150053", "title": "Čestmír Řanda", "text": "Čestmír Řanda\n\nČestmír Řanda (5. prosince 1923 Rokycany – 31. srpna 1986 Praha) byl český herec a divadelní režisér.\n\nAbsolvoval strojní průmyslovku (1944), nastoupil zaměstnání v Kovohutích Rokycany a současně se věnoval ochotnicky divadlu. Po válce začal na doporučení Jaroslava Průchy studovat herectví na dramatickém oddělení pražské konzervatoře (absolutorium 1948).\nJeště jako posluchač účinkoval i v pražském Národním divadle. Pokračoval ve studiu na pražské AMU, kde byl žákem profesora Miloše Nedbala.\nPo vystudování konzervatoře se stal členem Divadla Josefa Kajetána Tyla v Plzni (1948–60), kde byl též činný jako režisér.\nV roce 1960 následoval režiséra Luboše Pistoria do pražského Divadla na Vinohradech (1960–1966). Od roku 1966 byl pak až do své smrti v roce 1986 členem činohry Národního divadla, v sezóně 1969–1970 vykonával i funkci šéfa činohry ND.Pohřben je v Praze na Vyšehradském hřbitově.\n\nPůsobil rovněž úspěšně ve filmu, rozhlase a v televizi, zabýval se také dabingem. Věnoval se i autorské a dramaturgické tvorbě, napsal řadu skečů pro rozhlasové a televizní vysílání. \n\n\n\nDo povědomí široké veřejnosti se Čestmír Řanda dostal především díky své práci ve filmu. Ztvárnil velkou řadu filmových postav. Režiséři jej často obsazovali kvůli jeho hereckým kvalitám, snad trochu také pro jeho nevšední hřmotnou postavu. Hrál ve více než 40 filmech a ztvárnil řadu televizních rolí (viz externí odkazy).\n\n\n\n"}
{"id": "150055", "url": "https://cs.wikipedia.org/wiki?curid=150055", "title": "Diktafon", "text": "Diktafon\n\nDiktafon je přístroj pro záznam zvuku, především mluvené řeči.\n\nPrvní diktafony fungovaly na principu fonografu.\n\nPozdější modely využívaly magnetické médium (drát nebo pásku), šlo o magnetofon vybavený pouze těmito základními funkcemi: mikrofonem, záznamovou a čtecí jednotkou a malým reproduktorem; většinou měly také vstup pro přídavný mikrofon. Starší typy měly možnost napájení z elektrické sítě nebo z baterií, novější pouze z baterií.\n\nZáznamovým médiem byl magnetofonový pásek, od 70. let 20. století uložený v kazetě o rozměrech 100 × 64 × 8 mm. Postupná miniaturizace vedla k zavedení speciálních mikrokazet pro diktafony o rozměrech asi 50 × 33 × 7 mm. Pro zvýšení záznamové kapacity mohly některé diktafony pracovat s poloviční rychlostí posuvu; pro usnadnění orientace v záznamu měly určité modely mechanické počitadlo otáček.\n\nDiktafony s analogovým záznamem na magnetofonový pásek byly postupně na přelomu 21. století vytlačeny diktafony digitálními bez mechanicky pohyblivých dílů. V nich je zvuk přeměňován na binární data a komprimován, např. do formátu MP3 či AMR. V tomto formátu je uložen do paměti a může být nejen přehráván, ale i přenesen, např. pomocí rozhraní USB. K výhodám digitálních diktafonů patří nižší spotřeba elektrického proudu a vyšší záznamová kapacita.\n"}
{"id": "150056", "url": "https://cs.wikipedia.org/wiki?curid=150056", "title": "Izobara (meteorologie)", "text": "Izobara (meteorologie)\n\nV meteorologii je izobara čára (izolinie) spojující na mapě místa se stejným tlakem vzduchu přepočteným na hladinu moře. Izobary jsou čáry, které se nikdy neprotínají. Mohou být uzavřené, pak se jedná o tlakovou níži (cyklónu) nebo výši (anticyklónu). Mohou být také otevřené, jedná se pak o brázdy (výběžky, hřebeny, pásy) nízkého nebo vysokého tlaku vzduchu.\n\n"}
{"id": "150059", "url": "https://cs.wikipedia.org/wiki?curid=150059", "title": "Psací písmo", "text": "Psací písmo\n\nPsací písmo je písmo uzpůsobené plynulému psaní textu rukou pomocí psací potřeby (perem, štětcem) na papír nebo jiný podobný materiál. Barokní a moderní psací písmo je charakteristické tím, že jednotlivá písmena ve slově jsou navzájem spojena, před barokem se však používala nespojovaná psací písma, neboť se psalo brkem a znalost psaní byla výsadou poměrně malého počtu obyvatel. Nespojovaná psací písma se někdy chybně nazývají tiskací písmo, a to i jsou-li psána ručně. Některé dílčí znaky psacího písma má polokurziva, která se běžně nazývaná kurziva – skloněné tiskací písmo. V původním významu je kurziva označení pro jednoduché psací písmo, skloněné a propojené.\n\nKaždý člověk má charakteristické rukopisné písmo, které odráží jeho návyky, vlastnosti, temperament a stav, zejména psychický. Obor, který se zabývá zkoumáním identity pisatelů, se nazývá písmoznalectví. Obor, který z písemného projevu zjišťuje vlastnosti a stav člověka, se nazývá grafologie.\n\nSmyčky a jednotažné napojování písmen vznikly v baroku u mistrů kaligrafie.\n\nSpeciální psací písmo se používá především v latince (včetně jejích národních modifikací) a v cyrilici (azbuce). Psací písma užívaná v jednotlivých zemích užívajících také latinku (nebo také cyrilici) se liší, některá písmena působí na běžné čtenáře z jiných zemí nezvykle nebo jsou pro něj nečitelná. Některá česká psací písmena se téměř nepodobají odpovídajícím tiskacím písmenům.\n\nZáklad psací latinky užívané v Česku pochází z krasopisných písem 19. století, které vycházely z anglické latinky (english hand) upravené ve 40. letech 19. století pro češtinu. Velká písmena byla v původní verzi složitá, zdobná a stínovaná. Reforma v roce 1932 toto písmo, zejména velká písmena, zjednodušila a odstranila stínování, takže již bylo psáno monolineárně. Došlo tehdy ke zrušení krasopisu. Úprava z let 1953–1958 podle metodiky Václava Pence mnohá písmena zúžila. Od té doby již došlo jen k drobným úpravám (například v 80. letech přiblížení podoby M a N malým písmenům m a n).\n\nPsací písmo podléhá individualizaci, lidé si volí různý způsob psaní a tomu přizpůsobují ergonomii psaní, speciálně si písmo přizpůsobují také leváci, záleží i na druhu psacího nástroje.\n\nVýzkum prováděný v Česku R.Lencovou v roce 2003 na několika stech obyvatel převážně z Prahy ukázal, že pětina lidí píše částečně spojovaným psacím písmem, méně než třetina dospělých nespojovaným nakloněným písmem (\"tiskacím\") a polovina dospělých píše písmem důsledně spojovaným, přičemž si někteří zjednodušují tvary velkých písmen do podob blízkých tiskacímu písmu. Malá část zkoumané skupiny psala hůlkovým (velkým tiskacím) písmem. Písmo lidí píšících spojeným písmem bylo pro autorku výzkumu nejméně čitelné. Vzhledem k nástupu počítačů lidé píší ručně stále méně, přístup k počítačům má v současné době odhadem asi polovina obyvatel. Výzkum byl prováděn pouze na několika stech dospělých lidí, kteří opisovali zadaný text, a na 900 dětí, které psaly spontánně své názory a myšlenky. Mezi dětmi i mezi dospělými byl zjištěn zhruba stejný podíl skupin podle způsobu psaní.\n\nOd počátku školního roku 2010/2011 Ministerstvo školství, mládeže a tělovýchovy umožnilo školám, aby v rámci pilotního ověřování mohly školy vyučovat nové psací písmo Comenia Script, nespojované, vycházející z kurzivy. V rámci projektu „Comenia – České školní písmo“ jej v roce 2009 na základě předchozích výzkumů psaného písma vyvinuli Radana Lencová, Tomáš Brousil a František Štorm a zaštítila Pedagogická fakulta Univerzity Karlovy, která zažádala MŠMT o akreditaci písma.\n\n\n\n"}
{"id": "150062", "url": "https://cs.wikipedia.org/wiki?curid=150062", "title": "Smírčí kříž", "text": "Smírčí kříž\n\nSmírčí kříž je kamenný kříž postavený nejčastěji na místě, kde se stal hrdelní zločin nebo neštěstí.\n\nVe středověku bylo možno při trestání provinilců uplatnit systém tzv. smírčího práva, kdy byl provinilci uložen nějaký úkol, kterým odčinil svůj zločin. Takovým úkolem kromě vyrovnání s postiženou rodinou mohlo být i vytesání a vztyčení kamenného kříže na místě, kde byl zločin spáchán.\n\nPodobným symbolem je křížový kámen, což je kříž vytesaný do kamene a nemá tudíž klasický „křížový\" obrys.\n\nSoudnictví ve středověké západní Evropě vycházelo z křesťanského kanonického práva založeného na hodnotách duchovních, svědomí a rozumu. Život na naší zemi nám daroval Bůh. A lidský život byl chápán jako nejvyšší hodnota. Pro spásu lidí, jejich vykoupení od hříchu Ježíš Kristus zemřel na kříži. Vraždou, usmrcením člověka pohrdl jedinec Kristovou výkupnou obětí a darem stvoření. Toto jednání si vůči živoucímu Bohu žádalo usmíření – potvrdit, že si křesťané váží Vykupitelova kříže. A tak vedle odškodnění pozůstalých byli pachatelé zločinu odsuzováni ke stavbě smírčích křížů.\n\nKřížové kameny byly stavěny také jako upomínka na pohromy, například morové epidemie.\n\nV roce 1997 byl vydán soupis (citován jako katalog) všech dosud nalezených smírčích křížů na území Česka. Katalog sestavilo muzeum v Aši a na něj navázaná Společnost pro výzkum kamenných křížů. Autoři vycházeli z desítek písemných podkladů od roku 1884. Katalog je tříděn po okresech a nalezené kříže byly očíslovány a popsány. Společnost později vydala novelizace, protože kříže byly a jsou dále nacházeny. V roce 2003 měla společnost zmapováno ve své centrální evidenci 3893 kamenných křížů na území celé České republiky.\n\nJinou aktivitu vyvinul Klub českých turistů – odbor Dvůr Králové nad Labem, který po roce 2000 vydal sérii zhruba 20 záznamníků tematických turistických odznaků (TTO) motivující turisty k jejich vyhledávání a zakreslení současného stavu. V brožurkách je použit systém očíslovaných křížů z výše uvedeného katalogu a dodány jejich souřadnice.\n\n"}
{"id": "150063", "url": "https://cs.wikipedia.org/wiki?curid=150063", "title": "Limita funkce", "text": "Limita funkce\n\nLimita funkce slouží v matematice ke zkoumání chování funkcí v okolí určitého bodu. Je to základní pojem v matematické analýze a v diferenciálním a integrálním počtu.\n\nPokud bereme funkci \"f\" jako předpis, který hodnotě \"x\" přiřazuje funkční hodnotu \"f\"(\"x\"), pak \"f\" má v bodě \"p\" limitu \"L\", jestliže pro \"x\" v okolí bodu \"p\" jsou hodnoty \"f\"(\"x\") blízko \"L\". Matematická definice, navržená na začátku 19. století, vyžaduje, aby se pro libovolně malou odchylku od \"L\" dalo najít okolí bodu \"p\", že pro každé \"x\" v tomto okolí se \"f\"(\"x\") liší od \"L\" o méně než povolenou odchylku.\n\nMatematicky zapisujeme, že pro \"x\" blížící se k \"p\" se hodnota \"f\"(\"x\") blíží k \"L\" výrazem formula_1.\n\nHlavní motivací pro používání limit je možnost „opravit“ chování funkce. Pokud nelze hodnotu funkce v určitém bodě spočítat (např. kvůli dělení nulou), ale v jeho okolí se chová „rozumně“ (viz tabulka s funkcí (sin \"x\")/\"x\" vpravo), můžeme funkci opravit tak, že její funkční hodnotu v problematickém bodě nahradíme limitou. Zda se funkce v okolí určitého bodu chová rozumně, lze poznat podle toho, že limita existuje.\nPojem limity má mnoho aplikací v matematické analýze. Například definice spojitosti používají limitu: funkce je spojitá, pokud se její funkční hodnota v každém bodě rovná její limitě v tomto bodě. Limity se proto používají pro funkce, které se chovají „nepěkně“; u „pěkných“ (například spojitých) funkcí je možné pracovat přímo s funkčními hodnotami. Jak snadno můžeme dostat „nepěknou“ funkci ukazuje definice derivace: derivace je limita podílu přírůstku funkce při malé změně \"x\" (z \"x\" na \"x\"+\"h\") dělené změnou \"x\":\nPokud bychom dosadili za \"h\" nulu, dostali bychom výraz nula děleno nulou. Pokud použijeme příliš velký přírůstek \"h\", hodnotu derivace nedostaneme přesně. Použitím malých hodnot \"h\" dostaneme hodnotu limity s libovolnou přesností.\n\nTato definice říká, že \"f(x)\" má v \"a\" limitu \"A\", jestliže \"f(x)\" se liší od čísla \"A\" velmi málo, je-li \"x\" hodně blízko bodu \"a\".\n\nLimitu má smysl zkoumat jen v uzávěru definičního oboru \"D\" (bez samotného bodu \"a\"); jinými slovy, libovolně blízko k bodu \"a\" musí být funkce někde definována. Definice neobsahující tuto podmínku by umožnila tvrdit, že funkce f(x)=x definovaná na intervalu formula_15 má v bodě 6 limitu -123456 (každé číslo by bylo limitou v každém bodě, který není \"nekonečně blízko\" k definičnímu oboru).\n\nHlavní myšlenka je problém limity funkce převést na již známý problém limity posloupnosti.\n\nHeineho a Cauchyova definice jsou ekvivalentní. Heineho se používá k výpočtu limit, Cauchyova častěji k důkazům.\n\nPokud je limita počítána v definované části funkce, jedná se o funkční hodnotu tohoto místa, právě když je v tom místě funkce spojitá.\n\nPomocí rozšířených reálných čísel lze definovat limitu i v případě, že \"a\" nebo \"A\" je kladné nebo záporné nekonečno.\n\nPro formula_21 rozlišujeme 4 případy, vlastní limita v vlastním bodě, nevlastní limita v vlastním bodě, vlastní limita v nevlastním bodě a nevlastní limita v nevlastním bodě. Pro vlastní limity platí, že formula_22, pro nevlastní potom formula_23 nebo formula_24. Pro limity ve vlastním bodě platí formula_25, pro limity v nevlastním bodě potom formula_26 nebo formula_27\n\nPříklad vlastní limity v vlastním bodě (formula_28 )\n\nPříklad nevlastní limity v vlastním bodě (formula_30 )\n\nPříklad vlastní limity v nevlastním bodě (formula_32 )\n\nPříklad nevlastní limity v nevlastním bodě (formula_34 )\n\nO funkci formula_36 \"n\"-proměnných formula_37 říkáme, že má v bodě formula_38 limitu \"K\", pokud ke každému (libovolně malému) číslu formula_39 existuje takové číslo formula_40, jež je v obecném případě závislé na volbě formula_41, že pro všechny body formula_42 z formula_43-okolí bodu \"A\" s výjimkou samotného bodu \"A\" platí formula_44. Takovou limitu značíme některým z následujících způsobů.\n\nLimita funkce \"n\" proměnných je tedy definována obdobným způsobem jako limita funkce jedné proměnné.\n\nU funkce \"n\" proměnných je možné provádět limitní přechod nejen vůči všem proměnným, tzn. formula_49, ale také vzhledem několika nebo jen jedné z proměnných, tzn. např. formula_50. Tedy např.\nkde \"g\" je funkcí formula_52 proměnných.\n\nO komplexní funkci formula_53 definované v okolí bodu formula_54 říkáme, že má v formula_54 limitu formula_56, jestliže k libovolnému formula_57 existuje formula_43-okolí bodu formula_54 takové, že\nLimitu v bodě formula_54 zapisujeme\nFormálně je tedy zápis stejný jako v případě reálných funkcí.\n\nLimita formula_56 může být komplexním číslem.\n\nO funkci formula_64 říkáme, že má v bodě formula_16 \"limitu formula_56 zprava\", resp. \"zleva\", pokud k libovolnému číslu formula_39 existuje takové číslo formula_40, jehož hodnota může v obecném případě záviset na volbě formula_41, že pro všechna \"x\" z pravého resp. levého okolí bodu formula_16, z něhož vyjmeme bod formula_16, tedy pro všechna \"x\" splňující podmínku formula_72, resp. formula_73, platí formula_74, což zapisujeme\n\nFunkce formula_64 má v bodě \"a\" limitu právě tehdy, pokud má v tomto bodě současně limitu zleva i zprava a tyto limity se rovnají.\nFunkce formula_78 nemá v bodě \"0\" limitu, ačkoliv má obě jednostranné limity\n\nLimitu formula_81 nazýváme \"vlastní\" nebo \"konečnou limitou\" funkce formula_64 v bodě \"a\", je-li formula_56 konečné číslo.\n\nLimitu funkce formula_64 v daném bodě \"a\" označíme jako \"nevlastní\" formula_85, resp. formula_86, pokud k libovolně velkému číslu formula_87 existuje takové formula_40, že pro všechna \"x\" z formula_43-okolí bodu \"a\" s výjimkou bodu \"a\" samotného platí formula_90, resp. formula_91, tedy\n\nNevlastní limitu lze definovat také zprava nebo zleva, bereme-li pouze pravé nebo levé okolí bodu \"a\".\n\nLimitu funkce lze počítat ve vlastních i nevlastních bodech, přičemž vlastním bodem je myšleno libovolné reálné číslo, nevlastním pak formula_94 či formula_86.\n\nŘíkáme, že funkce formula_64 má vlastní limitu formula_56 v nevlastním bodě formula_94 resp. formula_86 právě tehdy když:\n\nformula_100\nresp.\nformula_101.\n\nTaké v nevlastním bodě může být limita nevlastní, tzn. formula_102.\n\n\nFunkce\nnemá limitu v bodě formula_127.\n\n"}
{"id": "150064", "url": "https://cs.wikipedia.org/wiki?curid=150064", "title": "City Empiria", "text": "City Empiria\n\nCity Empiria (původně Motokov) v Praze na Pankráci je třetí nejvyšší budova v Česku. Budova stojí v bezprostředním sousedství stanice metra Pankrác na samé hranici katastru Nuslí.\n\nByla postavena mezi roky 1975 a 1977 jako sídlo podniku zahraničního obchodu Motokov. Mrakodrap má 27 podlaží s výškou 104 metrů a je vyhrazen administrativě. Podlahová plocha měří 24 500 m. Anténa sahá do výšky 132 m. Architekty původního projektu byli Zdeněk Kuna, Zdeněk Stupka, Olivier Honke-Houfek, Milan Valenta a Jaroslav Zdražil. Od svého dokončení až do roku 1993 byl tento mrakodrap nejvyšší budovou Československa resp. Česka.\n\nV roce 2001 koupila budovu společnost ECM Real Estate Investments, ve které působí podnikatel Milan Janků, a začala s její rekonstrukcí, která byla dokončena roku 2005. Mrakodrap především dostal nový plášť a byl přejmenován na nový název „City Empiria“.\n\nV květnu 2010 společnost ECM budovu i s přilehlým konferenčním centrem City Forum prodala. Kupcem byl Generali PPF Holding, ve kterém držela italská pojišťovna Assicurazioni Generali 51procentní podíl a skupina PPF českého velkopodnikatele Petra Kellnera 49 procent. Cena mrakodrapu a konferenčního centra byla 1,8 miliardy korun, ale developerská firma ECM získala z prodeje po odečtení závazků jen zhruba 310 milionů korun. Skupina PPF však k roku 2015 všechny své akcie z holdingu prodala Generali, čímž se jediným vlastníkem holdingu stal koncern Generali.\n\n\n"}
{"id": "150071", "url": "https://cs.wikipedia.org/wiki?curid=150071", "title": "Mark Cross", "text": "Mark Cross\n\nMark Cross (* 2. srpna 1965 Londýn Spojené království) je hard rockový a heavy metalový bubeník. Během své kariéry hrál v řadě hudebních skupin. Jeho otec byl Angličan a matka Němka.\n\n\n\n"}
{"id": "150074", "url": "https://cs.wikipedia.org/wiki?curid=150074", "title": "City Tower", "text": "City Tower\n\nCity Tower v Praze na Pankráci je druhá nejvyšší budova v České republice a nejvyšší budova v Praze a v Čechách. Stojí nedaleko stanice metra Pankrác. Budova má 27 nadzemních a 3 podzemní podlaží a na výšku měří 109 metrů; většinu prostoru zaujímají kanceláře.\n\nStavba budovy jako zamýšleného sídla Československého rozhlasu byla zahájena v roce 1983. V roce 1993 byla budova skoro dokončena, ale pro Český rozhlas byla příliš veliká, technologicky zastaralá a obsahovala materiály s velkou koncentrací azbestu. Proto se Český rozhlas rozhodl budovu prodat. V roce 1996 podepsal smlouvu se společností NIKO, která za budovu nabídla 1 mld. Kč. Společnost však ve stanoveném termínu nezaplatila kupní cenu a budova se tak vrátila zpět Českému rozhlasu. Stejný scénář se opakoval později se singapurskou společností Wells Holding a cenou 550 milionů Kč. Nakonec byla budova s odhadovanou velikostí pronajímatelné plochy 49 000 m² úspěšně prodána až v roce 2000 společnosti ECM Real Estate Investments za 285 milionů Kč.\n\nPo dlouhých letech příprav byla v roce 2005 zahájena radikální přestavba, která byla dokončena v roce 2008, po 25 letech od zahájení původní stavby. V této souvislosti byl zbořen nevyhovující objekt hudební výroby na východ od výškové budovy a na severní straně byl postaven nový objekt nazvaný City Point. Na nové podobě budovy se podílel architekt Richard Meier ve spolupráci s Václavem Aulickým. Budova dostala nový název „City Tower“ a nabídla 44 000 m² kancelářských ploch k pronájmu. Největším nájemcem se stala Raiffeisenbank, která obsadila 10 pater budovy.\n\nNa rekonstrukci bylo použito přes 2300 tun nových ocelových konstrukcí. Fasádu tvoří 30 500 m² skleněných tabulí. V podzemních patrech vzniklo 800 parkovacích míst. V budově je celkem 18 výtahů. Výtahy dosahují rychlosti 6 metrů za sekundu a oficiální stránka prohlašuje, že jsou to nejrychlejší výtahy v České republice. Ve 27. patře se nachází nejvýše položená restaurace v Česku, ta od roku 2013 opakovaně získala ocenění Michelinského průvodce v kategorii „Bib Gourmand“ (dobré jídlo za slušnou cenu).\n\nV roce 2009 společnost ECM budovu City Tower s udávanou hodnotou 130 mil. eur prodala firmě Marpona za 52 milionů eur (asi 1,33 mld. korun) či za 130 milionů eur, což je podle kurzu roku 2012 asi 3,3 miliardy korun.\n\nV červenci 2012 společnost Marpona prodala stavbu firmě Consideratio, která patří přes společnost Fintop do holdingu Proxy-Finance. Prodejní cena nebyla zveřejněna.\n\n\n"}
{"id": "150075", "url": "https://cs.wikipedia.org/wiki?curid=150075", "title": "Nesoudělná čísla", "text": "Nesoudělná čísla\n\nNesoudělná čísla jsou v matematice taková celá čísla, která mají pouze jednoho kladného společného dělitele – číslo 1. Ke zjištění nesoudělnosti lze využít například Euklidova algoritmu nebo faktorizaci.\n\nNapř. \n\nPokud mají čísla více než jednoho společného dělitele, jsou to čísla soudělná.\nNapř.\n\n\n"}
{"id": "150076", "url": "https://cs.wikipedia.org/wiki?curid=150076", "title": "Pandareos", "text": "Pandareos\n\nPandareos (latinsky \"Pandareus\") byl v řecké mytologii efeský král.\n\nJeho původ je značně zastřený, uvádí se jako syn Meropův a Klymené, jindy zase syn Androkla, zakladatele Efesu. Do mýtů však vstoupil jako přítel Tantalův v jedné epizodě. \n\nPrý na Krétě chytil a ukradl zlatého psa, kterého pro bohyni Rheiu zhotovil sám božský kovář Héfaistos. Pes měl hlídat novorozeného Dia, kterého Rheia tajně porodila a ukryla na Krétě. Pandareos psa ukryl u Tantala, když se však polekal, že svým činem urazil bohy, požádal Tantala o jeho vydání. Ten však kategoricky popřel, že by ho někdy ukrýval, natož snad vlastnil. Zeus se rozlítil a Tantala tvrdě potrestal věčnými mukami v podsvětí. Pandareos se svou manželkou Harmothoé uprchl do Athén a pak na Sicílii, kde oba bídně zemřeli. \n\nOvšem vypráví se i úplně obrácená verze: psa ukradl Tantalos a Pandareos mu ho odmítl vrátit. Rozhořčení bohové pak nechali Pandarea a jeho manželku zkamenět. \n\nO jejich tři nedospělé dcery Meropé, Kleotheru a Klýtii se začaly starat bohyně Afrodíté, Héra, Artemis i Athéna a věnovaly jim všechnu péči a lásku. Diovi ta péče vrtala hlavou a podezříval je, že bohyně samy navedly Pandarea ke krádeži. Takže nechal děvčata potají unést Harpyjemi, které je potom předaly Erínyím a trpět za zločiny jejich otce. \n\n"}
{"id": "150083", "url": "https://cs.wikipedia.org/wiki?curid=150083", "title": "Broteás", "text": "Broteás\n\nBroteás (latinsky \"Broteas\") byl v řecké mytologii syn lýdského krále Tantala.\n\nJeho sourozenci byli Pelops a Niobé. Z celé té smutně proslulé rodiny ví se toho o něm nejméně. Byl prý vášnivý lovec a byl ohyzdný. Protože odmítal prokazovat úctu bohyni Artemidě, potrestala ho za to šílenstvím. \n\nV něm Broteás křičel, že mu nemůže ublížit žádný plamen. Vrhl se na hranici hořících polen a nechal se spálit. Jiná verze uvádí, že spáchal sebevraždu, protože se všem hnusil pro svou ošklivost. \n\nPřesto však měl syna a dědice, kterého po dědečkovi pojmenoval \"Tantalos\". \n\n"}
{"id": "150085", "url": "https://cs.wikipedia.org/wiki?curid=150085", "title": "Uzel (jednotka)", "text": "Uzel (jednotka)\n\nUzel (knot, značka kt nebo kn) je jednotka rychlosti používaná v mořeplavbě, letectví a meteorologii (tam k určování rychlosti větru). Uzel je definován jako jedna námořní míle (1 852 m) za hodinu.\n\nTato jednotka vznikla v mořeplavectví a používala se hlavně k vyjádření rychlosti lodi nebo vodního proudu. Definice byla navržena tak, aby rychlost v uzlech byla rovna počtu obloukových minut zeměpisné šířky, které loď ujela za hodinu při jízdě ve směru poledníku.\n\nK měření rychlosti v uzlech sloužilo zařízení zvané \"log\", které se spouštělo z paluby pohybující se lodi. Šňůra logu byla opatřena plováky a ve vzdálenostech 14,401 8 metrů (47 stop a 3 palce) byly na ní navázány uzly. Údaj v uzlech byl dán počtem uzlů prošlých rukama námořníka za 28 sekund (čas se měřil přesýpacími hodinami). Tato definice by odpovídala hodnotě 1 kt ≈ 1,851 66 kmh, která se od dnešní definice užívající mezinárodní námořní míli liší o méně než 0,2 ‰.\n\nUzel není jednotkou soustavy SI, ale v současné době je již dovoleno jej s jednotkami této soustavy užívat (v odpovídajících oblastech užití). Vyhláška Ministerstva průmyslu a obchodu České republiky č. 264/2000 Sb. ho však mezi povolenými jednotkami neuvádí.\n\nV letectví se pomocí uzlů udává vzdušná rychlost; konkrétní varianty vzdušné rychlosti vyjádřené v uzlech se někdy označují zkratkami\n\nKromě toho se uzel užívá jako jednotka v letecké meteorologii pro vyjadřování rychlosti větru.\n\n"}
{"id": "150087", "url": "https://cs.wikipedia.org/wiki?curid=150087", "title": "Heckler &amp; Koch PSG1", "text": "Heckler &amp; Koch PSG1\n\nHeckler & Koch PSG1 čili Präzisionsschützengewehr („přesná pěchotní puška“) je poloautomatická puška vyráběná firmou Heckler & Koch, používaná zvláštními a policejními jednotkami na celém světě. Je jediná, která si může nárokovat podobnou úroveň přesnosti jako opakovací puška. Kvůli své hmotnosti a vysokým výrobním nákladům je však téměř nepoužitelná ve vojenské střelbě ze zálohy.\n\nPuška PSG1 byla vyrobena jako odezva na Mnichovský masakr na letní olympiádě v roce 1972. Německé policejní jednotky nebyly schopny dostatečně rychle napadnout teroristy a zabránit jim tak v zabíjení civilistů.\nZbrojovka Heckler & Koch byla tedy pověřena, aby vyrobila poloautomatickou a přesnou pušku s vysokokapacitním zásobníkem.\n\nJe považována za jednu z nejpřesnějších poloautomatických pušek na světě. Její cena je však přímo úměrná její kvalitě, okolo 10 000 USD v základní verzi jsou ochotny dát pouze elitní policejní a protiteroristické jednotky. Standard, který musí každá puška splňovat, je zásah 50 náboji do kruhového terče o velikosti 80 mm na vzdálenost 300 metrů. Na pušce nejsou žádná otevřená mířidla, pouze optický zaměřovač Hensoldt Wetzlar 6x42, který je k pušce pevně přidělán. Stejně jako ostatní pušky firmy Heckler & Koch, používá zpožděný systém otevírání závěru (\"roller-locking\"); dále má téměř naprosto tiché nabíjení, což je využitelné v situacích, kdy je potřeba potichu přebít před výstřelem. Má také nastavitelnou výšku a šířku spouště, kde je potřeba ke zmáčknutí spouště síla 1,5 kg.\nPSG1 používá klasické 20ranné zásobníky používané v puškách G3 nebo speciální 6ranný zásobník.\n\nMá však i své nevýhody. Pro vojenské využití je téměř nepoužitelná hned z několika důvodů:\n\nPuškohled na PSG1 má 6 nastavitelných pozic. Bílé značky od 1 do 6 pro vzdálenosti od 100 do 600 metrů. Žluté značky pro vzdálenosti 10, 15, 20, 30, 45 a 75 metrů. A zamíření podle větru, kde jedno pootočení (klik) posune záměrný kříž o 1 cm na 100 metrů.\n\nStřelivo používané v odstřelovacích puškách je jeden z nejdůležitějších faktorů. I nejlepší a nejpřesnější puška na světě s nekvalitním střelivem bude střílet špatně. Přesnost střelby závisí na každém náboji a proto je velice důležité použít kvalitní střelivo. Také nábojnice musí být dostatečně přizpůsobivá, aby po výstřelu uzavřela komoru, vrátila se do původního tvaru a umožnila snadné vyhazování. Puška PSG1 používá standardní náboj ráže 7,62×51 mm NATO. Tento náboj má střelu o průměru 7,82 mm určenou pro vývrt 7,62 mm a nábojnici dlouhou 51 mm. Střela má vždy o něco větší průměr než vývrt, aby zapadla do drážkování.\n\nJe však námětem debat, zda je náboj ráže 7,62×51 mm dostatečně výkonný. Pro odstřelovače není zrovna nejvhodnější, na vzdálenost delší než 700 až 800 metrů nemá dostatečnou průbojnost. Pro zavedení nového náboje by se dnes našlo několik uchazečů, například náboj .300 Winchester Magnum, který má mezi 600 až 1000 metry téměř dvojnásobnou energii. Je zde však stále nechuť vůči zavedení dalšího typu náboje.\n\nJasnou výhodou poloautomatické pušky je její rychlost střelby v porovnání s puškou opakovací. A pokud terče tvoří skupiny nepřátelských vojáků, je puška poloautomatická se svou rychlostí palby více účinná. Pokud má však odstřelovač jeden cíl, který potřebuje zasáhnout jedinou ranou, opakovací puška poskytuje více potřebné přesnosti.\nPoloautomatická puška vyhazuje nábojnice a to může prozradit střelcovu pozici, což je jasná nevýhoda oproti opakovací pušce, kde může střelec nábojnici pomalu vyjmout a uschovat do kapsy.\n\nMSG90 je zjednodušená verze pušky PSG1. Byla vyrobena na podkladě vojenských specifikací, aby mohla být použitelná vojenskými složkami. Její hmotnost byla snížena na 6,4 kg a byla také zkrácena na 1165 mm. Botka pažby je nastavitelná výškově i délkově. Také optická mířidla byla změněna na 10×42, což umožňuje mířenou střelbu až na 1000 metrů. Je však otázka, zda je tato puška pro vojenského odstřelovače lepší než klasická opakovací puška.\n\n"}
{"id": "150088", "url": "https://cs.wikipedia.org/wiki?curid=150088", "title": "Šejdračka", "text": "Šejdračka\n\nŠejdračka (\"Zannichellia\") je rod jednoděložných rostlin z čeledi rdestovité (\"Potamogetonaceae\"). Starší taxonomické systémy ji často řadí do samostatné čeledi šejdračkovité (\"Zannichelliaceae\").\n\nJedná se o vytrvalé vodní rostliny s oddenky, kořenící ve dně, lodyha často v uzlinách kořenující. Listy jsou jednoduché, ponořené, přisedlé, většinou (kromě kvetoucích větví) vstřícné (na rozdíl od rdestů rodu Potamogeton, které mají listy většinou střídavé). Čepele jsou celistvé, čárkovité. Palisty jsou vyvinuty, jsou objímavé, v mládí často trubkovité. Jedná se o jednodomé rostliny s jednopohlavnými květy. Květy jsou v květenstvích, v dvoukvětých vrcholících, kdy jeden květ je samčí a druhý samičí a vykvétají pod vodou. Okvětí u samčích květů chybí, u samičích se jedná o 3 srostlé okvětní lístky v 1 přeslenu, tvořící bazální kápovitou strukturu. Tyčinek je v samčích květech 1-2, opalování se děje pomocí vody. Gyneceum je apokarpní, složené ze 2-9 plodolistů. Semeník je svrchní. Plod je suchý, nepukavý, v souplodí, jedná se o nažku, na vrcholu s krátkým zobánkem.\n\nJe známo asi 5 druhů (záleží ale na taxonomickém pojetí), rozšířeny skoro po celém světě.\n\nV ČR i v celé Evropě roste pouze šejdračka bahenní (\"Zannichellia palustris\"). Je to však velice variabilní druh, je rozlišováno několik poddruhů, v některých pojetí však i samostatných druhů. Roste nejčastěji ve stojatých, spíše eutrofních vodách, hlavně v rybnících, od nížin do podhůří.\n\n\n\n\n \n"}
{"id": "150089", "url": "https://cs.wikipedia.org/wiki?curid=150089", "title": "Zdeněk Řehoř", "text": "Zdeněk Řehoř\n\nZdeněk Řehoř (30. srpna 1920 Jičín – 8. listopadu 1994 Praha) byl český herec.\n\nJeho soukromou profesorkou herecké výchovy byla Lola Skrbková, členka Burianova divadla D 34. Začínal za 2. světové války v pražském divadélku Větrník režiséra Josefa Šmídy. Kromě hraní zde byl v jednu dobu i administrativním vedoucím souboru. Vystupoval ve většině her divadla s výjimkou konce roku 1944 a části 1945, kdy pobýval s těžkou tuberkulózou v plicním sanatoriu v Kostelci nad Černými lesy. Měl chalupu v Kytlici č.p. 47 vedle dalších herců (Brodský, Horníček, Černocká).\n\nPo likvidaci divadla Větrník v roce 1946 přešel do Burianova Déčka. Později byl členem Divadla na Vinohradech (1950–1994).\n\nByl dvakrát ženatý, poprvé s Věrou Krpálkovou a podruhé s Janou Semrádovou.\n\n\n\nByl známým a režiséry vyhledávaným filmovým hercem. Pro svůj nevšední herecký styl hrál většinou plaché hrdiny. Hrál ve více než 60 filmech.\n\nZdeněk Řehoř měl mnoho televizních rolí. Řada z nich je nezapomenutelných. Jen namátkou: Tatínek a dědeček ve starším seriálu Taková normální rodinka, později Hajný v populární řadě večerníčků Krkonošské pohádky.\n\n\n\n"}
{"id": "150093", "url": "https://cs.wikipedia.org/wiki?curid=150093", "title": "Administrativní dělení Kazachstánu", "text": "Administrativní dělení Kazachstánu\n\nKazachstán se dělí na 14 oblastí (, ). Každá oblast se dělí na několik okresů (), popř. oblastně spravovaných měst. Hlavní město Nur-Sultan, bývalé hlavní město Almaty a města Bajkonur a Šymkent jsou spravovány zvlášť.\n\n\n\n"}
{"id": "150094", "url": "https://cs.wikipedia.org/wiki?curid=150094", "title": "Izoglosa", "text": "Izoglosa\n\nIzoglosa je hranice území, kde se vyskytuje daný jazykový jev, resp. jde o linii na mapě, která toto území vymezuje.\n\nIzoglosa obvykle netvoří ostrý předěl, ale označuje nejzazší hranici výskytu daného jevu. Mezi izoglosami dvou konkurenčních jazykových jevů pak existuje území, které představuje plynulý přechod mezi těmito jevy – jazykové kontinuum.\n\nIzoglosy mohou probíhat buď samostatně, nebo vytvářet svazky, které svědčí pro existenci hranice mezi dvěma nářečími.\n\nIzoglosy ohraničují různé druhy jazykových jevů. Podle toho pak rozlišujeme izoglosy na:\n\n\n"}
{"id": "150104", "url": "https://cs.wikipedia.org/wiki?curid=150104", "title": "Cimbál", "text": "Cimbál\n\nCimbál (latinsky \"cembalo ungarico\") je deskový úderný strunný hudební nástroj. Může být opatřen pedálem. Struny jsou v případě velkého maďarského cimbálu naladěné chromaticky v tónovém rozsahu C–a³ (někteří hráči si nejhlubší struny podlaďují, aby dosáhli většího rozsahu nástroje i za cenu neúplné chromatiky), starší lidové cimbály byly diatonické a s menším rozsahem. Jde o jistý druh stolní citery, obdoba německého hackbrettu. Hráč hrající na cimbál se nazývá \"cimbalista/cimbalistka\". Struny rozeznívají cimbalisté převážně úderem paličky. Nejčastěji se používají dvě dřevěné paličky nejrůznějších tvarů. Ocelové struny jsou nataženy na rezonanční skříni lichoběžníkového tvaru. Pro každý jednotlivý tón je nataženo 1 až 4 strun. Struny jsou vedeny střídavě přes kobylky. To umožňuje přesnější úder paličkou.\n\nJednou z nejstarších paličkových citer byl perský (Írán) \"santůr\", který měl lichoběžníkový tvar s horizontální polohou strun. Tento nástroj je stár asi 2000 let, ale jeho prototyp se používal už mnohem dříve v Babylonské říši (dnešní Irák). Paličkové citery se objevují v oblastech jako je Indie, Blízký východ, jihovýchodní Asie, Čína, střední Evropa (Maďarsko, Česká republika, Slovenská republika, Polsko, Rakousko, Bavorsko, Švýcarsko), Balkán, Východní Evropa (Bělorusko, Ukrajina). Na nástroje se hraje ale i ve Velké Británii a v USA, kde se nazývají \"dulcimer\".\n\nNejstarší záznamy o výskytu paličkové citery v podobě dnes známého cimbálu v Evropě pocházejí z 15. století z Německa, Itálie, Polska, Maďarska, Česka, Francie a Anglie. V 17. století se cimbál objevil i ve Skandinávii a ve Španělsku.\n\nPoté, co se v 19. století rozšířilo použití klavíru, stal se cimbál především nástrojem lidové hudby. Objevuje se v hudebních souborech společně s houslemi a kontrabasem. Ve východní Evropě se používá cimbál společně s dechovými nástroji (především s klarinetem) a bubnem.\n\nCimbál se stal nedílnou součástí lidové hudby v Rumunsku a Maďarsku. Na cimbál často hráli Romové.\n\nCimbál byl zdokonalen do koncertní podoby v Maďarsku, a to již v osmdesátých letech 19. století. Jeho tvůrcem byl Václav József Schunda (původem z Dubče u Říčan). V roce 1874 vytvořil pevný pedalizační systém. Tímto revolučním činem započala éra využívání cimbálu jakožto koncertního hudebního nástroje.\n\nPokračovatelem a posléze také konkurentem firmy Schunda se od roku 1900 stala firma Bohák. Její zakladatel Lajos Bohák se narodil 6. srpna 1870 v obci Kvetná (teď na Slovensku). Už před první světovou válkou se stal velkým konkurentem V.J.Schundy. Ten uznal jeho nový pedalizační systém a začal ho též používat u svých nástrojů. Po smrti L. Boháka přebral firmu jeho syn Lajos Bohák ml.\n\nProfesionální výroba velkých cimbálů v Československu byla zavedena firmou Josef Lídl v Brně roku 1947. Roku 1950 začala výroba velkých nástrojů, konstrukčně inspirovaných osvědčenými instrumenty značek Schunda a Bohák. Na jejich tvorbě se podílel především František Wallinger, Karel Stehlík a poté Jaroslav Rybníček spolu s vedoucím díla M. Kotoulem. Ti postavili okolo 100 nástrojů s firemní značkou PRIMAS. V roce 1960 byla výroba cimbálů zastavena \"v rámci plánovaného řízení hospodářství jako bezperspektivní\". Nutno podotknout, že tyto nástroje však nedosahovaly koncertní kvality maďarských nástrojů, a to především díky konstrukčním změnám ozvučné skříně provedenou nástrojaři firmy Lídl. V rozmezí let 1956-1992 se velké cimbály dovážely do Československa většinou z Maďarska. K obnově výroby došlo až na počátku devadesátých let ve firmách Josef Lídl, Galuška a Holak.\nCimbál se prosadil i ve vážné hudbě zejména díky Ferenci Lisztovi a dalším maďarským skladatelům.\n\nHráč hrající na cimbál se nazývá cimbalista, jedná-li se o ženu, pak cimbalistka. Cimbalista hraje na cimbál buď úderem paliček, nebo pizzicatem. Cimbalisté a cimbalistky, dříve známí převážně z cimbálových muzik, dnes již mohou studovat hru na cimbál na základních uměleckých školách, konzervatořích (v Brně, Ostravě, Kroměříži), v zahraničí i na vysokých školách (např. na Akademii Ference Liszta v Budapešti, Akademii umeni v Banské Bystrici). Takto vystudovaní hráči se poté mnohdy věnují sólové hře na cimbál.\n\nMezi známé české cimbálové interprety patří Magdalena Múčková, Jan Rokyta, Dalibor Štrunc, Helena Červenková, Růžena Děcká, Zuzana Lapčíková, Jaromír Dadák, Kateřina Zlatníková, Ludmila Dadáková, Daniel Skála, z nejmladší generace Michal Grombiřík, Petr Spěvák, Nikol Kuchynková, Lenka Bláhová, Petr Gilar, Jiří Gužík, Petr Gablas, Gabriela Jílková,Matěj Číp, Jaroslav Kneisl, Vladimíra Křenková, Jana Schejbalová, Jura Wajda, Adam Ramdan a další.\n\n\"Paličky\" jsou většinou dvě. Můžou mít úderné hlavice tvrdé nebo měkké, rukojeti pevné nebo pružné, s úchopovou částí pro prsty nebo bez ní. Cimbáloví hráči v České republice, na Slovensku a v Maďarsku používají dřevěné pružné paličky s ohnutými hlavicemi obalené vatou či plstí a s úchopnou částí pro prsty, na Ukrajině se používají kratší dřevěné paličky bez obalení vatou a existují též kovové paličky, které způsobují cinkavější zvuk.\n\"Pizzicato\" je způsob cimbálové hry, kdy cimbalista rozeznívá strunu pomocí drnkání, a to většinou vlastními nehty či trsátkem.\n\n\n\n"}
{"id": "150108", "url": "https://cs.wikipedia.org/wiki?curid=150108", "title": "Earl Scruggs", "text": "Earl Scruggs\n\nEarl Eugene Scruggs (6. ledna 1924 v Shelby v Severní Karolíně v USA – 28. března 2012 Nashville) byl muzikant, který vynalezl a nejvíce zpopularizoval tříprstou techniku hry na pětistrunné banjo, které se používá v bluegrassové muzice.\n\nZačínal jako malý chlapec, hrával s rodiči a sourozenci. Osvojil si techniku hry dvěma prsty, která byla tehdy již běžná, posléze si všiml, že někteří banjisté z okolí používají tři prsty pravé ruky a hudba, která se linula z jejich banja zněla odlišně. Od té doby neustal, dokud se to nepovedlo i jemu.\n\nDo kapely Blue Grass Boys vstoupil v roce 1945 a jeho synkopovaný tříprstý styl rychle způsobil senzaci. V roce 1948 společně s kytaristou Lesterem Flattem opustili Monroeovu kapelu a založili vlastní: \"Flatt and Scruggs and the Foggy Mountain Boys\", se kterou dosáhli světového věhlasu. V roce 1969 se Flatt and Scruggs rozpadli kvůli rozporu ohledně dalšího směřování písní. On sám pak založil novou skupinu nazvanou \"The Earl Scruggs Revue\", kde občas spoluúčinkovali jeho synové.\n\nV roce 1969 Flatt and Scruggs získali cenu Grammy za jeho instrumentálku \"Foggy Mountain Breakdown\", kterou se stala známou díky filmu \"Bonny and Clyde\". U nás tuto skladbu nahrál jako první Marko Čermák se skupinou Greenhorns pod názvem \"Banjo z Mlžných hor\". V roce 1991 byl uveden do Bluegrassové síně slávy (\"International Bluegrass Music Hall of Honor\").\n\n"}
{"id": "150115", "url": "https://cs.wikipedia.org/wiki?curid=150115", "title": "MG 42", "text": "MG 42\n\nKulomet MG 42 (přesné označení Universal-Maschinengewehr Modell 42) byl vyvinut a zaveden do výzbroje německého Wehrmachtu v roce 1942 během druhé světové války.\n\nOproti obecně rozšířenému názoru, že byl jen rozsáhlejší inovací předchozího typu MG 34 pro podmínky sériové výroby, je MG 42 právem pokládán za zcela nově vyvíjený typ. Obě zbraně sice patří do stejné kategorie univerzálních kulometů (tato třída podpůrných pěchotních zbraní se koncepčně zrodila na přelomu 20. a 30. právě v Německu, jakožto reakce na potřebu \"bleskové války\" – vojáci potřebovali něco účinnějšího a mobilnějšího, než složité, desítky kilogramů vážící, vodou chlazené typy z 1. světové války), automatika MG 34 pracuje na principu krátkého zpětného pohybu hlavně při plně uzamčeném závěru, MG 42 má také pohyblivou hlaveň (při výstřelu dojde k jejímu zákluzu) a závěr je také plně uzamčený tzv. válečkovým systémem (popsán níže).\n\nTyp MG 34, první bojově nasazený univerzální kulomet, sice vyhovoval nárokům na něj kladeným co do palebné síly a mobility, ale ukázal se však příliš citlivý na podmínky východní fronty – v zimě mu vadil mráz a led, v létě prach, a po zbytek roku bahno. Obsluhy trávily neúměrně mnoho času usilovnou údržbou svých zbraní, aniž by bylo dosaženo požadované spolehlivosti funkce. Navíc byl výrobně poměrně náročný a úměrně tomu i drahý, neboť převážná většina jeho klíčových součástí vznikala třískovým obráběním. Německý Wehrmacht došel brzy k závěru, že potřebuje něco spolehlivějšího, jednoduššího a vhodnějšího pro masovou válečnou produkci. Armádní specialisté tedy kontaktovali Ing. Grünowa, odborníka na tváření kovů, který v poměrně krátkém čase navrhl řadu součástí nového kulometu pro výrobu pomocí tažení a lisování z plechů. Jak MG 34, tak MG 42 byly vyráběny a v bojích používány až do konce války. MG 42 se dodával i německým spojencům Finsku, Itálii, Slovensku a Maďarsku. Koncem války byl představen jeho nástupce \"MG 45\", kterého byl však vyroben jen velmi malý počet.\n\nMG 42 byl ve vývoji zbraní skutečným milníkem. Šlo o první skutečně masově vyráběný kulomet, jehož hlavní části byly lisovány z plechu. Stal se také základem pro pozdější konstrukce jako například pro americký kulomet M60. V roce 1969 jeho pozdější verzi MG 2 jako osvědčený a spolehlivý typ, přerážovaný pro standardní munici NATO (7,62x51) s minimem vylepšení zařadil do své výzbroje Bundeswehr pod označením MG 3, který používá dodnes. (Protože se výrobní dokumentace MG 42 během zmatků v závěru války někam ztratila, bylo nutno vytvořit novou okopírováním zachovaného válečného exempláře.) Pod označením M53 se vyráběl v bývalé Jugoslávii (pro původní náboj 7,92x57 Mauser) a tamtéž byl jako „Sarac“ také nabízen na export. Jugoslávské M53 se naposledy objevily v bojovém nasazení během občanské války na Balkáně. MG 42 nebyl vzhledem k nevelké hmotnosti a výkonné munici příliš přesnou zbraní, německá armáda s tím však byla smířena, neboť jeho extrémně vysoká kadence (průměrně 1 200/min.) sama o sobě stačila nahradit nedostatek přesnosti.\n\nZbraň střílí ze zadní polohy závěru, tedy po natažení zůstává závěr v zadní poloze a náboj není v komoře. Po stisknutí spouště je závěr uvolněn a vržen kupředu silou stlačené vratné pružiny. V první části své dráhy vysune, pomocí výstupku na horní straně hlavice závorníku, náboj z pásu, ležícím na stolíku podávacího zařízení, který je navaděčem směřován do komory. Ve chvíli kdy je náboj dotlačen do komory, tak válečky uložené po bocích závorníku přichází do kontaktu s uzamykací kulisou, která je pevně našroubována na hlavni a tvoří s ní jeden výměnný celek. Kulisa způsobí rozepnutí válečků do stran a tím uzamčení závěru do kulisy hlavně. Jakmile jsou válečky roztaženy a závěr tím pádem uzamčen, pružina uložená v těle závěru vymrští vpřed zápalník, který do této chvíle byl přímo blokován uzamykacími válečky. Zápalník je totiž vložen do šikmé kulisy, která se pohybuje společně s ním uvnitř závěru a slouží zároveň pro rozpínání válečků do stran v uzamčené poloze a zároveň pro uvolnění a zpětné napnutí zápalníku. Jinak řečeno, ve chvíli kdy závěr zavede náboj do komory a je uzamčen pomocí válečků, tak současně uvolní zápalník a ten odpálí náboj.\n\nPo výstřelu, kdy střela opustí hlaveň, energie zpětného rázu tlačí celek hlavně s uzamčeným závěrem vzad, čímž dojde ke krátkému zákluzu hlavně do polohy, kde je v rámu zbraně přinýtována odemykací kulisa, která způsobí zpětné zatlačení uzamykacích válečků závěru do polohy kdy se závěr odemkne a zároveň také válečky zatlačí kulisu uvnitř závěru zpět proti pružině zápalníku a tím dojde k napnutí zápalníku a jeho zajetí do závěru. Dále pak závěr pokračuje vzad, hnán zbytkovým tlakem plynů působících na nábojnici. Jakmile závěr dosáhne své zadní polohy, narazí na pružinový doraz, který jednak pohltí zbytkovou energii závěru a zároveň jej vrhne opět kupředu, čímž urychlí jeho pohyb. Při dosažení zadní polohy závěru je z čela závorníku vysunut vyhazovač umístěný nad osou zápalníku proti vytahovači a je tak zajištěno vyhození prázdné nábojnice ven ze zbraně směrem kolmo dolů. Závěr poté pokračuje směrem kupředu tlačen vratnou pružinou a celý cyklus se tak opakuje pokud mezi tím nebyla uvolněna spoušť a závěr nebyl zachycen v zadní poloze. Pro rychlejší a spolehlivější funkci zbraně je hlaveň v přední poloze nasazena v „pístu“ který zakluzuje ve válci tvořeném přední částí rámu. Po výstřelu se tvoří tlak plynů v dutině tlumiče plamene a tento tlak působí přes čelo onoho pístu nasazeného na hlavni a tím tlačí hlaveň směrem vzad. Posunování pásu obstarává mechanismus, který je kompletně uložený na spodní straně víka závěru. Hnací silou mechanismu je pohyb závěru v rámu. Na závěru je v jeho zadní části připevněna kladka, která chodí v šikmé kulise upevněné na víku, která tím vytváří pohyby do stran, a přes mechanismus táhel posouvá pás kupředu. Výměna hlavně je velmi rychlá a provádí se po přerušení střelby (závěr musí být zachycen v zadní poloze) otevřením bočních dvířek umístěných na pravé straně vedle nábojové komory. Po otevření se hlaveň svým zadním koncem povysune směrem vpravo mimo rám zbraně a lze ji vyjmout vytažením směrem vzad. Vložení druhé hlavně se prování opačným způsobem. Založení nového pásu je možno dvěma způsoby, přičemž první se provádí pomocí zavaděče pásu a to tak, že se prostrčí zavaděč skrz otvor, kterým prochází pás ve směru zleva doprava a to při uzavřeném víku podavače. Následným natažením závěru do zadní polohy je pás posunut a zbraň nabitá. Druhý způsob lze realizovat bez zavaděče a to tak, že se nejprve natáhne závěr, poté otevře víko podavače a založí se pás nábojem na doraz. Po uzavření víka je zbraň nabita a připravena ke střelbě.\n\nK úspěchům této zbraně a k respektu, který si na bojištích 2. světové války vydobyla, nemalou měrou přispěla propracovaná a k dokonalosti dovedená organizace německých kulometných skupin. Ta vycházela z poznatku, že kulomety tvoří převážnou část palebné síly pěší jednotky – tento postulát ostatně platí i dnes, ve věku automatických pušek. Byly zpravidla (při plném početním stavu) desetičlenné, přičemž dva služebně nejstarší a nejzkušenější vojáci (často šlo o déle sloužící poddůstojníky) měli na starost obsluhu kulometu jako takovou – vedení palby, výměnu přehřátých hlavní, nabíjení. Další dva až čtyři se starali o stálý přísun střeliva ke kulometu a v případě potřeby pomáhali s údržbou a čištěním, nebo při přesunu zbraně do nového palebného postavení. Zbytek skupiny (nejmladší a nejméně zkušení vojáci, vyzbrojení puškami a samopaly) zaujímal obranu kolem postavení kulometu a chránil je před útokem nepřítele. Nikdo se nesměl dostat tak blízko, aby mohl zasáhnout kulometníka ručním granátem. Výhodou tohoto řešení bylo, že skupina si mohla dovolit i poměrně těžké ztráty, aniž by nějak podstatně utrpěla její bojeschopnost. Dokud měl kdo obsluhovat kulomet a přisouvat munici, palebná síla kulometné skupiny se v zásadě neměnila.\n\n"}
{"id": "150128", "url": "https://cs.wikipedia.org/wiki?curid=150128", "title": "Despise", "text": "Despise\n\nDespise je česká death metalová skupina, založená roku 1998 v Kolíně Davidem Krédlem.\n\nOd roku 2001 kapela koncertně vystupuje doma, ale i v mnoha zemích Evropy, mj. v Anglii, Holandsku, Belgii, Polsku, Německu, Slovensku, Rakousku, Švýcarsku, Francii, Itálii, Španělsku a Portugalsku přičemž se objevuje na pódiích prestižních festivalů BRUTAL ASSAULT /2003, 2005, 2007/, OBSCENE EXTREME /2004/, FUCK THE COMMERCE /2007/ či SWR /2009/. Stává se tak po boku mj. SUFFOCATION, DEVORMENT, UNMERCIFUL, VOMIT REMNANTS, SKINLESS, INSIDIOUS DECREPANCY, VIRAL LOAD, VITAL REMAINS, ARSEBREED, THE CROWN, INVERACITY, MONOLITH, VISCERAL BLEEDING, BEHEADED, GODLESS TRUTH … atd.\n\nV roce 2007 kapela DESPISE absolvuje své první EU TOUR po boku DEVOURMENT a VIRAL LOAD /18 koncertů – 10 států Evropy/, v roce 2009 pak kapela vyráží na své druhé EU TOUR po boku UNMERCIFUL a INSIDIOUS DECREPANCY /15 koncertů – 11 států Evropy/.\n\n\n\n\n\n"}
{"id": "150129", "url": "https://cs.wikipedia.org/wiki?curid=150129", "title": "ALOHAnet", "text": "ALOHAnet\n\nAloha – radiová síť vybudovaná pro spojení universit na Havaji v 70. letech. Podle ní je nazvaná i neřízená distribuovaná metoda. Vznikla na univerzitě na Havajských ostrovech, využívá rádiového přenosu éterem. Nekontroluje stav přenosového média (Nedívá se, zda už někdo vysílá). Pokud některá ze stanic chce něco vysílat, tak prostě pošle zprávu. Pokud do určité doby nedostane potvrzení, pošle zprávu znovu. Potvrzování musí být řešeno na vyšších vrstvách, například transportní.\n\nMetoda nevyžaduje žádnou řídící stanici, každá stanice se snaží vstupovat do sítě na základě vlastního odhadu situace provozu sítě. Tato metoda je velmi jednoduchá a dala se aplikovat asi do 20% zatížení sítě. Při větším zatížení (pokud soupeřilo o vysílání více stanic) docházelo k přetížení až zahlcení sítě opakováním zprávy.\n\nALOHA patří k nejstarším protokolům s náhodným přístupem, který byl poprvé publikován v roce 1970 na universitě v Hawaii a později byl také poprvé použit v družicovém systému se stejným názvem. Stručně popsané metody mnohonásobného přístupu umožňují sdílení rádiového prostředí (obecně přenosového média) mnoha účastníkům. Jejich terminály a řídící zařízení systému vytvářejí složitou komunikační síť, mající různou topologii a používající buď centrální nebo distribuované řízení. V případě, kdy místo společného přenosového média s přístupem pro všechny účastníky je použit systém s jednorozměrnou topologií a terminálovým řízením, např. spojení bod-bod (PP, Point to Point) nebo spojení bod-více bodů (PM, Point to Multipoint), vystačí k jeho provozu vhodné metody multiplexování. Multiplexování je proces sdružování signálů z několika samostatných zdrojů do jednoho výsledného signálu, vhodného k dalšímu přenosu komunikačním kanálem. Opačným procesem je demultiplexování, při kterém jsou ze signálu vzniklého miltiplexováním získány jednotlivé původní signály.\n\nTaktovaná Aloha – koncová stanice může zahájit vysílání pouze v pevně stanovených okamžicích (čas je rozdělen do slotů). Maximální dosažitelné využití kapacity se tak téměř zdvojnásobí.\n\nOdvozenými metodami řízení sítě jsou např. CSMA, CSMA/CA a CSMA/CD.\n"}
{"id": "150131", "url": "https://cs.wikipedia.org/wiki?curid=150131", "title": "CSMA", "text": "CSMA\n\nCSMA (Carrier Sense Multiple Access) je pravděpodobnostní protokol přístupu k médiu (Media Access Control protocol, MAC protocol), ve kterém uzel ověřuje nepřítomnost dalšího provozu před vysíláním na sdíleném fyzickém médiu, jako například elektrickém propojovacím vedení či pásmu elektromagnetického spektra. Jedná se o modifikaci sítě Aloha.\n\n„Carrier Sense“ („\"Naslouchání nosné\"“) popisuje fakt, že vysílač naslouchá nosné vlně před pokusem vysílat. To znamená, že se pokouší detekovat přítomnost signálu přenášeného z jiné stanice před pokusem o vysílání. Je-li nosná detekována, uzel před pokusem o započetí jeho vlastního vysílání počká, než probíhající vysílání skončí.\n\n„Multiple Access“ („\"Vícenásobný přístup\"“) popisuje fakt, že na médiu vysílá a přijímá více uzlů. Vysílání jednoho uzlu je obecně přijímáno všemi ostatními uzly užívajícími médium. \n\nSoučasné vysílání více uzlů vede ke kolizi rámců. Více vysílání navzájem interferuje, takže jsou všechny zkresleny a přijímače nejsou schopny rozlišit překrývající se přijaté signály jeden od druhého. V sítích CSMA je nemožné zcela zabránit kolizím, avšak existují způsoby, jak se s nimi vypořádat.\n\nV čistém CSMA je pro zabránění kolizím použito jen naslouchání nosné. Pokud se dva uzly pokusí vysílat v téměř totožném čase, žádný nedetekuje nosnou, takže oba začnou vysílat. Vysílající nezjišťují kolize, takže přenesou celý rámec (a plýtvají šířkou pásma). Přijímače nemohou rozlišit mezi kolizemi a jinými zdroji chyb rámců, takže obnova z kolize závisí na schopnosti komunikujících uzlů detekovat chyby rámců a vyvolat proceduru obnovy z chyb. Například přijímač nepošle požadované potvrzení, což přiměje vysílač myslet si, že došlo k vypršení časového limitu a opakovat pokus o odeslání.\n\nV CSMA/CA (CSMA s předcházením kolizím, Carrier Sense Multiple Access With Collision Avoidance) musí každý uzel informovat ostatní uzly o úmyslu vysílat. Jakmile byly ostatní uzly informovány, informace je vyslána. Toto opatření zabrání kolizím, protože všechny uzly vědí o vysílání dříve, než k němu dojde. Kolize jsou nicméně stále možné a nejsou detekovány, takže mají stejné důsledky jako v čistém CSMA. CSMA/CA se využívá především v bezdrátových sítích, protože účastníci bezdrátového přenosu nejsou schopni zároveň vysílat a přijímat.\n\nV CSMA/CD (CSMA s detekcí kolizí, Carrier Sense Multiple Access With Collision Detection) jsou vysílající uzly schopny detekovat výskyt kolize a zastavit vysílání okamžitě a počkat náhodnou dobu před dalším pokusem o odeslání. Toto vede k mnohem efektivnějšímu využití média, protože se neplýtvá časem na vysílání celých kolidujících rámců. CSMA/CD však nelze použít pro všechna média (např. pro rádio) a vyžaduje přídavnou elektroniku (to při současných technologiích nepředstavuje vážnější problém, ale je jedním z důvodů proč Apple použil LocalTalk založený na CSMA/CA namísto tehdy podstatně dražšího Ethernetu).\n\nV CSMA/BA (CSMA s bitovou arbitráží, Carrier Sense Multiple Access With Bitwise Arbitration, rovněž známo jako CSMA/CR, Carrier Sense Multiple Access with Collision Resolution, CSMA s rozlišením kolizí) je všem uzlům na propojovacím vedení přiřazeno identifikační číslo či kód priority. Při výskytu kolize jeden z uzlů pokoušejících se vysílat současně dostane prioritu vysílat podle identifikačního čísla či kódu priority (oproti počkání náhodnou dobu a znovuvyslání jako v CSMA/CD). Používáno v CAN komunikacích, často k nalezení na vozidlech.\n\nExistuje další novější technologie zvaná CSMA/CP (CSMA se zábranou kolizím, Carrier Sense Multiple Access With Collision Prevention).\n\nExistují tři typy kolizí:\n\n"}
{"id": "150132", "url": "https://cs.wikipedia.org/wiki?curid=150132", "title": "CSMA/CD", "text": "CSMA/CD\n\nNa rozdíl od čistého CSMA u CSMA/CD stanice při svém vysílání současně kontroluje přenosové médium, zda nezachytí jiné vysílání, které koliduje s jejím. Z této vlastnosti je odvozena přípona „s detekcí kolizí“ (with Collision Detection) v názvu metody. Pokud stanice zjistí kolizi, zastaví vysílání, počká náhodnou dobu a opakuje svůj pokus znovu. CSMA/CD je proto efektivnější než samotné CSMA či CSMA/CA − v nich se kolize nezjišťují a dojde-li k nim, zbytečně se odvysílá celý datový rámec, který bude beztak nutno opakovat.\n\nNejrozšířenějším představitelem CSMA/CD je klasický Ethernet. Ten byl postaven na sběrnicové topologii a algoritmus CSMA/CD v něm řídí přístup stanic ke sdílené sběrnici představované koaxiálním kabelem. Stanice, která chce odeslat datový rámec, se podle jeho pravidel chová následovně:\n\n\nModernější varianty Ethernetu však opouštějí sdílené přenosové médium, používají přepínače s plně duplexním režimem provozu a metoda CSMA/CD u nich není nadále uplatňována.\n\nVzhledem k tomu, že stanice před zahájením vysílání kontroluje, zda je médium volné, může ke kolizi dojít jen pokud dvě či více stanic zahájí vysílání téměř současně. Jakmile se stanici podaří obsadit svým signálem celé médium, ostatní už zjistí probíhající vysílání a počkají dle bodu 1 výše na jeho ukončení. Doba, která uplyne od okamžiku začátku vysílání stanice do okamžiku, kdy se její signál rozšíří do celého média, je označována jako kolizní okénko. Pouze během této doby může dojít ke kolizi.\n\nSignál se šíří (téměř) rychlostí světla, velikost kolizního okénka je proto dána délkou média a zpožděním signálu v aktivních prvcích (opakovačích) na cestě. Aby metoda CSMA/CD fungovala dobře, musí být kolizní okénko menší než doba vysílání minimálního rámce. Jedině tak je zajištěno, že signál obsadí celé médium dříve, než stanice ukončí vysílání rámce. Jinak by mohlo docházet k nezjištěným kolizím.\n\nDodržení uvedené nerovnosti má významné důsledky:\n\n"}
{"id": "150138", "url": "https://cs.wikipedia.org/wiki?curid=150138", "title": "LZ 3", "text": "LZ 3\n\nLZ 2 a LZ 3 byly dvě prakticky stejné ztužené vzducholodě, kterými Ferdinand von Zeppelin navázal na pokusy se vzducholodí LZ 1. Zatímco LZ 2 byla zničena během prvního letu, LZ 3 úspěšně sloužila (nejprve k pokusům a později v armádě jako Z I) až do svého morálního zastarání. Především přesvědčivé výkony LZ 3 přiměly německou armádu k objednávce LZ 4 a pak dalších Zeppelinových vzducholodí.\n\nPo prvních pokusech se vzducholodí LZ 1 se dostal Zeppelin do finančních potíží. Podařilo se mu však díky značné aktivitě přesvědčit řadu lidí včetně pruské vlády, aby jeho podniku pomohli. Získal povolení k uspořádání speciální loterie, ze soukromých darů získal 100 000 marek, 50 000 marek dodala pruská vláda a přidal i část svého majetku, čímž dal dohromady 400 000 marek na stavbu dalších vzducholodí.\n\nVzducholoď LZ 2 byla dokončena na sklonku roku 1905 a 17. ledna vystartovala k prvnímu letu. Vál silný vítr a zanedlouho musela pro problémy s motory a řízením nouzově přistát u Allgäu, kde byla poryvy větru zničena. Část zachráněných dílů byla požita k rychlejší dostavbě LZ 3.\n\nLZ 3 měla stejné parametry jako LZ 2. Na rozdíl od ní ji však během její existence nepotkala žádná vážnější nehoda. Po přestavbě a modernizaci byla v roce 1908 předána armádě. Na její palubě si let vyzkoušela řada tehdejších celebrit, včetně císaře Viléma II. \n\nVzducholoď sloužila pro výcvik až do svého zrušení v roce 1913.\n\nObě vzducholodi nesly všechny znaky prvních Zeppelinových strojů: měly válcový tvar se zaoblenými konci, což zjednodušovalo výrobu (všechna žebra měla stejný průměr), ale přinášelo problémy s aerodynamikou. Stroje měly složitou soustavu kormidel, která dále zvyšovala aerodynamický odpor a byla náchylná k poruchám. Motory, umístěné v gondolách pod trupem, poháněly vrtule na bocích pomocí dlouhých transmisí, což byl další zdroj poruch. Tyto koncepční znaky byly opuštěny až s novými teoretickými poznatky a poklesem vlivu starého hraběte na výrobu.\n\n\nLZ 3 po přestavbě v roce 1908:\n\n"}
{"id": "150145", "url": "https://cs.wikipedia.org/wiki?curid=150145", "title": "Karel Vaněk (spisovatel)", "text": "Karel Vaněk (spisovatel)\n\nKarel Vaněk (17. března 1887 Kostelec nad Černými lesy − 18. července 1933 Praha) byl český novinář, fejetonista a spisovatel humoristické literatury. Známý je především svým pokračováním nedopsaného románu Jaroslava Haška \"Osudy dobrého vojáka Švejka za světové války\".\n\nKarel Vaněk se narodil roku 1887 v Kostelci nad Černými lesy v rodině kolářského mistra Josefa Vaňka jako pátý ze sedmi dětí. V Praze se vyučil se obchodním příručím. Poté co propukla první světová válka, odešel po dvouměsíčním pobytu ve vojenské nemocnici jako příslušník c. k. zeměbraneckého pěšího pluku č. 10 na severovýchodní bojiště, kde se na jaře 1915 dostal do ruského zajetí. Knižně zpracoval své zážitky z první světové války na ruské frontě a ze zajetí. Působil v \"Rudém právu\", v \"Pražském ilustrovaném zpravodaji\", ve \"Večerním českém slově\" i v dalších listech. Uveřejněné povídky a fejetony vydával také knižně. Po smrti Jaroslava Haška dopsal na žádost nakladatele Adolfa Synka čtvrtý díl románu \"Osudy dobrého vojáka Švejka za světové války\" a pak pokračoval pátým a šestým dílem v líčení Švejkových osudů v ruském zajetí.\n\nKarel Vaněk zemřel roku 1933 v Praze na tuberkulózu.\n\n\nKdyž měl roku 1923 vyjít čtvrtý díl románu \"Osudy dobrého vojáka Švejka za světové války\" s názvem \"Pokračování slavného výprasku\", nepodařilo se jej Jaroslavu Haškovi již dokončit. Nakladatel Adolf Synek proto požádal Karla Vaňka, aby se jako známý humorista pokusil knihu dopsat. Vaněk dokončil čtvrtý díl (zde se snažil ještě psát v Haškově duchu) a pak pokračoval dílem pátým \"Švejk v zajetí\" a šestým \"Švejk v revoluci\". Jak dokončení čtvrtého dílu, tak i díl pátý a šestý vyšly s ilustracemi Josefa Lady, a takto byl román vydáván až do roku 1949. Pak nebylo kvůli komunistickému převratu Vaňkovo pokračování v Československu vydáno až do roku 1991, protože je prý \"plné sprostoty, hulvátství a nenávisti k lidem\" (vydavatelská poznámka k vydání Osudů dobrého vojáka Švejka za světové války v nakladatelství Naše vojsko, Praha 1953). Zdá se však, že skutečným důvodem bylo to, že Vaněk bez příkras vylíčil mentalitu obyčejného vojáka a dosti nelichotivě popsal ruskou společnost za první světové války, tak jak ji sám zažil.\n\nJe sice pravda, že Vaňkovu pokračování chybí Haškova genialita, pokud však srovnáme Vaňkovo dílo s jinými válečnými romány, zjistíme, že to není zase až tak nepodařené dílo. Jde o velice drsné, v podstatě pravdivé vyprávění odehrávající se ve vypjatém prostředí, kdy jsou vojáci mravně otupělí a jejich opravdu vulgární mluva nepřipadá nikomu divná. Musíme si uvědomit, že mluva Haškových postav je mnohdy stylizovaná, zatímco mluva postav Vaňkových se více blíží skutečnosti. Vaňkův Švejk se snaží jako ostatní v hrozných podmínkách ruského zajetí přežít, o politiku se nezajímá, na řeči politických činovníků nedá a jejich proslovy opovrhuje, nepřipojuje se k legionářskému hnutí, nechce chápat kulturu, myšlení a problémy ruské společnosti, vysmívá se ruskému revolučnímu dění, touží jenom dostat se domů. Sám Vaněk o osudu zajatců ve svém pokračování píše: \"Člověk-voják, který padl do zajetí, pohřbil se sám zaživa. Státu, jehož byl příslušníkem, již na něm nezáleželo, protože nebylo již možné poroučet mu zabíjet vojáky státu druhého, a státu, jehož armádě se vzdal, na jeho životě nezáleželo také. Zmizel z fronty, kde ohrožoval, pak, vydrží-li do konce, bylo jeho soukromou věcí.\"\n\nVaněk popsal Švejkův život v Rusku do 26. srpna roku 1917, zobrazení jeho osudů za Říjnové revoluce se vyhnul oznámením, že se Švejk v Rusku ztratil. Svůj román následně ukončil poněkud smutným návratem Švejka do Prahy v únoru roku 1920. Revolucí, kterou má Vaněk v názvu druhého dílu své knihy, je myšlena Únorová revoluce, po které následovalo období krátké ruské demokracie v období Prozatímní vlády.\n\n"}
{"id": "150149", "url": "https://cs.wikipedia.org/wiki?curid=150149", "title": "Juice Leskinen", "text": "Juice Leskinen\n\nJuice Leskinen, občanským jménem Pauli Matti Juhani Leskinen (19. února 1950 v Juankoski — 24. listopadu 2006 v Tampere), byl oblíbený finský hudebník, skladatel, básník, spisovatel a reportér konce 20. století. Vydal 28 dlouhohrajících desek, z nichž 16 se stalo zlatými a dvě platinovými. Mezi jeho nejznámější hity patří kromě jiných písně \"Marilyn\", \"Syksyn sävel\" (Podzimní melodie), \"Viidestoista yö\" (Patnáctá noc) a moderní vánoční píseň \"Sika\" (Prase). Jeho rané nahrávky se považují za základ hudebního směru Manserock vznikajícího v 70. letech. Kromě hudby se Leskinen věnoval poezii a dramatu. Vydal devět sbírek veršů a sedm divadelních her.\n\nJuice Leskinen se narodil a prožil dětství v Juankoski v Severním Savo. V roce 1970 se přestěhoval do Tampere, kde začal studovat překladatelství z angličtiny. Studia po neshodě s vedoucím katedry nedokončil. Během studií založil společně s Mikkem Alatalem a Harrim Rinnem skupinu Coitus Int, se kterou začal koncertovat. Společně vydali v roce 1973 album \"Juice Leskinen & Coitus Int\". Další desku \"Per Vers, runoilija\" vydali o rok pozdě taktéž ještě jako skupina, ale dále už Juice Leskinen vystupoval sólově. Během následujících asi deseti let vydal vedle dalších desek dvě velké série desek: \"Juice Leskinen Slam\" a \"Juice Leskinen Grand Slam\". V 90. letech se zaměřil především na poezii, ale i přes své horšící se zdraví vydával každých pár let další desky. Ke svým padesátým narozeninám vydal desku \"L\". Jeho poslední deskou byla roku 2004 \"Senaattori ja boheemi\" (Senátor a bohém), na které opět spolupracoval s Mikkem Alatalem.\n\nV roce 2004 získal v televizní soutěži Velcí Finové 38. místo.\n\nJuice Leskinen zemřel v tamperské univerzitní nemocnici 24. listopadu 2006 na selhání ledvin, cirhózu jater a cukrovku.\n\n\n\n\n\n\n"}
{"id": "150150", "url": "https://cs.wikipedia.org/wiki?curid=150150", "title": "Kolumbijská univerzita", "text": "Kolumbijská univerzita\n\nKolumbijská univerzita (anglicky Columbia University) je soukromá vysoká škola v USA, patřící do „břečťanové ligy“ elitních amerických univerzit. Její hlavní kampus se nachází ve čtvrti Morningside Heights na Manhattanu ve státě New York. Columbia je považována za jednu z nejprestižnějších univerzit světa. Univerzita má tři pregraduální fakulty (Columbia College, Columbia University School of General Studies a Fu Foundation) a dvacet dva postgraduálních, z nichž nejvýznamnější jsou Columbia Business School, Columbia Law School a Columbia School of Journalism.\n\nByla založena v roce 1754 jako „Kings college“ na objednávku anglického krále Jiřího II. Je nejstarší institucí vyššího vzdělání ve státě New York a pátou nejstarší v USA.\n\nV roce 1776, během Americké revoluce, byla univerzita zrušena. Po osmi letech, roku 1784, byla znovu otevřena, a to pod svým současným názvem, Columbia.\n\nV minulosti se univerzita zapsala do povědomí zejména svou rolí na vývoji jaderné bomby, pojmenované podle umístění univerzity jako Projekt Manhattan. Vývoj tehdy vedli přední vědci jako Robert Oppenheimer a Enrico Fermi.\n\nKomise složená ze členů fakulty a dalších významných osobností literárního světa každoročně uděluje Pulitzerovu cenu.\n\nColumbia je známá jako univerzita levicového smýšlení a centrum studentské protestní aktivity, a otevřený a tolerantní přístup ze strany administrativy tyto aktivity často vyvolává.\n\nStudenti na jaře roku 1967 zjistili spojení Columbie s think-tankem Pentagonu, který se podílel na vývoji zbraní následně použitých ve vietnamské válce. Během následujícího roku se studenti podíleli na několika klidných demonstracích.\n\nV důsledku zamýšlené stavby tělocvičny v sousední čtvrti Morningside Park se skupiny studentů zabarikádovaly v Dolní knihovně a Hamiltonově koleji, ze kterých byli studenti vyvedeni až násilným zásahem newyorské policie. Studenti považovali plánovanou expanzi za proces utlačování černošských obyvatel Harlemu.\n\nV konečném důsledku dosáhli studenti svých cílů; univerzita ukončila spolupráci s pentagonským think-tankem a stavba tělocvičny nakonec nebyla realizována. Plány na její postavení byly následně využity při stavbě tělocvičny na univerzitě v Princetonu.\n\nV souvislosti se zasedáním Valného shromáždění OSN v září 2007 byl jako hostující řečník pozván íránský prezident Mahmúd Ahmadínežád. Jeho kontroverzní názory na problematiku izraelsko-palestinského konfliktu, popírání holokaustu a svobod v Íránu se setkaly s nepochopením jak v řadách fakulty a studentů, ale také absolventů.\n\nPrezident univerzity Lee Bollinger uvedl Ahmadínedžádovu řeč několika větami, ve kterých ho nazval „malým a krutým diktátorem“ a konstatoval, že jeho názory na problematiku musí vycházet z jeho povahy „extrémně provokativního nebo neuvěřitelně nevzdělaného člověka.“ Ahmadínedžád na začátku své řeči poznamenal, že „v Íránu si pozvaných hostů váží.“ Bollingerovy výroky byly odsouzeny íránskou židovskou komunitou.\n\nDíky kvalitě výuky a akademické svobodě se mnoho absolventů a členů fakulty univerzity zařadilo mezi špičky v politickém i vědeckém světě.\n\n\n\n\n"}
{"id": "150152", "url": "https://cs.wikipedia.org/wiki?curid=150152", "title": "Podruh", "text": "Podruh\n\nPodruh (latinsky \"inquilinus\", německy \"Miethmann\", \"Inwohner\", \"Einwohner\") byl nájemník bydlící v nájmu (tedy podruží) u sedláka (případně jiného venkovského majitele nemovitosti). Zpravidla se také živil jako námezdní zemědělský dělník, takže byl u sedláka členem čeládky, tedy čeledínem. Na Moravě se podruhům říkalo hofer (z Hofherr, protože obývali stavení na dvoru).\n\n"}
{"id": "150154", "url": "https://cs.wikipedia.org/wiki?curid=150154", "title": "Soptík", "text": "Soptík\n\nSoptík je postava z televizního seriálu pro děti. Je to malý zelený dráček, jehož snem je stát se požárníkem. Nosí červenou hasičskou přilbu. Žije v jeskyni se svým otcem, velkým drakem Dejmalem. Ten nemá pro Soptíkovu touhu žádné pochopení, protože smyslem života draků je chrlit oheň a věci zapalovat, nikoliv hasit.\n\nSeriál vysílala Československá televize pod názvem \"Příhody dráčka Soptíka\" v rámci pořadu Magion. Soptíka daboval Miroslav Vladyka. Seriál o 28 dílech vznikl v Itálii v roce 1975 pod názvem \"Grisù il draghetto\". Slovo \"grisù\" (jméno dráčka) znamená v italštině důlní plyn. Autory seriálu jsou bratři Nino a Toni Pagotové, zakladatelé společnosti Pagot film. Podstatou komiky a oblíbenosti seriálu u dětí je konflikt mezi dospělým a malým drakem a také jistá nešikovnost Soptíkova. Často ve své úporné snaze hasit a kvůli těžko kontrolovanému chrlení plamenů vyvolal ještě větší požár. Soptíkův procítěný výkřik: „A přece budu požárníkem!“ se stal proslulým u celé generace dětí.\n\n"}
{"id": "150156", "url": "https://cs.wikipedia.org/wiki?curid=150156", "title": "JoJo (album)", "text": "JoJo (album)\n\nJoJo je debutové album stejnojmenné americké R&B zpěvačky JoJo, které vyšlo 22. června 2004. Na albu jsou i tři vydané písně a to Leave (Get Out), Baby It's You, a Not That Kinda Girl. Album debutovalo v americké albové hitparádě na čísle čtyři a za první týden prodeje se jej prodalo na 96,000 kusů. Celkový prodej v USA přesáhl 1,5 milionu kusů.\nAčkoli mezi posluchači album dospělo k značné oblibě, mezi kritiky bylo velmi probíráno kvůli svým textům, které tehdy třináctiletá JoJo měla hlavně o partnerství, lásce a rozchodech.\n"}
{"id": "150171", "url": "https://cs.wikipedia.org/wiki?curid=150171", "title": "Terca", "text": "Terca\n\nTerca je vesnice nacházející se v podhůří Penteleu, v obci Lopătari v rumunské župě Buzău. Největší místní pozoruhodností je divoký vývěr zemního plynu ve svahu na severním okraji vesnice. Tento vývěr se nazývá \"Focul viu\", což v překladu znamená \"Živý oheň\". Podobné ohně někdy vznikají a zanikají i na jiných místech v okolí této vesnice i sousední vesnice Lopătari.\n"}
{"id": "150177", "url": "https://cs.wikipedia.org/wiki?curid=150177", "title": "Vinný mošt", "text": "Vinný mošt\n\nMošt je tekutina z vinných hroznů, získaná buď lisováním rmutu, lisováním celých hroznů, nebo tzv. samotokem. Částečným zkvašením moštu se vyrábí burčák. Existuje také jablečný mošt, což je 100% jablečná šťáva.\n\n"}
{"id": "150178", "url": "https://cs.wikipedia.org/wiki?curid=150178", "title": "Focul viu", "text": "Focul viu\n\nFocul viu nebo také Focul Viu, v překladu \"Živý oheň\", je divoký vývěr zemního plynu na okraji vesnice Terca v podhůří Penteleu v župě Buzău v Rumunsku. Území je chráněno jako přírodní rezervace. Podobné ohně někdy vznikají a zanikají i na jiných místech v okolí této vesnice i sousední vesnice Lopătari, pod niž Terca patří do společné obce. Přírodní oheň vzniká samovolným únikem zemního plynu z podzemního rezervoáru a jeho následným hořením. Focul Viu se nachází na 45 stupňů 32,152 minut severní šířky a 26 stupňů 32,925 minut východní délky v nadmořské výšce 915 metrů.\n\n"}
{"id": "150179", "url": "https://cs.wikipedia.org/wiki?curid=150179", "title": "Age of Empires (počítačová hra)", "text": "Age of Empires (počítačová hra)\n\nAge of Empires je na historických faktech založená realtimová strategie, kterou vyvinula společnost Ensemble Studios a vydal Microsoft v roce 1997. Využívá enginu Genie, založeném na 2D spritech. Uživatel je v roli vůdce některého z národů, který provede historickými údobími od doby kamenné do doby železné.\n\nHra byla první realtimovou strategií, která vycházela z historických faktů při ztvárnění historických událostí, vyobrazení vojenských jednotek a budov jednotlivých civilizací. Dosavadní hry tohoto žánru se odehrávaly ve fantasy světech jako např. \"Warcraft\" nebo v prostředí science-fiction jako např. \"Dune II\" nebo \"Total Annihilation\". Historická věrnost byla známá jen u některých tahových strategií jako např. \"Colonization\". Hra také jako jedna z prvních používala místo pohledu shora izometrické zobrazení.\n\nHráč si může vybrat z dvanácti (a v datadisku ještě z dalších čtyř) národů starověku, které se liší vlastnostmi a jednotkami.\n\nPodstatou hry je vývoj skrze věky, které jsou čtyři: \"Stone age\" (doba kamenná), \"Tool age\" (mladší doba kamenná/doba měděná), \"Bronze age\" (doba bronzová) a \"Iron age\" (doba železná). Každý věk otvírá nové typy jednotek, budov a technologií. Lze ho dosáhnout výzkumem v \"Town center\" (městském centru), má-li hráč dostatek zásob a postaveny dvě budovy příslušné předchozímu věku.\n\n\nV prvním věku máte k dispozici budovu sklad surovin, sýpku, přístav a kasárna. V kasárnách máte dostupného jen vojáčka s kyjem. Ve druhém věku si můžete postavit střelnici, stáje a tržiště. Ve skladu se objeví technologie vylepšující vojáky a v sýpce si můžete vyzkoumat sledovací věž a malou zeď. V kasárnách si můžete vojáka s palicí vylepšit na sekerníka a v datadisku můžete si najmout i práče. Na střelnici si můžete vycvičit jednoduchého lukostřelce a ve stájích špeha.\n\nVe třetím věku lze postavit chrám, vládní centrum, akademii a dílnu na obléhací stroje. Ve skladu jsou další zlepšováky pro vojsko a nově i štít. V sýpce můžete zkoumat hlídkovou věž a střední hradbu. V chrámu si můžete vytvořit kněze, který léčí vaše a přátelské jednotky a dokáže konvertovat nepřátelské jednotky a je zde možno jeho schopnosti vylepšovat. V akademii se cvičí elitní pěchotní jednotky (hoplíty). V dílně si můžete postavit vrhač kamene. Ve vládním centru lze vyzkoumat písmo, které umožňuje vidět to co přítel prozkoumal na mapě, šlechtu, která zvyšuje život jezdců a vozů, architekturu, která zrychlí se stavba i životnost budov. Ve stájích je kavalerista a pokud jste zkoumali kolo, tak i bojový vůz. Na střelnici lze vycvičit zdokonaleného lukostřelce a potom také kompozitního lučišníka a pokud jste na trhu zkoumali kolo můžete vycvičit i lukostřelce v bojovém vozu a v kasárnách si můžete vycvičit muže s krátkým mečem, kterého lze vylepšit muže s širokým mečem.\n\nV době železné je jediná nová stavba div světa (wonder). V sýpce můžete zkoumat strážní věž a pevnost a pokud jste zkoumali balistiku, lze zkoumat i balistickou věž. Na střelnici si můžete vycvičit lukostřelce na koni a lukostřelce na slonovi, pokud jste zkoumali kroužkovou zbroj pro střelecké jednotky, tak lze lukostřelce na koni vylepšit na těžkého lukostřelce na koni. Ve stájích můžete kavaleristu vylepšit na těžkého jezdce a pokud jste zkoumali metalurgii, tak i na cataphract. Lze také vycvičit bojové slony. V akademii můžete hoplítu na falangistu a pokud jste zkoumali aristokracii, tak můžete falangistu vylepšit na centuriona. V kasárnách lze muže s širokým mečem vylepšit na muže s dlouhým mečem a pokud jste zkoumali (fanaticismus), pak lze muže s dlouhým mečem vylepšit na legionáře. V dílně můžete vrhač kamene vylepšit na katapult a pokud jste zkoumali umění obléhání, pak můžete vylepšit katapult na těžký katapult. Můžete tvořit novou jednotku balistu, kterého, pokud jste zkoumali zručnost, lze jej vylepšit na helepolis. Ve vládním centru lze zkoumat strojírenství, balistiku, alchymii a aristokracii.\n\n"}
{"id": "150182", "url": "https://cs.wikipedia.org/wiki?curid=150182", "title": "Mošt", "text": "Mošt\n\n"}
{"id": "150184", "url": "https://cs.wikipedia.org/wiki?curid=150184", "title": "Chiméra (Turecko)", "text": "Chiméra (Turecko)\n\nChiméra, řecky \"Χίμαιρα, Chímaira\" je přírodní vývěr zemního plynu pojmenovaný podle mytologické příšery chrlící oheň – Chiméry. Turecky se toto místo nazývá Yanartaş, čili „hořící skála“. Je známo již z období starověku. Nachází se v bývalé provincii Lycia v dnešním Turecku, asi 70 km jihojihozápadně od Antalye, poblíž zbytků antického města Olympos a vesnice Çıralı.\n\nOhně se nacházejí na místě vzdáleném asi 2 km od pobřeží, ve výšce 250 m nad mořem, na malé mýtince uprostřed lesního porostu. Plyn vyvěrá z otvorů a trhlin v zemi, některé plameny jsou ve dne sotva viditelné. Ve starověku tvořila Chiméra význačný orientační bod pro mořeplavce.\n\nStarověké zprávy uvádějí, že Olympos proslul svým kultem boha Héfaista. Jeho svatyně se mohla nacházet právě na tomto místě, ale archeologické nálezy tuto hypotézu dosud nepotvrdily. Pro jistou posvátnost tohoto místa hovoří zbytky středověkého kostelíka.\n\nPodobný útvar – Focul viu – se nachází na okraji vesnice Terca v Rumunsku.\n"}
{"id": "150185", "url": "https://cs.wikipedia.org/wiki?curid=150185", "title": "Jan I. Ratibořský", "text": "Jan I. Ratibořský\n\nJan I. (Hanuš) Ratibořský (okolo 1332 – 1380/1382), nejstarší syn Mikuláše II. Opavského a Anny Ratibořské, byl opavským a Ratibořským vévodou v letech 1365–1377, od roku 1377 (po vzniku údělu) pán v Ratiboři, Krnově a Bruntále, do roku 1375 v Pštíně a Mikołowě, v letech 1378–1382 zastavil městečko Żory.\n\nRoku 1361 se oženil s Annou, dcerou zaháňsko-hlohovského knížete Jindřicha V. Po smrti otce (1365) vedl spory s bratry Mikulášem III., Václavem I. a Přemyslem o dědictví. Roku 1372 potvrdil Opavě magdeburské právo. Kvůli finanční tísni předal roku 1375 opolskému knížeti Vladislavovi okresy Pszczyna a Mikołów. Po rozdělení rodového majetku roku 1377 zůstala v jeho rukách Ratiboř, Bruntál a Krnov. V roce 1378 opět z finančních důvodů zastavil těšínskému knížeti Přemyslovi městečko Żory.\n\nJan se jako politický vazal účastnil politických aktů Lucemburků, například roku 1370 byl svědkem včlenění Lužice k českým zemím. Z manželství s Annou Hlohovskou se Jan dočkal dvou synů – Jana II. a Mikuláše V., a dcery Markéty (asi 1380 – před 7.9. 1407, vdaná roku 1406 za těšínského knížete Boleslava I.). Není známo, kdy přesně Jan I. zemřel, muselo se tak ale stát mezi 16. únorem 1380 a 28. říjnem 1382, kdy jsou o něm poslední zmínky. Pochován je v dominikánském klášteře v Ratiboři.\n\n"}
{"id": "150186", "url": "https://cs.wikipedia.org/wiki?curid=150186", "title": "Potáč", "text": "Potáč\n\nPotáč (angl.: \"cop\", něm.: \"Kops\") je forma návinu příze na dutinku na prstencových dopřádacích nebo skacích strojích.\n\nTypického tvaru potáče (viz snímek vpravo) se dosahuje tím, že se na dolní části dutinky vytvoří kuželovitý základ, na který se pak šikmo kladou jednotlivé náviny příze.\n\nHlavní výhodou této techniky je snadné odvíjení příze při dalším zpracování. Běžné staplové příze snášejí i rychlosti přes 20 metrů za sekundu.\n\nHmotnost potáče se v závislosti na konstrukci stroje a účelu použití pohybuje zhruba mezi 60 a 400 gramy při délce dutinky 150–450 mm.\n\n"}
{"id": "150191", "url": "https://cs.wikipedia.org/wiki?curid=150191", "title": "Účiník", "text": "Účiník\n\nÚčiník je bezrozměrná veličina, označovaná cos \"φ\". Užívá se jen pro harmonické průběhy střídavých proudů a napětí nebo pro jednotlivé harmonické složky obecných průběhů.\n\nÚčiník je poměrem činného a zdánlivého elektrického výkonu v obvodu střídavého proudu a napětí. Vyjadřuje jak velkou část zdánlivého výkonu přeměňuje obvod na činný výkon, tj. na součet užitečného výkonu a ztrát.\n\nÚčiník je kosinus vzájemného fázového posuvu mezi proudem a napětím elektrického obvodu. Hodnota účiníku spotřebiče se pohybuje od nuly do jedné. (Platí pro obvykle používanou spotřebičovou soustavu. To znamená, že výkon spotřebiče je kladný a výkon zdroje je záporný.)\n\nPři účiníku rovném jedné je celý výkon činný (fázový posuv je nulový). Při nulovém účiníku je celý výkon jalový, zátěž je buď čistě kapacitní (fázový posuv -90° = zpožďuje se napětí za proudem) nebo čistě induktivní (fázový posuv +90° = zpožďuje se proud za napětím).\n\nHodnota účiníku menší než 1, tj. nenulový vzájemný fázový posun proudu a napětí, způsobuje nežádoucí zvýšené ztráty energie na přenosovém vedení obvodu, ve zdroji i spotřebiči.\n\nÚčiník vyjadřuje pro daný elektrický obvod také poměr činné a zdánlivé energie i poměr ohmického odporu (rezistance) a impedance.\n\n\"Zdánlivý výkon\" je definován jako prostý součin efektivních hodnot napětí \"U\" a proudu \"I\" procházejícího obvodem. Nemá fyzikální význam, ale je používán v technické praxi. Značí se \"S\", jeho jednotkou je voltampér (VA).\n\n\"Činný výkon\" se značí \"P\", jeho jednotkou je watt (W). Činný výkon vyjadřuje energii, která se v obvodu skutečně přemění na jinou užitečnou formu energie. Často probíhá přeměna elektrické energie na mechanickou a v konečné formě na tepelnou. U čistě odporových nebo vykompenzovaných spotřebičů je celý výkon přeměněn na užitečnou energii schopnou konat práci (teplo). V tomto případě je činný výkon roven zdánlivému.\n\nU obecných obvodů obsahujících lineární pasivní součástky akumulující energii tj. s nenulovou kapacitní nebo induktivní reaktancí (např. zářivky, elektromotory, zařízení s transformátorem) dochází ke vzájemnému fázovému posunu napětí a proudu v obvodu. Kosinus vzájemného fázového posunu \"φ\" je označován jako \"účiník\" cos \"φ\".\n\nÚčiník vyjadřuje také podíl užitečného (činného) výkonu ku zdánlivému výkonu.\n\nV nevykompenzované napěťové soustavě dochází k nárůstu velikosti proudu, který je ve fázorovém zobrazení dán geometrickým součtem činné a jalové složky.\n\nČást výkonu s nulovou střední hodnotou, představující pouhé přelévání energie mezi zdrojem a spotřebičem tam a zpět, je označována jako \"jalový výkon\". Značí se \"Q\", jednotkou je voltampér reaktanční (var).\n\nObvodem obsahujícím nelineární součástky, například polovodiče, protéká neharmonický proud i při harmonickém napájecím napětí (se sinusovým průběhem). Proud pak obsahuje vyšší harmonické (složky celkového proudu s násobnými kmitočty). Výkon tvořený vyššími harmonickými frekvencemi proudů a napětí je označován jako \"deformační výkon\" (označení \"D\", jednotka voltampér). Vedle kompenzace jalového výkonu je třeba filtrovat vyšší harmonické proudu. Deformační výkon způsobuje další navýšení zdánlivého výkonu. Výsledný účiník se pak označuje jako \"opravdový účiník\" cos \"φ\". Vzhledem k zatím nezažitému českému pojmenování doporučuji jednoznačně rozlišovat pomocí anglických výrazů displacement power factor (dPF) pro kosinus fázového posunu první harmonické proudu a napětí a termín true power factor pro tzv. skutečný, opravdový účiník, definovaný jako podíl výkonu činného a zdánlivého, jak vyplývá z níže uvedených vztahů.\n\nU této problematiky je vhodné se pozdržet, neboť v současnosti, s masovým užitím tzv. nelineárních spotřebičů nabývá na velkém významu. Nelineární zátěže se spínanými zdroji odebírají velmi nízký činný výkon \"P\" (neboť efektivní hodnota 1. harmonické složky proudu je velmi malá a navíc s minimálním fázovém posunem oproti napětí), nicméně, pro dimenzování napájecích obvodů je třeba užít zdánlivý výkon spotřebiče, který je několikanásobný. Není neobvyklé, že účiník ve smyslu definice fázového posunu 1. harmonické frekvence proudu a napětí je prakticky roven 1, avšak true power factor nabývá hodnot blízkých nule. Příklad: Přístroj se spínaným zdrojem má uveden příkon 2 W (1. harmonická proudu a napětí), 10 VA. Účiník je roven 1,00, avšak skutečný účiník pak 0,2.\n\nPři existenci jalového, případně deformačního výkonu tak obvodem pro zajištění přenosu požadovaného činného výkonu musí protékat mnohem větší proud, což má za následek větší tepelné ztráty na přenosovém vedení. Z toho důvodu se používají kompenzátory účiníku a filtrační zařízení – elektrické prvky, které umožňují udržovat fázový posun blízko ideální nulové hodnoty (minimálnímu fázovému posunu proudu vzhledem k napětí) a tedy účiník blízký jedné a tvar průběhu proudu blízký harmonickému.\n\nExistující zákony a normy a především smluvní vztahy mezi odběratelem a dodavatelem elektrické energie stanovují, vedle dalších parametrů, dovolené hodnoty účiníku, které spotřebitelé, odběratelé a dodavatelé musí dodržovat. Obvykle je odběratel povinen udržovat hodnotu účiníku v rozmezích 0,95 až 1 induktivního charakteru. Tato povinnost platí přiměřeně také pro domácnosti).\n\n\n"}
{"id": "150193", "url": "https://cs.wikipedia.org/wiki?curid=150193", "title": "Cupar", "text": "Cupar\n\nCupar je město ve Skotsku, ležící severně od Edinburghu v kraji Fife. Město se nachází 19 kilometrů západně od St. Andrews, přímo ve středu kraje, jehož také bylo mezi lety 1975 až 1993 administrativním centrem. Město Cupar dostalo výsady královského města roku 1363 od Davida II.. V minulém století se zde ve velkém množství zpracovával cukr.\n\n"}
{"id": "150197", "url": "https://cs.wikipedia.org/wiki?curid=150197", "title": "Bobby Fischer", "text": "Bobby Fischer\n\nRobert James „Bobby“ Fischer (9. března 1943 Chicago, Illinois – 17. ledna 2008 Reykjavík, Island) byl americký šachista, mistr světa v šachu v letech 1972–1975. Už v 15 letech postoupil do turnaje kandidátů a stal se velmistrem. Titul mistra světa získal v roce 1972 výhrou \"„zápasu století“\" v Reykjavíku na Islandu nad sovětským obhájcem titulu Borisem Spasským. Tento turnaj probíhal během studené války a byl interpretován jako vítězství USA nad Sovětským svazem.\n\nPo tomto zápase Fischer dvacet let nesehrál žádnou turnajovou partii. V roce 1975 odmítl obhajovat svůj titul mistra světa, když mezinárodní šachová federace nepřijala jeho podmínky konání zápasu. Až roku 1992 se Spasským sehrál odvetný zápas, v němž ho opět porazil, a od té doby se již žádných turnajů nezúčastnil. Jelikož se zápas konal v Jugoslávii, na kterou tehdy byly uvaleny sankce, hrozilo mu v USA vězení. Od té doby žil v několika státech v emigraci, po zatčení v Japonsku roku 2004 obdržel azyl a občanství na Islandu, kde rovněž zemřel.\n\nPravidelně se objevuje v diskusích o tom, kdo je nejlepším šachovým hráčem všech dob. Výrazně přispěl k rozvoji teorie šachového zahájení, svými vítězstvími zpopularizoval šachy, díky němu se začaly v šachu „točit“ větší finanční částky a k rozvoji hry přispěl i vynálezem nového způsobu měření času hráčů na rozmyšlenou a návrhem alternativních pravidel šachů, zvaných nyní Chess960.\n\nRobert James Fischer se narodil v nemocnici Michael Resse v Chicagu. Jeho matka Regina rozená Werderová byla naturalizovanou americkou občankou německého židovského původu, narozená ve Švýcarsku, vyrůstala v St. Louis ve státě Missouri, později byla učitelkou, zdravotní sestrou a lékařkou. Jako Fischerův otec byl zanesen v rodném listu Hans-Gerhardt Fischer, německý biofyzik a první manžel Reginy Werderové. Pár uzavřel manželství v roce 1933 v Moskvě, kde Wenderová studovala medicínu. Roku 2002 vyšel v deníku \"The Philadelphia Inquirer\" článek, jehož autory byli Peter Nicholas a Clea Benson, kteří vyslovili hypotézu, že biologickým otcem Roberta Fischera mohl být fyzik Paul Nemenyi, Maďar židovského původu. Citovali zprávu FBI, která uvádí, že Regina Fischerová se vrátila do Spojených států v roce 1939, zatímco Hans-Gerhardt Fischer do USA nikdy nevkročil. Hans-Gerhardt a Regina Fischerovi se rozvedli v roce 1945, kdy byly Bobbymu dva roky. Od té doby Robert Fischer vyrůstal se svou matkou a starší sestrou Joan. V roce 1948 se rodina přestěhovala do Mobile v Arizoně, kde Regina učila na základní škole. Poté se přestěhovali do Brooklynu v New Yorku, kde Regina pracovala jako učitelka na základní škole a zdravotní sestra.\n\nV květnu roku 1949 se šestiletý Fischer naučil hrát šachy z příručky, kterou nalezl v šachové sadě koupené jeho sestrou v cukrářství pod jejich bytem v Brooklynu. Svou první šachovou knihu dostal o měsíc později. Pak hrál přes rok šachy sám. Ve věku sedmi let vstoupil do Brooklynského šachového klubu, kde ho učil předseda klubu jménem Carmine Nigro. Později přestoupil do Manhattanského šachového klubu. Důležitý vliv na Fischera pak měli šachový novinář Hermann Helms a velmistr Arnold Denker. Denker sloužil mladému Bobbymu jako instruktor a často ho bral na profesionální hokejová utkání v Madison Square Garden povzbuzovat tým New York Rangers. Denker napsal, že Bobbymu se utkání líbila a nikdy na ně nezapomněl; oba se stali celoživotními přáteli. Když bylo Fischerovi třináct, požádala jeho matka Johna W. Collinse, aby byl jeho šachovým učitelem. Collins již trénoval několik vynikajících hráčů včetně velmistrů Roberta Byrneho a Williama Lombardyho. Fischer strávil v Collinsově domě mnoho času a někteří pak Collinse popisovali jako Fischerova náhradního otce.\n\nBobby Fischer navštěvoval střední školu \"Erasmus Hall High School\", kde v té době studovala i Barbra Streisandová, roku 1959 z ní po dosažení šestnácti let odešel. Mnoho učitelů na něj vzpomínalo jako na problémového žáka. Když však dosáhl úspěchů v šachu, školní rada ho za ně ocenila zlatou medailí.\n\nFischerovým prvním skutečným triumfem bylo vítězství na šampionátu juniorů USA ve Filadelfii v červenci roku 1956, dosáhl výsledku 8,5/10 partií a stal se nejmladším juniorským šampiónem. Tento rekord zůstal nepřekonán dodnes. V roce 1956 na Otevřeném šampionátu USA v Oklahoma City dosáhl výsledku 8,5/12 partií a dělil se o 4.–8. místo, vyhrál Arthur Bisguier. Pak hrál v prvním kanadském šampionátu v Montrealu roku 1956, s výsledkem 7/10 se dělil o 8.–12. místo, zvítězil Larry Evans. V New Yorku roku 1956 sehrál na turnaji Rosenwald Trophy známou „partii století“ proti Donaldu Byrnemu, která bývá považována za jednu z nejkrásnějších vůbec. Ve věku 12 let získal titul národního mistra jako dosud nejmladší hráč.\n\nV roce 1957 Fischer poprvé úspěšně obhájil svůj titul juniorského šampióna USA výsledkem 8,5 z 9 partií v San Franciscu. Pak vyhrál Otevřený šampionát USA v Clevelandu v tie-breaku nad Arthurem Bisguierem, výsledek 10/12 stačil k tomu, že se stal a zůstává nejmladším vítězem Otevřeného mistrovství USA. V zápase v New Yorku Fischer porazil mladého filipínského mistra Rodolfa Tan Cordosa 6:2, pak vyhrál Otevřené mistrovství USA v New Jersey. Díky těmto výsledkům získal vstupenku na Mistrovství USA v New Yorku. Mnozí si mysleli, že je příliš slabý, a předpovídali, že skončí poslední. Místo toho vyhrál výsledkem 10,5/13, a stal se tak v lednu 1958 ve věku 14 let nejmladším šampiónem USA všech dob (dosud - do roku 2018 - nepřekonaný rekord). Tímto vítězstvím získal titul mezinárodní mistr – jako nejmladší v té době (rekord byl však již překonán).\n\nFischerovo vítězství ho kvalifikovalo do mezipásmového turnaje v Portoroži, první krok účasti v boji o titul mistra světa. Ve svých 15 letech byl nejmladším hráčem mezipásmových turnajů. Prvních šest hráčů z mezipásmového turnaje se kvalifikovalo do turnaje kandidátů. Pouze málo lidí si myslelo, že Fischer má nějaké šance. Opět však překvapil znalce a dělil 5.–6. místo výsledkem 12/20 po silném finiši. Tak se stal Fischer nejmladším hráčem turnaje kandidátů, tento rekord trval až do roku 2005, kdy byl překonán Magnusem Carlsenem (avšak v jiném způsobu uspořádání boje o titul). Fischer si tak vysloužil titul velmistra a v té době se stal nejmladším velmistrem v historii (rekord byl již překonán).\n\nPřed turnajem kandidátů se Fischer účastnil v roce 1959 silných mezinárodních turnajů v Mar del Plata v Argentině, Santiagu de Chile a v Curychu. Ve všech třech soutěžích uspěl dobře a prokázal, že jeho titul a síla velmistra byly oprávněné.\n\nVe svých 16 letech Fischer skončil v kandidátském turnaji pořádaném v Bělehradě roku 1959 pátý z osmi. Dosáhl výsledku 12,5/28, ale byl rozdrcen vítězem turnaje Michailem Talem, který vyhrál všechny čtyři jejich vzájemné partie.\n\nV roce 1960 se Fischer dělil o první místo se sovětskou hvězdou Borisem Spasským na silném turnaji Mar del Plata dva body před zbytkem startovního pole. Jejich výsledek byl 13,5 bodu z 15 partií. Fischer prohrál pouze se Spasským a to byl začátek jejich vztahu, který začal přátelsky a tak i přetrval přes Fischerovy problémy na šachovnici proti Spasskému. Fischer bojoval na dalším turnaji v Buenos Aires s výsledkem 8,5/19. Turnaj vyhráli Rus Viktor Korčnoj a Samuel Reshevsky – mnohonásobný šampión USA a jeden z nejsilnějších světových hráčů, kteří oba dosáhli skóre 13/19. To byl jediný větší neúspěch Fischera v jeho profesionální kariéře.\n\nV roce 1961 začal zápas na 16 partií mezi Fischerem a Reshevskym. Zápas byl rozdělen mezi New York a Los Angeles. Přes Fischerův raketový start kariéry byl veterán Reshevsky (narozen 1911, tedy o 32 let starší než Fischer) favoritem, neboť nejen že měl mnohem více zápasových zkušeností, ale nikdy ve svém životě neprohrál zápas. Po 11 partiích a remízovém stavu (každá strana 2 výhry při 7 remízách) skončil zápas kvůli rozepři mezi Fischerem a organizátorkou a sponzorkou zápasu Jacquline Piatigorskou. Těžké boje v partiích vedly k tomu, že mnohé byly přerušeny, zápas se tak zpozdil oproti původnímu plánu, což způsobilo logicky protesty pronajímatelů prostor. Manžel paní Piatigorské pan Gregor Piatigorsky, světoznámý violoncellista, pořádal koncert v pozdním odpoledni stejného dne naplánovaného pro sehrání 12. partie zápasu. Paní Piatigorská, která chtěla navštívit koncert i šachovou partii, přesunula začátek partie na 11 hodin dopoledne, očividně bez Fischerova souhlasu. Fischer, který rád pospával, protestoval a nakonec odstoupil ze zápasu kvůli nemožnosti se s organizátory dohodnout. Reshevsky obdržel vítězný podíl ceny. Fischer se později s paní Piatigorskou usmířil, když přijal pozvání na 2. Piatigorsky Cup v Santa Monice roku 1966, kde byla sponzorkou turnaje.\n\nFischer skončil druhý za exmistrem světa Talem v Bledském superturnaji 1961. Porazil poprvé Tala a s výsledkem 3,5/4 proti sovětskému kontingentu skončil jako jediný neporažený hráč s výsledkem 13,5/19.\n\nV dalším cyklu světového šampionátu Fischer vyhrál mezipásmový turnaj ve Stockholmu roku 1962 výsledkem 17,5/19 o 2,5 bodu před druhým v pořadí a stal se tak jedním z favoritů turnaje kandidátů v Curaçau, který začal brzy poté. Ale turnaj byl pro něj zklamáním, skončil čtvrtý z osmi s výsledkem 14/27. I přesto tento výsledek Fischera v jeho 19 letech ustavil jako nejsilnějšího nesovětského hráče světa. Tal byl během turnaje vážně nemocný a musel odstoupit. Fischer, který byl Talovým přítelem, byl jediný hráč, který ho v nemocnici navštívil.\n\nPo neúspěchu v turnaji kandidátů roku 1962 (ve kterém bylo pět z osmi hráčů ze SSSR), Fischer prohlásil, že tři ze sovětských hráčů uzavřeli dohodu o remízách ve vzájemných partiích, aby se mohli soustředit na hru proti němu, a rovněž že čtvrtý Viktor Korčnoj byl nucen vědomě prohrávat partie, aby zajistil vítězství sovětskému hráči. Obecně se myslí, že první obvinění je pravdivé, druhé však ne.\n\nFischer dále hrál v mistrovstvích USA, vždy konaných v New York City. Celkem se během své kariéry účastnil osmi a vyhrál všechny. Jeho výsledky byly: 1957–58: 10,5/13; 1958–59: 8,5/11; 1959–60: 9/11; 1960–61: 9/11; 1962–63: 8/11; 1963–64: 11/11; 1965–66: 8,5/11; 1966–67: 9,5/11. Celkově 74/90, což je 82,2 procenta s pouze třemi porážkami.\n\nV roce 1962 Fischer řekl, že má „osobní problémy“, a začal naslouchat různým kazatelům v rádiových přenosech, aby hledal rozhřešení. Tak poprvé uslyšel rádiový program \"The World Tomorrow\" s Herbertem W. Armstrongem a jeho synem Garnerem Tedem Armstrongem. Jejich denominace, Celosvětová boží církev (\"Worldwide Church of God\"), hlásala brzký konec světa. Koncem roku 1963 začal Fischer platit Světové boží církvi desátky. Podle vlastního pozdějšího vyjádření žil rozdvojený život s racionální šachovou částí a nadšenou náboženskou částí. Později této církvi daroval 61 200 dolarů, které vyhrál v zápase o titul mistra světa. Rok 1972 však byl pro církev katastrofální: Proroctví staršího z obou Armstrongů se nevyplnila a mladší byl zapleten do sexuálního skandálu. Fischer se cítil podveden a veřejně se \"Světové boží církve\" zřekl.\n\nFischer se rozhodl neúčastnit se mezipásmového turnaje roku 1964 v Amsterdamu, tím se vyřadil ze soutěže o titul mistra světa v roce 1966. Setrval na tomto rozhodnutí, i když FIDE změnila formát kandidátského turnaje z osmičlenného turnaje každý s každým na sérii vyřazovacích zápasů, což eliminovalo možnost tajných dohod. Fischer se místo toho pustil do cestování po světě, trvajícího několik měsíců; hrál simultánní exhibice a poskytoval školení, turné mělo velmi dobrou návštěvnost a publicitu. Fischer rovněž odmítl pozvání na Piatigorského pohár roku 1963, ačkoli byl obsazen elitními hráči. Místo toho dal přednost zahrát si ve stejné době mnohem slabší turnaj Western Open v Bay City v Michiganu, který vyhrál výsledkem 7,5/8. Fischer rovněž vyhrál mistrovství státu New York roku 1963 v Poughkeepsie, další drobnější soutěž pozdního léta, a to stoprocentním výsledkem 7/7.\n\nFischer chtěl hrát Capablancův memoriál v Havaně roku 1965, ale Američanům v té době nebylo dovoleno cestovat na Kubu. Fischer již hrál na Kubě jednou, ještě jako dorostenec, ale to bylo předtím, než se roku 1959 chopil moci Fidel Castro. Fischer ale mohl hrát pomocí telegrafu, když zůstal v New Yorku a hrál z šachového klubu Franka Marshalla. Jeho partie trvaly dlouho kvůli přenosovému zpoždění a způsobu přijímání tahů. Ale Fischer se dělil o 2.–4. místo výsledkem 15/21 za dřívějším mistrem světa Vasilijem Smyslovem, kterého ve vzájemné partii porazil. Díky této neobvyklé události se šachy staly předmětem zájmu médií v USA.\n\nV příštím cyklu roku 1967 v mezipásmovém turnaji v Súse Fischer dosáhl fenomenálního výsledku 8,5 bodu z prvních 10 partií. Jako člen Celosvětové boží církve dodržoval sabat, což mu organizátoři umožnili, ale připravil se tak o několik dnů odpočinku, což vedlo k rozepřím ohledně herního rozvrhu. Fischer na protest nenastoupil ke dvěma hrám a později odstoupil, čímž se vyřadil z turnaje o titul mistra světa roku 1969.\n\nV mistrovství USA roku 1963–1964 dosáhl Fischer jediného stoprocentního skóre v historii šampionátu (11/11) a jedno z mála vítězství bez ztráty bodu v silných šachových turnajích.\nMladý Fischer musel vynechat šachovou olympiádu roku 1958 kvůli povinné školní docházce, ale reprezentoval USA na první šachovnici s velkým úspěchem na čtyřech šachových olympiádách: (Lipsko 1960, Varna 1962, Havana 1966 a Siegen 1970). V Lipsku dosáhl výsledku 13/18 a získal v individuálním hodnocení stříbrnou medaili a USA rovněž získalo jako družstvo stříbro. Ve Varně dosáhl výsledku 11/17 a USA skončilo čtvrté. V Havaně dosáhl neuvěřitelného výsledku 15/17 partií a získal individuální stříbro a USA rovněž stříbro. Následně v Siegenu opět získal individuální stříbro výsledkem 10/13 partií a USA skončilo čtvrté. Jeho celkové skóre bylo +40, =18, −7, tedy 49/65 což je 75,4 procenta. Další pozvánky pro léta 1964, 1968 a 1972 Fischer odmítl.\n\nFischer vyhrál turnaj v Netanji roku 1968 (11,5/13) a Vinkovci roku 1968 (11/13) velkým rozdílem. Pak ale přestal hrát na 18 měsíců, kromě vítězství v městské lize New Yorku družstev nad Anthonym Saidyem.\n\nMistrovství USA roku 1969 bylo rovněž pásmovým turnajem, kdy tři první měli přístup do mezipásmového turnaje. Fischer ale mistrovství USA vynechal kvůli sporům o systém turnaje a cenový fond. Velmistr Pal Benko se vzdal svého místa, aby umožnil Fischerovi účast na boji o titul, za což mu Šachová federace USA zaplatila slušných 2000 dolarů. Ostatní účastníci pásmového turnaje se vzdali práva nahradit Benka. Tato neobvyklá dohoda byla prací Ed Edmondsona, výkonného ředitele federace.\n\nPřed mezipásmovým turnajem v březnu a dubnu roku 1970 se nejlepší hráči světa účastnili \"zápasu SSSR versus zbytek světa\" v Bělehradě. Fischer souhlasil s přepuštěním první šachovnice dánskému hráči Bentu Larsenovi v týmu zbytku světa díky Larsenovým vynikajícím úspěchům v nedávné době i přesto, že Fischer měl vyšší Elo rating. Tým SSSR vyhrál zápas malým rozdílem 20,5:19,5, na druhé šachovnici ale Fischer porazil Tigrana Petrosjana (kterého sesadil z trůnu mistra světa Boris Spasskij rok předtím) 3:1, když vyhrál první dvě partie a další dvě remizoval.\n\nPo zápasu století byl uspořádán neoficiální světový šampionát v bleskovém šachu (pětiminutovky) v Herceg Novi. Fischer rozdrtil velmi silné osazenstvo s výsledkem 19/22, 4,5 bodu před Talem. Později v roce 1970 Fischer vyhrál turnaj v Rovinj/Záhřeb výsledkem 13/17 a v Buenos Aires, kde rozprášil pole většinou velmistrů výsledkem 15/17. Zřetelně tak posunul svou hru na vyšší stupeň.\n\nV mezipásmovém turnaji v Palmě de Mallorce v listopadu a prosinci 1970 Fischer vyhrál obdivuhodným výsledkem 18,5/23, a to 3,5 bodu před Larsenem, Gellerem a Hübnerem, kteří se dělili o druhé místo výsledkem 15/23. Fischer ukončil turnaj sedmi nepřetržitými výhrami (jedna byla kontumačně).\n\nFischer pokračoval ve své dominanci roku 1971 v zápasu kandidátů, kdy porazil své soupeře sérií výsledků nemající obdoby v šachové historii. Nejprve rozdrtil Marka Tajmanova (SSSR) ve Vancouveru výsledkem 6:0. O pár měsíců později opakoval vítězství s nulou proti Larsenovi v Denveru, opět stejným výsledkem 6:0. Výsledek proti Larsenovi byl obzvlášť šokující, protože jen rok předtím Larsen hrál na první šachovnici v zápase SSSR – zbytek světa právě před Fischerem a jako jediný ho v mezipásmovém turnaji dokázal porazit.\n\nPouze dřívější mistr světa Petrosjan, Fischerův finálový soupeř v turnaji kandidátů, byl schopen projevit v zápase v Buenos Aires odpor. Petrosjan použil v první partii silnou teoretickou novinku a měl již Fischera na lopatkách, ale Fischer se bránil se sebejistotou jemu vlastní a partii nakonec vyhrál. Tak Fischer dosáhl obdivuhodné série 20 nepřetržitých výher, druhé nejdelší vítězné série v šachové historii po řadě 25 partií Steinitze z let 1873–1882. Petrosjan vyhrál rázně v druhé partii a tím Fischerovu vítěznou sérii přerušil. Ale pak po třech remízách Fischer dosáhl výhry v dalších čtyřech partiích a vyhrál zápas 6,5:2,5 (+5, =3, −1). Vítězství ve finálovém zápase dovolilo Fischerovi vyzvat mistra světa Borise Spasského, kterého předtím ještě nikdy neporazil (+0, =2, −3).\n\nFischerova paličatost ohledně zápasových a turnajových podmínek, táhnoucí se celou jeho kariérou, byla opět k vidění v zápase se Spasským. Z možných míst konání Fischer dával přednost Jugoslávii, zatímco Spasskij Islandu. Na čas se zdálo, že spor bude rozřešen rozdělením zápasu mezi obě místa, ale tato dohoda neuspěla. Poté co byla tato záležitost vyřešena, Fischer odmítl hrát do té doby, než cenový fond, který považoval za neadekvátní, bude zdvojnásoben. Londýnský finančník Jim Slater reagoval věnováním dodatečných 125 000 USD, což zvýšilo cenový fond na nebývalých 250 000 USD. Fischer nakonec souhlasil, že bude hrát.\n\nZápas se konal v islandském Reykjavíku od července do září 1972. Fischer prohrál první dvě partie zvláštním způsobem. První poté, co zbytečně vzal otráveného pěšce v remízové koncovce, a druhou vzdal, když odmítl nastoupit kvůli hracím podmínkám. Fischer by pravděpodobně vzdal celý zápas, ale Spasskij, který nechtěl vyhrát kontumačně, ustoupil Fischerovu požadavku přesunout další partii do tmavé místnosti daleko od kamer, jejichž přítomnost Fischera zneklidňovala. Zbytek zápasu pokračoval bez vážnějších incidentů. Fischer vyhrál sedm z dalších 19 partií, prohrál pouze jednu a remízou skončilo 11, vyhrál tak zápas 12,5:8,5 a stal se 11. mistrem světa v šachu.\n\nZápas světové úrovně zahrnuje důkladnou přípravu v oblasti teorie zahájení; hráč analyzuje zahájení, o kterém věří, že ho použije soupeř, a snaží se používat své vlastní, do hloubky připravené, varianty zahájení. Fischer překvapil Spasského tím, že nikdy během zápasu neopakoval stejnou variantu zahájení a často hrál varianty, které nikdy předtím nepoužil. Během druhé půlky zápasu Spasskij opustil své přípravy a pokusil se přehrát Fischera ve variantách, které si nikdo z nich nepřipravoval, ale nadarmo.\n\nFischerovo vítězství v době studené války bylo propagandisticky významné pro USA. Fischer se rovněž stal nejvýše postaveným hráčem v dosavadní historii šachového ratingu Elo. Po výhře nad Spasským měl rating 2780, což byl vlastně malý pokles oproti rekordu 2785, kterého dosáhl po rozdrcení Tajmanova, Larsena a Petrosjana rok předtím.\n\nStřet byl novináři pojmenován \"Zápas století\" a obsazoval první stránky médií v USA i na celém světě. Tímto vítězstvím se Fischer stal okamžitě celebritou. Obdržel množství nabídek na reklamní akce a propagace výrobků (všechny ale odmítl) a objevil se na obalech časopisů Live a Sports Illustrated. Spolu s americkým olympijským plaveckým vítězem Markem Spitzem se rovněž objevil v televizním pořadu Bob Hope. Množství členů v šachové federaci USA se roku 1972 zdvojnásobilo a vrcholu dosáhlo roku 1974. V americkém šachu bývá toto období nazýváno Fischerův boom.\n\nObhajoba titulu byla naplánována na rok 1975, vyzývatelem se stal Anatolij Karpov. Od získání titulu Fischer nesehrál žádnou turnajovou partii a pro nadcházející zápas si stanovil množství podmínek (přesně 64). Většina z nich byla orientována čistě herně, některé byly ale velmi bizarní, například požadavek, aby všichni, kdo vstoupí do herní místnosti, sňali pokrývku hlavy. Mnoho komentátorů se domnívalo, že cílem těchto požadavků bylo vyhnout se zápasu, jehož výsledek nebyl pro Fischera úplně jistý. Nejdůležitější požadavky byly:\n\n\nFischer tvrdil, že obvyklý systém (zápas na 24 partií, kdy zvítězí hráč, který první dosáhne 12,5 bodu, a mistr světa udrží svůj titul za stavu 12:12) podněcuje hráče, který právě v zápasu vede, aby remizoval partie, což považoval pro šachy za špatné. Místo toho Fischer chtěl zápas na neurčené množství partií. Ale takový zápas by mohl trvat několik měsíců (roku 1927 v zápase Capablanca – Aljechin dosažení pouhých šesti výher zabralo 34 partií). Mnozí se domnívali, že zápas by byl spíše demonstrací vytrvalosti než šachových dovedností. Komise FIDE v čele s předsedou Maxem Euwem, zahrnující zástupce jak USA, tak SSSR, vyhlásila, že zápas by měl pokračovat do šesti výher. Ale Fischer odpověděl, že by se v takovém případě vzdal titulu a neúčastnil se zápasu. FIDE proto souhlasila s uskutečněním zápasu do devíti vítězství, a nechala tak pouze jednu z 64 Fischerových podmínek nesplněnu: Stanovila, že hráč, který první dosáhne 9 výher, vyhraje zápas, a eliminovala tak veškeré výhody držitele titulu. Mnoho pozorovatelů považovalo Fischerovu podmínku udržení titulu za stavu 9:9 za nespravedlivou. Znamenalo to, že Fischer by potřeboval k vítězství devět výher, zatímco Karpov by musel vyhrát 10-8. Protože FIDE nesouhlasila s jeho posledním požadavkem, Fischer se vzdal titulu a dne 27. ledna 1974 sdělil prezidentu FIDE Maxi Euwemu:\n\n\"„Jak jsem již dal najevo v telegramu delegátům FIDE, podmínky zápasu, které jsem navrhl, nebyly přijaty. Pan Cramer mě informoval, že delegáti FIDE odmítli definici vítězství jako dosažení devíti výher při nezapočítávání remíz a neomezeném množství partií s tím, že bude-li dosaženo výsledku 9:9, zápas skončí remízou, současný mistr světa obhájí titul a cenový fond bude rozdělen rovným dílem. Pokud je tomu tak, FIDE rozhodla proti mé účasti v zápasu o titul mistra světa roku 1975. Tímto se vzdávám svého titulu mistra světa FIDE. S pozdravem Bobby Fischer.“\"\n\nBývalý přeborník USA Arnold Denker, který byl v kontaktu s Fischerem během vyjednávání o zápasu s Karpovem, tvrdil, že Fischer si přál dlouhý zápas, aby se mohl rozehrát a získat znovu formu po tříleté pauze. Karpov se stal v dubnu 1975 mistrem světa kontumačně. Ve své autobiografii z roku 1991 Karpov vyjádřil hlubokou lítost, že se zápas neuskutečnil, a prohlásil, že ztráta možnosti utkat se s Fischerem zbrzdila i jeho šachový růst. Karpov se s Fischerem po roce 1975 několikrát setkal a přátelsky, ale nakonec neúspěšně se pokusil o uspořádání zápasu. Garri Kasparov tvrdí, že Karpov by roku 1975 býval měl dobré šance na vítězství nad Fischerem.\nFischer pak nesehrál žádnou soutěžní partii téměř dvacet let. Do konce života prohlašoval, že je stále mistrem světa, protože nikdy titul v zápase neztratil.\n\nPo událostech z roku 1975 Fischer zmizel z veřejného života a nadále se neúčastnil ani šachových soutěží. 26. května 1981 ho v Pasadeně policejní hlídka zaměnila za hledaného bankovního lupiče a zatkla ho. Byl držen ve vazbě dva dny a utrpěl zde lehké zranění. Propuštěn byl na kauci 1 000 dolarů. Roku 1982 publikoval pamflet \"!\" (\"Byl jsem mučen ve věznici Pasadena\"). Popsal zde své zážitky z incidentu a vyjádřil přesvědčení, že jeho zatčení bylo předem připraveno.\n\nPočátkem osmdesátých let Fischer delší čas pobýval v San Franciscu, bydlišti jeho přítele, kanadského velmistra Petera Biyiasase. Roku 1981 s ním sehrál 17 pětiminutových partií a přes nedostatek praxe všechny vyhrál; Biyiasas se podle svého tvrzení v žádné z nich nebyl schopen dostat ani do koncovky.\n\nRoku 1984 Fischer napsal redakci Encyclopaedia Judaica, že není a nikdy nebyl Žid, a požádal, aby bylo jeho jméno odstraněno z publikace.\n\nPo dvaceti letech se Fischer vynořil z izolace a vyzval Spasského (tehdy dělícího 96. až 102. místo na světovém žebříčku šachistů) k odvetnému zápasu. Ten se uskutečnil roku 1992 v jugoslávských městech Sveti Stefan a Bělehrad i přes embargo Organizace spojených národů, které zahrnovalo i sankce na sportovní události. Fischer požadoval, aby organizátoři označili zápas jako zápas „o titul mistra světa“, ačkoliv v té době byl mistrem světa Garri Kasparov. Cenový fond zápasu byl stanoven na 5 miliónů dolarů, z nichž dvě třetiny měl dostat vítěz. Americká oficiální místa Fischera předem varovala, že jeho účast je protizákonná. Před zraky mezinárodního tisku byl Fischer nafilmován, jak plive na písemný zákaz hrát. Po zápase na něj byl v USA vydán zatykač, který platil po celý zbytek Fischerova života a Fischer se již nikdy nevrátil do své rodné země.\n\nFischer vyhrál zápas 10:5 při 15 remízách. Pozorovatelé přesto podle úrovně jeho hry soudili, že je již za svým zenitem. Pak už Fischer až do smrti žádnou turnajovou partii nesehrál.\n\nPo vítězném zápase Fischer znovu přestal hrát šachy. V rodné zemi měl status uprchlíka a jeho projevy zloby vůči USA se stupňovaly. Veřejně schvaloval teroristické útoky z 11. září 2001, a ačkoli byl sám židovského původu, proslul mnoha antisemitskými výpady.\n\nNěkolik roků žil v Budapešti, kde navštívil rodinu Polgárových a analyzoval mnoho partií se sestrami Polgárovými. Klasické šachy považoval za mrtvé a dával přednost alternativním pravidlům Chess960, podle nichž hrával bleskové partie.\n\nOd roku 2000 do roku 2002 pobýval Fischer na Filipínách v Baguiu. Obýval stejnou čtvrť jako filipínský velmistr Eugene Torre, jeho blízký přítel, který byl jeho sekundantem během odvetného zápasu se Spasským. Torre zde Fischera seznámil s dvaadvacetiletou Justine Ong, s níž pak Fischer zplodil dceru Jinky Ong, narozenou roku 2002, své jediné dítě.\n\nPo nějakou dobu Fischer žil i v Japonsku s Mijoko Watai, předsedkyní šachové federace Japonska, která s ním zůstala až do konce jeho života. 13. července 2004 byl Fischer zatčen na japonském mezinárodním letišti Narita, kde se pokoušel nastoupit do letadla do Manily, protože platnost jeho amerického pasu vypršela. USA požádaly o jeho vydání a japonské úřady odmítly Fischerův požadavek, aby mohl zůstat v zemi, a přikázaly jeho deportaci. Fischer se ve vazbě zřekl USA, snažil se neúspěšně získat německé občanství po svém otci a počátkem roku 2005 požádal o azyl na Islandu. V březnu 2005 mu z humanitárních důvodů islandský parlament jednomyslným rozhodnutím udělil občanství a 23. března 2005 mohl Fischer odletět z Japonska do Reykjavíku, kde se s Mijoko Watai usadil.\n\nFischer dlouhou dobu trpěl nemocí ledvin. V listopadu 2007 byl hospitalizován v nemocnici v Reykjavíku, ale v prosinci odmítl další lékařskou pomoc a vážně nemocen se vrátil domů. Zde 17. ledna 2008 zemřel ve věku nedožitých 65 let na selhání ledvin. Magnús Skúlason, který zůstal s Fischerem až do okamžiku smrti, řekl, že Fischerova poslední slova byla: „Nic netiší bolest tak jako lidský dotek.“ Fischer byl v úzkém kruhu nejbližších pohřben dne 21. ledna 2008 ráno v Laugardæliru, asi 60 kilometrů od Reykjavíku.\n\nFischer proslul svou důkladnou přípravou na zahájení, jehož teorii na mnoha místech vylepšil. Například úspěšně oživil na Olympiádě v Havaně roku 1966 výměnnou variantu španělské hry, pomohl rozvinout teorii královské indické obrany, Grünfeldovy indické obrany a sicilské obrany, v níž jeho jméno nese \"Fischerův-Sozinův útok,\" charakterizovaný tahy 1. e4 c5 2. Jf3 d6 3. d4 cxd4 4. Jxd4 Jf6 5. Jc3 a6 (nebo e6) 6. Sc4, stejně jako se po něm jmenuje varianta Nimcovičovy indické obrany vznikající po tazích 1. d4 Jf6 2. c4 e6 3. Jc3 Sb4 4. e3 b6 5. Je2 Sa6. V Najdorfově variantě sicilské se mu podařilo rehabilitovat „variantu otráveného pěšce“, vznikající po tazích 1. e4 c5 2. Jf3 d6 3. d4 cxd4 4. Jxd4 Jf6 5. Jc3 a6 6. Sg5 e6 7. f4 Db6. Ačkoliv byl tento drzý výpad dámou za účelem zisku pěšce na úkor vývinu považován za sporný, Fischer v této variantě vyhrál mnoho partií, jedinou porážku mu přinesla 11. partie zápasu se Spasským roku 1972 a ani současná teorie tuto variantu nevyvrátila.\n\nRoku 1960 po prohře se Spasským napsal článek „Vyvrácení královského gambitu“ (A Bust to the King's Gambit), v němž po 1. e4 e5 2. f4 exf4 3. Jf3 doporučil 3. … d6, což vešlo ve známost jako \"Fischerova obrana\". Po uveřejnění článku se královský gambit na nejvyšší úrovni objevuje ještě méně než předtím. Sám Fischer ho přesto použil za bílé ještě třikrát, ve všech třech případech však hrál 3. Sc4 místo 3. Jf3 a všechny tři partie vyhrál.\n\nTaké v koncovce byl Fischer mimořádně silný, mezinárodní mistr Jeremy Silman ho nazval mistrem střelcových koncovek. Jako \"Fischerova koncovka\" se někdy označuje pozice, v níž střelec a věž hrají proti věži a jezdci, přičemž každá strana má ještě pěšce. Fischer se střelcem takto zaznamenal v létech 1970 a 1971 tři instruktivní výhry proti velmistru Tajmanovovi.\n\nRoku 1988 si Fischer nechal patentovat nový typ digitálních šachových hodin, zvaných od té doby \"Fischerovy hodiny\". Tento typ časomíry dává hráči na začátku partie jistý čas a poté mu po každém tahu přidává další, obvykle menší množství času. Fischerovy hodiny se dnes běžně používají v šachových soutěžích, jejich patent vypršel pro nezaplacení poplatku.\n\nRoku 1996 Fischer publikoval a začal propagovat novou variantu šachu, původně pojmenovanou \"Fischer Random Chess\" („Fischerovy náhodné šachy“), nyní obvykle nazývanou Chess960, která se od běžného šachu liší tím, že základní postavení figur se před hrou určuje náhodně, například házením kostkou. Požaduje se přitom, aby každý střelec stál na jiné barvě pole a aby král stál mezi věžemi; celkem je možných 960 různých výchozích postavení, mezi něž ovšem patří i základní pozice klasických šachů. Fischer tuto verzi hry odůvodňoval tím, že znemožňuje memorizaci variant zahájení a tím podporuje od prvních tahů kreativitu hráčů.\n\nNa otázku, proč byl Fischer tak výjimečný šachista, hledal odpověď velmistr Lubomír Kaválek:\n\"„Především, jeho znalost hry a její minulosti byla enormní. Byl lačným čtenářem, hltajícím každou šachovou knihu nebo časopis, který mu přišel do rukou. Studoval ostatní šachové velikány a vybíral si jejich nejlepší myšlenky, na kterých se zdokonaloval. Jeho hra v zahájení byla smrtící. „Jakmile získá Fischer ze zahájení třeba jenom malinkou výhodu, začíná hrát jako stroj. Nemůžete ani doufat, že by udělal nějakou chybu,“ řekl po prohraném kandidátském zápasu v roce 1971 bývalý mistr světa Tigran Petrosjan. Fischerovy nejlepší partie byly krystalicky čisté, jednoduché a krásné. Jeho útoky měly přesnost laserového paprsku. Koncovky hrál přesněji než legendární José Raúl Capablanca. Logiku skrytou za Fischerovými tahy je jednoduché pochopit, ale jen velice těžko je ji možno napodobit. Byl komplexním šachistou s ohromnou vůlí po vítězství. Dalo by se říct, že hrát proti němu bylo přímo děsivé.“\"\n\n\n\n\n"}
{"id": "150200", "url": "https://cs.wikipedia.org/wiki?curid=150200", "title": "Klášter Zlatá Koruna", "text": "Klášter Zlatá Koruna\n\nKlášter Zlatá Koruna se nachází asi 8 km od Českého Krumlova v katastru obce Zlatá Koruna. Budovy kláštera jsou z velké části středověké (kostel, ambit, kapitulní síň, kaple Andělů Strážných, opatství), částečně barokně upravené. V historické části obce jsou zachovány další gotické budovy včetně laického kostela sv. Markéty a zbytků opevnění. Klášter ve správě Národního památkového ústavu je přístupný veřejnosti.\n\nCisterciácký klášter byl založen roku 1263 českým králem Přemyslem Otakarem II. Původně se klášter jmenoval \"Svatá Koruna\" (lat. \"Sancta Corona\", německy \"Heiligenkron\") podle relikvie trnu z Kristovy koruny, kterou Přemysl Otakar II. obdržel nepřímo od francouzského krále Ludvíka IX. Svatého. Zprávu o darování má cisterciácký kronikář Jan z Viktringu. Kristovu Korunu získal Ludvík IX. od konstantinopolského císaře Balduina II. (1239). Postavil pro ni kapli Saint Chapelle (1248). Koruna se stala symbolem jeho vlády i \"dárkem\" pro významné osoby a instituce. Zůstává otázkou, jak se relikvie dostala k českému králi. V úvahu připadají dvě možnosti: buď přes Richarda Cornwallského - římského krále, který byl švagrem Ludvíka IX. Svatého a od roku 1262 ve spojení s českým králem nebo skrze generální kapitulu cisterciáckého řádu.\n\nZlatá Koruna byla druhou zeměpanskou fundací cisterciáckého kláštera (první Plasy roku 1144). Už roku 1259 byla odeslána žádost na generální kapitulu cisterciáckého řádu s žádosti o založení řádového domu. Z Baumgartenbergu a Wilheringu byli vysláni opati, aby posoudili situaci a vyjádřili případný souhlas či nesouhlas se záměrem českého krále. Založení proběhlo až roku 1263 zřejmě z důvodu války s Uhrami (1260 - bitva u Kressenbrunnu). Vítězství v uherské válce mohlo být jednou z motivací založení kláštera. Dalším důležitým, ne-li nejdůležitějším důvodem, bylo posílení královského vlivu v jižních Čechách a utužení vazeb v rámci česko-rakouské unie. Přemysl Otakar II. chtěl zabránit, aby královský majetek byl úplně rozchvácen Vítkovci, a proto předal klášteru Boleticko a Netolicko (pouze část s kastelánií) s 880 km lesa. Přemysl Otakar II. se považoval za dědice babenberských práv k rakouským zemím, proto za mateřský klášter nové fundace zvolil klášter v Heiligenkreuzu.\n\nDne 6. dubna 1263 opustili klášter Heiligenkreuz mniši s bývalým (do roku 1259) opatem Jindřichem. Do Zlaté Koruny přišli v polovině dubna. Jak vypadalo místo při jejich příchodu, není známo. Nejstarší dochovanou stavbou je pravděpodobně dvoupodlažní kaple Andělů strážných (1270), u níž se uvažuje o stejné funkci jako měla Sainte Chapelle v Paříži\" \", tedy, že mohla sloužit k uchování trnu z Kristovy Trnové koruny, jejž Přemysl Otakar II. věnoval klášteru. Také bývá srovnávána s Královskou kaplí v Plasích\" \", rovněž mohla sloužit jako špitální kaple.\" \"\n\nPo roce 1276 byl areál klášterního areálu zničen Vítkovci. Statuta generální kapituly hovoří o zničeném místě (\"locum destructum\"). Panovník chtěl přenést ústav do bezpečnějšího místa, zemřel však dříve, než mohl záměr uskutečnit. Klášter byl obnoven (1291) až za vlády Václava II., kdy přišli mniši z Plas, aby obnovili duchovní život. Obnovený konvent obdržel darované statky od pánů z Bavorova a z Michalovic. Později klášter začal rozvíjet kolonizační aktivitu (např. 50 nových vsí na Boleticku), která v českém cisterciáckém prostředí nemá obdoby.\n\nRoku 1354 klášter vyhořel. Pracoval zde kameník Michal Parléř. Ve 14. století převládaly spory o hranice klášterního panství s majiteli vitějovického panství (Verner, Racek, Přibík), s vyšebrodským klášterem a zejména s vyšehradskou kapitulou (v letech 1360 až 1396 o oblast Prachaticka). Většina sporů byla rozsouzena ve prospěch zlatokorunských cisterciáků. Na přelomu 14. a 15. století došlo k prudkému zhoršení hospodářské situace. Cenné věci byly odeslány do premonstrátského kláštera v Rakousku (Schlägl, česky Drkolná). Část pokladu s archivem byla tehdy uložena v Českém Krumlově.\n\nRoku 1420 byl klášter dvakrát přepaden a vypálen husitskými vojsky (jednou pod vedením Jana Žižky), mezi nimiž byli poddaní kláštera. Později klášterní zboží obsadil Oldřich II. z Rožmberka jako zástavu od krále Zikmunda Lucemburského. Rožmberk se už pak tohoto majetku nevzdal, ale připojil ho ke krumlovskému panství. Řešil to ještě Vladislav II. Jagellonský roku 1493. V r. 1601 prodal Petr Vok z Rožmberka krumlovské statky (spolu se zlatokorunským) císaři Rudolfu II. a r. 1622 Ferdinand II. věnoval zboží Janu Oldřichovi z Eggenberku. Majetky se klášteru nevrátily ani za Schwarzenberků (od r. 1719).\n\nVe 2. polovině 16. století byl postaven malý konvent s refektářem a opraveno opatství. Roku 1665 byla dokončena barokizace areálu. Klášter byl zrušen Josefem II. roku 1785 za posledního opata Bohumíra Bylanského, za jehož působnosti vznikla bohatá výzdoba nástěnných maleb a oltář byl osazen detaily z dílny sochaře Jakuba Eberleho. Po zrušení byly budovy kláštera využívány pro různé průmyslové provozy (např. slévárna a strojírna Petra Steffense). Průmyslové aktivity, které poškodily řadu budov, utichly v roce 1909 a budovy kláštera se začaly rekonstruovat.\n\nV roce 1940 za Protektorátu byl klášter zabaven gestapem a po válce pak zkonfiskován z moci Lex Schwarzenberg. Roku 1944 zde byly na příkaz ministerstva školství umístěny fondy řady vědeckých knihoven, mezi nimi i Královské české společnosti nauk a České akademie věd a umění. Od roku 1945 je klášter přístupný veřejnosti. Je zde instalována výstava o životě mnichů a jejich působení v jižních Čechách. Dnešní podoba budovy kláštera je výsledkem přestaveb v několika epochách, a tedy i v různých architektonických stylech.\n\nFiliační řada zlatokorunského kláštera se v dějinách změnila dvakrát:\n\nPůvodní filiace se obnovila až roku 1400 za papeže Bonifáce IX.\n\nV držení kláštera bylo Boleticko a část Netolicka, dvě vinice v Rakousku, dům v Praze, dále právo osvobození od cel a mýt na Dunaji i suchozemských cestách. K tomu rájovská rychta. Samotný klášter byl umístěn v nejvýchodnějším cípu svých držav. Jeho poloha - na poloostrově, který je vytvořen meandrem Vltavy - odpovídala řádovým pravidlům.\n\nKlášterní komplex byl vybudován na nevysokém ostrohu obtékaném Vltavou. Ohrazený areál zahrnuje klášterní kostel Nanebevzetí Panny Marie se starým konventem, kapli Andělů strážných s novým konventem a u brány bývalý farní kostel sv. Markéty pro obyvatele vesnice.\n\nKlášterní kostel je gotická trojlodní bazilika s příčnou lodí. Kněžiště s chórovými kaplemi a příčná loď pocházejí z doby kolem 1300, trojlodí se západním portálem bylo postaveno přibližně mezi lety 1340–1370. Kostel byl upraven barokně, kdy byly obnoveny chórové kaple a ubourána čtvrtá loď na severní straně chrámu. Kostel není orientovaný, jeho kněžiště směřuje k severoseverovýchodu (v souladu s řádovými pravidly sleduje směr přilehlého vodního roku).\nTrojkřídlý patrový konvent byl postaven ve stejné době jako přilehlý kostel. Křížová chodba je zaklenutá gotickou křížovou klenbou doplněnou rokokovými štukaturami a malbami. Kapitulní síň je členěna dvěma štíhlými osmibokými pilíři s vyžlabením a zakončenými hlavicí. Z nich vybíhá osm žeber hruškovitého tvaru. Žebra se protínají v hladkých svornících a sbíhají na konzoly, které nemají jednotný tvar. Klenební konzoly v obvodových zdech nejsou jednotné. V kapitulní síni můžeme vidět i patrovou konzolu. Spodní část konzoly vypadá jako obrácený jehlanec. Horní část konzoly je rozdělena do dílců odpovídajících počtu nesených žeber. V některých rozích kapitulní síně jsou konzoly s motivem maskaronů vytesány ze žuly. Nad vchodem se nachází v štuku provedený klášterní erb. Na klenbě v zeleném odstínu uprostřed rokokového ornamentu je alegorie. Na severní straně jsou tři vysoká lomená okna a vstup do klášterního ambitu.\n\nKaple sv. Andělů Strážných je velká gotická dvoupatrová kaple s vnitřními prostorami klenutými křížovou klenbou.\n\n\n\n"}
{"id": "150201", "url": "https://cs.wikipedia.org/wiki?curid=150201", "title": "Směr", "text": "Směr\n\nSlovo směr má více významů:\n\n"}
{"id": "150205", "url": "https://cs.wikipedia.org/wiki?curid=150205", "title": "Malá dohoda", "text": "Malá dohoda\n\nMalá dohoda (francouzsky \"Petite Entente\", německy \"Kleine Entente\", anglicky \" Little Entente\", rumunsky \"Mica Antantă\" nebo \"Mica Înțelegere\"; srbsky, chorvatsky, slovinsky \"Mala Antanta/Мала Антанта\") bylo vojensko-politické spojenectví v letech 1921–1939 složené z Československa, Jugoslávie a Rumunska, výrazně podporované Francií. Název Malá dohoda byl původně myšlen ironicky, jako narážka na Trojdohodu.\n\nDohoda tvořila součást francouzského spojeneckého systému. Byla to typická francouzská diplomatická konstrukce dvojstranných vzájemných spojenectví.\n\nRozhodující úlohu hrála ČSR, jejíž kapitál se významně podílel na vyzbrojování rumunské a jugoslávské armády. Československý ministr zahraničí Edvard Beneš byl spolu s rumunským ministrem zahraničí Nicolaem Titulescu hlavním tvůrcem a představitelem Malé dohody.\n\nHospodářská spolupráce ČSR, Jugoslávie a Rumunska nepřekročila stádium dobrých úmyslů. Mimo několika úprav v oblasti dovozu nevznikly žádné konkrétnější hospodářské dohody, protože se zemědělské státy Jugoslávie a Rumunsko obávaly převahy průmyslového Československa.\n\nCílem Malé dohody bylo udržet pořádek ve střední a jihovýchodní Evropě daný výsledkem Pařížské mírové konference (1919–1920), zabránit obnově Rakouska-Uherska, anšlusu Rakouska a hlavně čelit maďarským snahám o revizi trianonského míru. Na území všech tří států se nacházely početné maďarské menšiny a Budapešť měla výrazný zájem o jejich začlenění a připojení ztracených území zpět. Signatáři dohody proto vystupovali proti všem snahám o znovuvytvoření habsburské monarchie na území Maďarska.\n\nVe skutečnosti byla Malá dohoda namířená i proti případným snahám Německa, ale současně i proti vlivu Sovětského svazu a komunistickému hnutí ve střední a jihovýchodní Evropě (Cordon sanitaire). Malá dohoda se měla stát jedním z nejdůležitějších článků zabezpečujících francouzskou hegemonii v západní Evropě po první světové válce (československo-francouzská smlouva).\n\nZákladem Malé dohody byly dvoustranné vojenské smlouvy uzavřené mezi těmito státy v letech 1920–1921:\n\nTyto byly v roce 1922 doplněny třemi multilaterálními smlouvami o politické a hospodářské spolupráci (např. 31. srpna 1922 spojenecká smlouva). 26. listopadu 1925 státy Malé dohody podepsaly protokoly o možnosti přepravy vojenského materiálu přes své území. 13. května 1927 v Jáchymově a 20.–21. června 1928 v Bukurešti proběhly konference účastníků věnované rozvíjení hospodářských vztahů, bez výrazného výsledku.\n\nV roce 1921 byla též uzavřena smlouva mezi Rumunskem a Polskem. Francie usilovala, aby se Polsko stalo členem Malé dohody, to ale Československo z důvodu postupu Polska v otázce Těšínska odmítalo.\n\nPo uzavření Locarnských smluv, kterými byla oslabena pozice Francie a jejích spojenců, uzavřela Paříž a státy Malé dohody zvláštní politické smlouvy (s Československem 25. ledna 1924, s Rumunskem 10. června 1926 a s Jugoslávií v roce 1927). Smlouva s Československem byla uzavřena ještě v rámci Locarnských smluv. 16. října 1925 přislíbila Francie Československu pomoc v případě napadení.\n\nDalším krokem k posílení Malé dohody měla být smlouva z 27. června 1930 kodifikující organizační praxi aliance (dohoda o pravidelném setkávání ministrů zahraničí členských států) a tzv. Organizační pakt Malé dohody, podepsaný 16. února 1933. Motivem byla hrozba nastupujícího nacismu v Německu a příprava tzv. paktu čtyř mocností z podnětu Itálie.\n\nNa základě Organizačního paktu Malé dohody vznikly nové společné orgány:\n\nFrancie se pokusila reagovat na vzrůstající ekonomickou sílu Německa snahou o hospodářskou spolupráci se státy střední Evropy. V březnu 1932 proto francouzská vláda vydala memorandum, tzv. Tardieův plán, pojmenovaný podle ministra zahraničí André Tardieua. Spoluautorem plánu byl také československý ministr zahraničí Edvard Beneš. Cílem tohoto ekonomického sblížení měl být vznik dunajské federace, jejímž základem by byly malodohodové státy a také Rakousko a Maďarsko. První pokus o zlepšení vzájemných vztahů s oběma těmito zeměmi však byl učiněn na půdě Malé dohody již v roce 1925, a to během konference Malé dohody v jugoslávském (dnes slovinském) městě Bled.\n\nS Tardieovým plánem však nesouhlasily ostatní evropské velmoci a od jeho realizace bylo proto upuštěno. Myšlenka spolupráce a sbližování podunajských států ovšem nezapadla a ve 30. letech ji prosazoval například československý agrární politik a předseda vlády Milan Hodža.\n\nOhrožení států Malé dohody ze strany hitlerovského Německa a fašistické Itálie donutilo vlády Malé dohody k účasti na politice kolektivní bezpečnosti, jejímž iniciátorem byl Sovětský svaz. Roku 1933 podepsaly státy Malé dohody se Sovětským svazem a s Tureckem dohodu o definici agrese. Československo, Rumunsko a Jugoslávie se zúčastnily příprav tzv. východního Locarna, což měla být obdoba Locarnské dohody z roku 1925. Po neúspěchu tohoto plánu podepsalo Československo 16. května 1935 spojeneckou smlouvu se Sovětským svazem navázanou na francouzsko-sovětskou smlouvu.\n\nOdklon Francie od politiky kolektivní bezpečnosti a politika ústupků západních mocností fašistickým mocnostem (appeasement) vedly k oslabení významu Malé dohody. Tu rovněž ničila hospodářská politika Německa, jemuž se podařilo ovládnout jugoslávské a rumunské hospodářství, neboť soustředilo ve svých rukách 40 % jejich importu. Obchodní politika Československa tomuto vývoji napomáhala zavedením vysokých dovozních cel na zemědělské výrobky.\n\nV letech 1935–1939 v Jugoslávii a v Rumunsku sílil vliv nacistického Německa a fašistické Itálie. Postupně docházelo k celkové dezintegraci paktu. Rozpad Malé dohody fakticky začal tím, že:\n\nPoslední zasedání se konalo 21. srpna 1938 na Bledu. Po Mnichovské dohodě (29. září 1938) a změně československé politiky došlo k faktickému rozpadu Malé dohody. V lednu 1939 vypověděly Jugoslávie a Rumunsko oficiálně své spojenecké závazky.\n\nSpojenecké smlouvy v rámci Malé dohody byly doplněny konkrétními dvoustrannými vojenskými konvencemi, které stanovovaly vojenské síly pro případ války s Maďarskem. Československo je nejprve 2. července 1921 uzavřelo s Rumunskem a 31. července 1921 i s Jugoslávii. Nová jednotná vojenská konvence platná pro všechny tři státy byla přijata 14. září 1923. Podle ní měly proti Maďarsku nasadit jednotlivé státy tyto síly:\nVzhledem k nárůstu maďarských vojenských kapacit a posilování jeho mezinárodního postavení byly tyto počty, na základě nové konvence z 11. května 1931, zvýšeny na 112 praporů pěchoty, 150 baterií dělostřelectva, 32 eskadron jezdectva a 120 letadel.\n\nDelegace generálních štábů Československa, Rumunska a Jugoslávie, se scházely na pravidelných konferencích v hlavních městech a projednávaly podrobnosti vzájemné spolupráce, tj. operační plány jednotlivých armád, plány materiální spolupráce nebo vybudování společné průmyslové základny. Ve 30. letech probíhaly tyto konference minimálně jednou ročně, přičemž se projednávala otázka války s Maďarskem v rámci velkého evropského konfliktu, v němž by každá z armád čelila i dalším protivníkům (v případě Československa například ještě Německu a Rakousku). Poslední jednání proběhlo v prosinci 1937 a řešilo scénář konfliktu, v němž by bylo Československo napadeno Německem, Rakouskem a Maďarskem, Jugoslávie Itálií, Rakouskem a Bulharskem a Rumunsko Bulharskem.\n\nKromě schůzek na nejvyšší úrovni vojenských a politických představitelů se rovněž realizovaly stáže vojáků či poznávací návštěvy. Československá armáda také využívala střelnici v jugoslávské Boce Kotorské. Oficiální snahy o sjednocení výzbroje spojeneckých armád sice nepřekročily stádium teoretických úvah, prakticky však díky velkým dodávkám zbraní z československých zbrojovek byla značná část jugoslávské a rumunské výzbroje i výstroje shodná s výbavou československé armády (například puška vz. 24 či lehký tank vz. 35, v Rumunsku označovaný jako R-2).\n\nVzhledem ke zhoršení mezinárodního postavení Československa a hrozbě vypuknutí války s Německem se československé armádní velení rozhodlo na konci léta 1938 aktivovat spojenecké vztahy. Malodohodové státy, Rumunsko a Jugoslávie, se ale nehodlaly výrazně angažovat a uvítaly proto podepsání paktu o neútočení s Maďarskem. Po vyhlášení mobilizace dne 23. září 1938 byly připraveny československé vojenské mise ke spojencům. Jugoslávie se ovšem snažila vyvléknout ze svých závazků a jediným spojencem v rámci Malé dohody tak zůstalo Rumunsko, které poskytlo záruky v případě maďarského útoku na Slovensko a Podkarpatskou Rus. Po přijetí mnichovské dohody sice spojenecké smlouvy formálně nadále platily, ale kromě omezené spolupráce Rumunska ztratily svůj význam. Po okupaci zbytku Československa Německem dne 15. března 1939 a po bojích bývalých československých jednotek s maďarskými invazními vojsky na Podkarpatské Rusi dochází k definitivnímu ukončení spolupráce malodohodových armád.\n\n\n"}
{"id": "150206", "url": "https://cs.wikipedia.org/wiki?curid=150206", "title": "Helloween (album)", "text": "Helloween (album)\n\nHelloween je debutová nahrávka (EP) stejnojmenné německé speedmetalové hudební skupiny Helloween. EP bylo vydáno roku 1985 a ještě ve stejném roce následováno vydání jejich prvního studiového alba \"Walls of Jericho\".\n\n\n\n"}
{"id": "150207", "url": "https://cs.wikipedia.org/wiki?curid=150207", "title": "Uly-Žylanšyk", "text": "Uly-Žylanšyk\n\nUly-Žylanšyk nebo Džylenčik ( nebo ) je řeka v Kostanajské oblasti v Kazachstánu. Je 277 km dlouhá. Povodí má rozlohu 26 100 km².\n\nVzniká soutokem řek Dulytaly Žylanšyk a Ulken Žylanšyk, které pramení v horách Ulutau, jež jsou částí Kazašské pahorkatiny. Ústí do bezodtokého jezera Akkol.\n\nZdroj vody je převážně sněhový.\n\nVoda se využívá na zavlažování.\n"}
{"id": "150218", "url": "https://cs.wikipedia.org/wiki?curid=150218", "title": "Věda je zábava", "text": "Věda je zábava\n\nVěda je zábava (v anglickém originále Backyard Science) je australský televizní pořad pro děti. V hlavních rolích jsou děti, experimentující s předměty každodenní potřeby. Výsledky jejich pokusů jsou zábavné, praktické i poučné.Pokusy provádí menší děti , proto je mohou dělat veškeré věkové skupiny . Pokusy se provádí na půdě Austrálie, ale to nebrání dělání pokusů všude na světě.\n\nPořadem provází Dana Taren a Jason Smith. Mnoho protagonistů této show se stalo hvězdami - Kerry-Ann Thoo, jedna z účinkujících, dokonce dostala nabídky na role ve filmu.\n\nShow, vyrobená Beyond Television productions, byla nebo je vysílána v následujících zemích: Austrálie, Bosna a Hercegovina, Brunej, Česko, Finsko, Francie, Hong Kong, Indie, Indonésie, Itálie, Izrael, Japonsko, JAR Kanada, Kolumbie, Korea, Malta, Nový Zéland, Singapur, Taiwan, Thajsko, USA, Velká Británie, Vietnam a v některých zemích Středního východu a Jižní Ameriky.\n"}
{"id": "150222", "url": "https://cs.wikipedia.org/wiki?curid=150222", "title": "Akkol", "text": "Akkol\n\nNázev Akkol může znamenat:\n\n\n"}
{"id": "150226", "url": "https://cs.wikipedia.org/wiki?curid=150226", "title": "Lačnov (rozcestník)", "text": "Lačnov (rozcestník)\n\nNázev Lačnov má více sídel:\n"}
{"id": "150228", "url": "https://cs.wikipedia.org/wiki?curid=150228", "title": "Akkol (Akmolská oblast)", "text": "Akkol (Akmolská oblast)\n\nAkkol (, ) je město v Akmolské oblasti v Kazachstánu. Je to centrum Akkolského okresu. Před rokem 1997 se jmenovalo Alexejevka.\n\nV městě je železniční stanice na trase Petropavl – Astana. Nacházejí se zde podniky železniční dopravy a opravárenské závody. Je zde kombinát strojírenských montážních zařízení, závod na výrobu oleje a továrna na nábytek.\n"}
{"id": "150231", "url": "https://cs.wikipedia.org/wiki?curid=150231", "title": "Symetrie", "text": "Symetrie\n\nSymetrie je jeden z ústředních pojmů vědy, zejména pak teoretické fyziky, matematiky a geometrie 20. století. Daný jev či objekt je symetrický, jestliže je pro něj možné zavést či uvažovat určitou operaci symetrie, pomocí které se příslušný jev či objekt stane v jistém smyslu totožný sám se sebou. Opakem symetrie je asymetrie.\n\nPojem symetrie fascinoval myslitele již od starověku (např. Pythagorejci, Platónská tělesa). Později Felix Klein v tzv. Erlangenském programu svázal s každou geometrií určitou grupu symetrií.\n\nMatematicky jsou zmíněné operace symetrie nejčastěji popsány pojmem grupy. Rozlišujeme spojité symetrie, které jsou matematicky popsány zejména pojmem Lieovy grupy, a diskrétní symetrie, které jsou popsány zejména pojmem diskrétní grupy.\n\nVýznam symetrií ve fyzice je dán zejména jejich úzkou souvislostí se zákony zachování. S každou operací symetrie přírodního děje je svázaná určitá aditivní fyzikální veličina, která se v daném systému zachovává. To je základním obsahem slavného a významného teorému Emmy Noetherové. Tak např. se symetrií v čase je svázán zákon zachování energie, se symetrií vůči prostorové translaci je svázán zákon zachování hybnosti, a se symetrií vůči pootočení v prostoru je svázán zákon zachování momentu hybnosti.\n\nJednou ze základních a nejčastějších symetrií v přírodě je symetrie vůči změně měřítka – tzv. škálovací symetrie. S touto symetrií souvisí tzv. fraktální geometrie a pojem fraktálu.\n\nTeorie symetrie představuje základní nástroj moderní fyziky též při klasifikaci elementárních částic a elementárních interakcí. Viz tzv. standardní model částicové fyziky.\n\nV elementární eukleidovské geometrii o objektu říkáme, že je symetrický, jestliže je souměrný podle:\n\n\nV matematice je symetrická relace taková, u níž lze provést záměnu proměnných či permutaci indexů, aniž se příslušná relace (chápaná jako geometrický objekt) změní.\n\nJiné základní dělení symetrií je na abelovské a neabelovské symetrie (a jim odpovídající abelovské grupy a neabelovské grupy). Při akci abelovské grupy se topologie podkladového prostoru nemění. Naopak při akci neabelovské grupy dochází i ke změně topologie podkladového prostoru, tyto grupy mají určitý topologický obsah. Příkladem abelovské symetrie je posunutí v běžném třírozměrném fyzikálním prostoru. Příkladem neabelovské symetrie je otočení v tomto prostoru.\n\n"}
{"id": "150239", "url": "https://cs.wikipedia.org/wiki?curid=150239", "title": "Člen", "text": "Člen\n\nČlen označuje nějakou osobu, která je příslušníkem nějaké formálně organizované skupiny lidí, má uzavřeno členství' – například člen korespondent v ČSAV.\n\nDále může být:\n\n"}
{"id": "150240", "url": "https://cs.wikipedia.org/wiki?curid=150240", "title": "Robert Sanderson Mulliken", "text": "Robert Sanderson Mulliken\n\nRobert Sanderson Mulliken (7. června 1896 Newburyport, USA – 31. října 1986 Arlington, USA) byl americký chemik. Roku 1966 získal Nobelovu cenu za chemii za základní výzkumy v oblasti chemických vazeb a elektronových struktur molekul za použití metody molekulových orbitalů.\n\nR. S. Mulliken studoval na technice v Massachusetts a na chicagské univerzitě, kde také promoval. Profesoroval na univerzitách v Chicagu, v New Yorku a Cambridgi. Na chicagské univerzitě se stal dokonce ředitelem laboratoře pro výzkum molekulových struktur a spekter.\n\nProblémy molekulových spekter a struktur se začal zabývat Mulliken roku 1923, kdy zkoumal zvláštní typ chemické vazby, které se zúčastňují dva atomy mající společný pár elektronů. Díky společnému párů elektronů přibývá k jejich existujícímu kmitání nová oscilace a elektrony díky tomu vytvářejí společné elektronové vlnění. Mulliken studoval také strukturu a funkci mikromolekul. Závěry Mullikenového zkoumání prohloubily naše vědomosti o chemických vazbách prvků, a tím obohatily celou oblast chemie.\n\n"}
{"id": "150244", "url": "https://cs.wikipedia.org/wiki?curid=150244", "title": "Ropovod", "text": "Ropovod\n\nRopovod je soustava potrubí pro rozvod ropy na delší vzdálenosti. Alternativou k transportu ropy pomocí ropovodu je použití tankerů pro přepravu po moři, nebo cisteren pro přepravu po silnici nebo železnici.\n\nRopovod se nachází buď nad zemí a nebo pod zemí.\n\nČeská republika jakožto vnitrozemský stát nemá možnost využívat pro dopravu ropy lodní dopravu a tak je zcela závislá na dopravě ropy dvěma různými ropovody. Po dlouhá léta byla ropa do Česka dovážena pouze přes jediný ropovod Družba, který sem původně směřoval z někdejšího Sovětského svazu (později jen Ruské federace) a činil tak zemi závislou na jeho politice. Po pádu východního bloku se objevily snahy o zmenšení závislosti na jediném dodavateli, což vyústilo ve stavbu ropovodu Ingolstadt. V současnosti je tak Česká republika zásobována ze dvou různých zdrojů, i když každým ropovodem proudí jiný druh suroviny, který je využíván na jiné účely.\n\nRopovody vzhledem ke svojí důležitosti a závislosti dnešní civilizace na ropě se stávají místy, které jsou často napadány teroristickými skupinami. Jejich snahou je zabránit transportu suroviny a tak oslabit ekonomickou situaci. Nejčastěji jsou napadány ropovody v Iráku.\n\nRopovody jsou v chudších zemích také často navrtávány za účelem nelegálního odčerpávání ropy. Jejich neodborné navrtání ale často končí explozí ropovodů.\n\n\n"}
{"id": "150245", "url": "https://cs.wikipedia.org/wiki?curid=150245", "title": "Plynovod", "text": "Plynovod\n\nPlynovod je soustava potrubí pro rozvod plynu, typicky zemního plynu, na delší vzdálenosti. Ve srovnání se železnicí je doprava plynu pomocí plynovodu levnější, vezme-li se v úvahu cena ze jednotku dopraveného plynu. Plynovod bývá veden pod zemským povrchem, nad zemí je veden pouze v úsecích, kde je to nezbytné nebo efektivní (např. překonání větších toků nebo v průmyslových areálech).\n\nPříkladem plynovodů v Evropě je například Jamal, Europipe I a Europipe II\n\n\n\nPro vnitřní rozvod plynu se může používat buď ocelové nebo měděné potrubí. Z důvodu požární bezpečnosti se nesmí používat plasty.\nPro místní plynovod se může použít polyethylen.\nPro tranzitní, mezistátní a dálkové plynovody se používá potrubí z oceli a spojuje se svařováním. Svary se poté ještě kontrolují například pomocí rentgenu či ultrazvuku.\n\n\n"}
{"id": "150246", "url": "https://cs.wikipedia.org/wiki?curid=150246", "title": "Poukázka", "text": "Poukázka\n\nPoukázka či poukaz je certifikát, který má určitou peněžní hodnotu a který lze využít při hrazení služeb, resp. ke koupi určitého zboží. Nejčastěji se používají ke stravování, ale mohou být použity prakticky na cokoli.\n\nVouchery (vyslov. [vaučry]) jsou poukazy na různé služby či slevy z těchto služeb získané u jiných obchodníků zabývajících se distribucí a prodejem těchto poukazů. V souvislosti s rozvojem internetu se distribucí a prodejem těchto poukázek zabývají různé marketingové společnosti, na jejichž webových stránkách lze tyto poukazy získat.\n\nMezi poukázky, které jsou užívané v Česku, se nejčastěji řadí stravenky. Dalšími typy jsou dárkové poukazy, které dostává obdarovaný a pořizuje si za ně předměty a zboží dle vlastního výběru. V poštovním styku při zasílání peněz do rukou příjemce jsou využívány poštovní poukázky. Ve finančním sektoru existují pokladniční poukázky, které slouží ke krátkodobému pokrytí přechodného nedostatku peněz. Počátkem 90. let byly v tehdejším Československu v rámci kupónové privatizace aktuální kupónové knížky. Dalším známým typem poukázek jsou poukázky na jídlo, které byly zejména za první republiky známé jako žebračenky.\n\nV první polovině 60. let se v Československu nová osobní auta prodávala pouze na poukaz.\n\nForma slevového kupónu patří mezi jednu z forem marketingových nástrojů uplatňovaných zejména v rámci maloobchodní strategie. Je založena na principu, kdy nejčastěji obchod publikuje kupón jako výhodu pro další nákup. Mezi časté způsoby patří procentuální nebo pevná sleva na konkrétní zboží nebo kompletní sortiment obchodu. Přímo tak spotřebitele vybízí k dalšímu nákupu, ve kterém mu nabídne benefit. Distribuce může probíhat různými způsoby – u kamenných obchodů mohou být šířeny v akčním letáku, při členství v bonusovém programu nebo po provedeném nákupu, kdy může obchodník přímo cílit na zájmy spotřebitele, aby personifikoval danou slevovou nabídku a zvýšil tak míru konverze. U internetových obchodů jsou kupóny často šířeny prostřednictvím tzv. kupónových portálů, slevových nabídek, v rámci newsletteru zákazníkům nebo po provedeném nákupu. Slevový kupón má zpravidla časově omezenou platnost a mnohdy je omezen i dalšími aspekty, aby mohl být uplatněn (například počet kusů, minimální hodnota objednávky, konkrétní sortiment).\n\n"}
{"id": "150248", "url": "https://cs.wikipedia.org/wiki?curid=150248", "title": "Kallistó", "text": "Kallistó\n\nKallistó ( , ) je v řecké mytologii dcera arkadského krále Lykáóna.\n\nByla prý nejkrásnější dívkou v království a stala se členkou družiny bohyně lovu Artemis. Netrvalo dlouho a objevil ji nejvyšší bůh Zeus. Aby ji získal, prý na sebe vzal podobu Artemis. Některé verze však hovoří o tom, že si ji vzal násilím.\n\nKdyž Artemis zpozorovala, že Kallistó čeká dítě, vyhnala ji ze své družiny a Kallistó pak osamocena porodila v lese syna Arkada. Když se o Kallistó dozvěděla bohyně Héra, Diova manželka, pomstila se za Diovu nevěru tím, že Kallistó proměnila v medvědici.\n\nArkas dospěl a lov se stal jeho vášní. Neštěstí na sebe nedalo dlouho čekat – na jednom lovu se vydal po stopě právě své matky. V poslední chvíli zakročil Zeus, zabránil vraždě Kallisty-medvědice a proměnil Arkada také v medvěda. Oba poté vyzvedl na nebeskou klenbu a přeměnil je v souhvězdí Velké medvědice a Malého medvěda, které dnes též nazýváme Velký a Malý vůz.\n\nTento příběh byl oblíbeným námětem renesančních a barokních umělců.\n\n"}
{"id": "150249", "url": "https://cs.wikipedia.org/wiki?curid=150249", "title": "Kongregace Školských sester de Notre Dame", "text": "Kongregace Školských sester de Notre Dame\n\nKongregace Školských sester de Notre Dame je katolická řeholní kongregace českého původu, která se ve své činnosti zaměřuje na výuku a výchovu dětí. V současné době působí ve 4 zemích světa, v České republice, USA, Německu a na Slovensku. V rámci České republiky působí samostatná česká provincie kongregace. Kongregace provozuje 1 mateřskou školu a jednotlivé sestry vyučují na řadě dalších škol. Sestry kongregace se nazývají notredamky.\n\nKongregace Chudých školských sester de Notre Dame byla založena v Německu roku 1833 blahoslavenou Karolinou Gerhardingerovou. V českých zemích začala působit 15. srpna 1853 v Hyršově zásluhou P. Gabriela Schneidera. Navazovala přitom na tradici, kterou vytvořili v roce 1597 založením řádu Kanovniček svatého Augustina sv. Petr Fournier a bl. Alexie Le Clerc. Cílem řádu bylo poskytovat kvalitní vzdělání a náboženskou výchovu zejména pro chudé dívky. \n\nPapež Pius X. ji schválil v roce 1910. V roce 1933 měla Kongregace 1110 sester působících v Československu a USA a patřila k nejpočetnějším českým řeholím. \n\nBěhem druhé světové války řád čelil vlně nacistických perzekucí. Nejdříve došlo k vynucenému vytvoření samostatné slovenské provincie (jinak by na Slovensku Kongregace nemohla pokračovat v činnosti). Později byly vyučovací ústavy a kláštery řádu v českých zemích zabrány a uzavřeny a pro porušení zákazu přijímání novicek německého původu byly v roce 1943 zatčeny tři představené Kongregace, z nichž dvě (Ernestine Hufnagl, představená kláštera v Bystřici nad Úhlavou, a Epiphanie Pritzl, představená české provincie) zemřely v koncentračních táborech.\n\nPo válce byla činnost řádu obnovena a vyučovací ústavy opět otevřeny, ale v roce 1949 je bez náhrady zabral stát, který k nim přibíral i kláštery, v nichž byly zhusta umístěny. V některých případech byly sestry násilím vyhnány, v jiných jim bylo nabídnuto, že mohou zůstat, budou-li dále vyučovat bez řeholního oděvu a podle osnov jednotné socialistické školy. Tyto nabídky byly sestrami jako nepřijatelné odmítnuty. \n\nV průběhu roku 1950 a dalších letech byl systematicky zabavován movitý i nemovitý majetek řádu a sestry byly nezákonně nuceny buďto řád opustit, nebo se stěhovat do určených „soustřeďovacících klášterů“ a byla jim omezována svoboda pohybu. Stát zabral i většinu finančních prostředků řádu. Bylo znemožněno přijímání novicek, představené byly fakticky internovány odděleně od řadových sester. Původně se předpokládalo zrušení Kongregace vládním rozhodnutím, ale tzv. Akce B byla na poslední chvíli odvolána a bylo rozhodnuto, že sestry budou převedeny do průmyslové výroby, izolovány od zbytku společnosti a ponechány přirozenému vymření.\n\nV roce 1968 došlo k přechodnému uvolnění poměrů a přejmenování Kongregace na Kongregaci Školských sester de Notre Dame. K návratu školských sester do škol však mohlo dojít až po sametové revoluci.\n\n"}
{"id": "150252", "url": "https://cs.wikipedia.org/wiki?curid=150252", "title": "Sarysu", "text": "Sarysu\n\nSarysu () je řeka v Karagandské a Kyzylordské oblasti v Kazachstánu. Je 671 km dlouhá. Povodí má rozlohu 81 600 km².\n\nVzniká soutokem řek Žaman Sarysu a Žaksy Sarysu. Protéká Kazašskou pahorkatinou jihozápadním směrem. Na dolním toku protéká západním okrajem pouště Betpak-Dala. Na horním toku je dolina řeky úzká, na dolním toku se rozšiřuje na 5 až 10 km. Na nejnižším úseku vytváří rozsáhlý naplaveninový kužel.\n\nZdroj vody je sněhového. Průměrný roční průtok vody 382 km od ústí je 7,3 m³/s. Vysychá na horním a dolním toku od července do ledna. Stálý tok má pod levým přítokem Kara-Kengira.\n\nVyužívá se k zásobování vodou pro průmysl a zavlažování.\n"}
{"id": "150253", "url": "https://cs.wikipedia.org/wiki?curid=150253", "title": "Nákladní automobil", "text": "Nákladní automobil\n\nNákladní automobil či lidově náklaďák je typem užitkového automobilu, sloužícím hlavně pro přepravu užitečného nákladu. Z terminologického hlediska jsou nákladními automobily zpravidla i dodávky nebo pick-upy, i když některé značky či omezení týkající se nákladních aut se vztahují pouze na nákladní auta od hmotnosti 3,5 tuny.\n\nKamiony tvořené návěsovou soupravou zpravidla nákladním automobilem nejsou: tahač návěsu není nákladním automobilem, a samotný návěs je sice určen pro přepravu nákladu, ale je přípojným vozidlem bez vlastního pohonu, tedy není automobilem.\n\nPodle druhu přepravy a pracovního zaměření, nákladní automobily dělíme na:\n\nObdobnou konstrukci jako nákladní automobily mají i mnohá speciální vozidla a pojízdné pracovní stroje, například zametací vozy, autojeřáby atd.\n\n\n\n"}
{"id": "150254", "url": "https://cs.wikipedia.org/wiki?curid=150254", "title": "Arkas", "text": "Arkas\n\nArkas (řecky Αρκάς, latinsky \"Arkas\") byl v řecké mytologii syn nejvyššího boha Dia a jeho milenky Kallistó, dcery lykosúrského krále Lykáóna. \n\nKallistó byla nejkrásnější dívka v Arkádii. Byla jednou z dívek z družiny bohyně lovu Artemis. Vyhlédl si ji nejvyšší bůh Zeus a svedl ji, prý dokonce násilím, a ona porodila syna Arkada. Jakmile na ní Artemis zpozorovala, že čeká dítě, rozzlobila se a Kallistu proměnila v medvědici. \n\nPo mnoha letech chtěl Arkas právě tuto medvědici na lovu zabít. Zabránil tomu Zeus, proměnil v medvěda i jeho a oba je vyzvedl na oblohu a umístil je v souhvězdí \"Velké medvědice a Malého medvěda\". \n\nArkada až do našich dob připomíná jméno Arkádie, jak byl po něm nazván kraj lykosúrský. Obyvatelé se nazývají Arkaďané a jsou proslulí klidným pastýřským životem. \n\n"}
{"id": "150261", "url": "https://cs.wikipedia.org/wiki?curid=150261", "title": "Aztécká říše", "text": "Aztécká říše\n\nAztécká říše, přesněji však Aztécký trojspolek (nahuatl \"Ēxcān Tlahtōlōyān\") byl státní útvar v předkolumbovské Americe, který se rozkládal na území Mezoameriky, respektive Mexika. Během jeho vlády došlo ke stavbě značného množství měst, ve kterých se do dnešních dnů zachovalo velké množství památek (např. chrámy, pyramidy atd.), skrytých částečně v džungli. Říše byla rozvrácena evropskými dobyvateli, které vedl Hernán Cortés.\n\nAztécká říše vznikla spojením tří městských států Tenochtitlánu, Texcoca a Tlacopánu do konfederace, jež byla vytvořena roku 1428 po vítězné válce proti městskému státu Azcapotzalco, po níž Tenočkové získali rozhodující vojenský a politický vliv. Následně se Tenochtitlán stal hlavním městem konfederace – tzv. Aztéckého trojspolku.\n\nPanovník Itzcóatl zahájil vojenské výboje, provedl administrativní reformy a uspořádal náboženskou hierarchii. Za jeho nástupců Motecuhzomy I., Axayacatla, Tízoca a Ahuitzotla pokračovala územní expanze a do konce 15. století byla podrobena většina kmenů středního a jižního Mexika.\n\nNa začátku 16. století, za vlády Motecuhzomy II., dosáhla aztécká říše vrcholu své moci, když se stala jedinou dominantní silou Střední Ameriky. Nejednalo se však o ucelený státní útvar, ale násilím udržovaný městský supersvaz, v jehož rámci jádro říše ekonomicky vysávalo silou podrobené vazalské městské státy na okraji. Vedle toho si stále udržoval nezávislost svaz měst nazývaný Tlaxcala, který ovšem série porážek z přelomu 15. a 16. století velmi oslabila a izolovala a jeho osud se již zdál v době příchodu Španělů zpečetěn.\n\nTato situace napomohla Hernánu Cortésovi při dobývání aztécké říše v letech 1519–1521, neboť jej podpořila jak Tlaxcala, tak řada aztéckých vazalů, kteří využili první příležitost povstat proti nenáviděným vládcům a zbavit se tak ekonomicky neúnosných odvodů. Při rozhodujícím útoku na Tenochtitlán v létě 1521 tak byla malá Cortésova armáda podporována více než 100 tisíci bojovníky Tlaxcaly a dalších indiánských městských států.\n\nPoslední aztécký panovník Cuauhtémoc (1520–1521) marně usiloval o obnovení říše a vyhnání španělských dobyvatelů.\n\n\n\nAztékové měli podobně jako Mayové rovněž kalendář dvojího druhu, jeden 260denní zvaný Tonalpohualli (počet dní), resp. Tonalamatl (kniha dní) a dále 365denní zvaný xiuhpohualli (vzácný počet). Kalendář xiuhpohualli měl osmnáct měsíců po dvaceti dnech a pět dnů na závěr roku, zvaných nemontemi (neužitečné), které byly pokládány za nešťastné a v těchto dnech se nedoporučovalo zahajovat práce.\n\n\n\nPoznámka: Nepanuje shoda u 15. měsíce\n\n\n"}
{"id": "150262", "url": "https://cs.wikipedia.org/wiki?curid=150262", "title": "Škoda Fabia", "text": "Škoda Fabia\n\nŠkoda Fabia je malý osobní automobil, vyráběný společností Škoda Auto. Byl oficiálně představen na 58. autosalonu ve Frankfurtu 14. září 1999 s karoserií pětidveřového hatchbacku. Byl představen jako nástupce modelu Škoda Felicia, ale rok a půl se oba vozy vyráběly souběžně. Necelý rok po hatchbacku byla představena Fabia s karoserií combi a paletu karoserií v roce 2001 uzavřela karoserie sedan. Roku 2007 byla na jarním ženevském autosalonu představena druhá generace s karoserií hatchback, což znamenalo konec výroby pro hatchback první generace. Combi druhé generace bylo představeno o půl roku později. Tímto definitivně končí výroba combi a sedanu první generace. S karoserií sedan už se v druhé generaci nepočítá. Vozy jsou vyráběny v Mladé Boleslavi. V dubnu roku 2007 byl vyroben dvoumiliontý vůz Škoda Fabia, v květnu 2012 pak třímiliontý. Na začátku října 2014 byla na pařížském autosalonu představena třetí generace vozu Škoda Fabia. A na začátku roku 2018 přišla třetí generace po faceliftu.\n\nProdej byl na českém trhu zahájen 4. prosince 1999 s cenou od 249 000 Kč za vůz s motorem o objemu 1,0 litru o výkonu 37 kW. V roce 2000 prošla Fabia crash testem Euro NCAP s výsledkem čtyř hvězdiček za ochranu dospělé posádky. Karoserie combi byla představena na podzim roku 2000. V roce 2001 na ženevském autosalonu varianta sedan.8. dubna 2004 opustila výrobní linku miliontá Fabia a v létě, téhož roku se začala prodávat také sportovní varianta RS. 9. srpna 2004 prošla první generace faceliftem (modernizací), dostala nový přední nárazník s kulatými mlhovkami a na zadních lampách se objevilo škodovácké C, na zadních sedadlech přibyla třetí opěrka hlavy a tříbodový bezpečnostní pás pro zadní prostřední sedadlo, nový volant z druhé generace Octavie, nové potahové látky a jiné drobnosti. Výroba první generace hatchbacku byla ukončena 13. dubna 2007, výroba ostatních karosářských verzí ještě nějakou dobu probíhala souběžně.\n\n\n\n\n\"2001\"\n\n\n\"2002\"\n\n\n\"2003\"\n\n\nŠkoda Fabia RS je varianta odvozená z verze hatchback a svou světovou premiéru měla v březnu 2003 na autosalonu v Ženevě. Vůz má oproti standardní verzi exteriér laděný v lehce sportovním stylu.\n\nNapříklad přední nárazník s integrovaným spoilerem je vysunut dopředu a tvarován ve stylu vozů WRC. Pozadu nezůstal ani interiér Fabie RS se sportovními sedadly s typickým bočním vedením a dalšími prvky sportovní výbavy.\n\nFabia RS měla pod kapotou výkonný přeplňovaný dieselový motor 1,9 TDI-PD (96 kW) s technologií vstřikování čerpadlo-tryska. V kombinaci se 6stupňovou manuální převodovkou byl zajištěn nejen výkonný pohon, ale i vyšší hospodárnost provozu.\n\nčtyřdobý, vznětový přeplňovaný, s nastavitelnou geometrií lopatek turbodmychadla (VGT), kapalinou chlazený, řadový čtyřválec OHC, přímé vysokotlaké vstřikování paliva Pumpe-Düse (čerpadlo-tryska) umístěný napříč před přední nápravou, poháněl přední kola.\n\n\n\n\nŠkoda Praktik je užitkový automobil, který měl ve výrobním programu Škoda Auto nahradit model Felicia Pickup. Jako náhrada za Pickup se ale neosvědčil. Jedná se o upravenou verzi vozu Škoda Fabia Combi. Oproti osobní Fabii má jen dvě místa, za kterými je mříž, místo zadních sedaček je úložný prostor. Dalšími rozdíly jsou zaplechovaná okna a nelakované nárazníky. Vůz se vyráběl od roku 2002 do roku 2006, celkem se vyrobilo 5 821 kusů.\n\n\nŠkoda Fabia druhé generace (interní označení \"5 J\") byla oficiálně představena na ženevském autosalonu v březnu 2007. Do prodeje byla uvedena v následujícím měsíci. Vůz je po A sloupek shodný s vozem Roomster. Vůz je postaven na stejné platformě jako první generace. Rozměrově se díky stejné platformě nijak zásadně neliší. Je o málo delší (+22 mm), vyšší (+47 mm), ale také o 4 mm užší. Zavazadelník narostl o 40 l na rovných 300. V září 2007 na autosalonu ve Frankfurtu byla představena karoserie kombi. V roce 2007 prošel vůz crash testem Euro NCAP se ziskem čtyř hvězdiček. Začátkem roku 2010 se představil faceliftovaný model Fabie II v obou karosářských verzích a Roomsteru současně. Změn proběhla spousta nejen v exteriéru, ale i v interiéru. Faceliftovaná Škoda Fabia dostala nové projektorové světlomety, kterým výrobce výrazně zlepšil svítivost, oproti verzi před faceliftem. Výraznou změnou bylo také přidání denního svícení, které se vměstnalo k mlhovce a tím lze použít do hlavních světel i vysoce svítivé žárovky H7 s menší životností.\n\nInteriér se také proměnil. Po faceliftu dostala Fabia bílé podsvětlení palubní desky, rádia a automatické klimatizace, při vypnutých světlometech a svícení jen denními světly nově svítily jen ručičky otáčkoměru a rychloměru, byl přidán symbol zapnutého tempomatu a pozměněna grafika automatické klimatizace, která také přišla o tlačítko ECON. Nově byly sladěny také rámečky výdechů klimatizace do tmavé barvy spolu s palubní deskou a řadicí páka dostala novou hlavici. Ve verzi Elegance byly také přidány chromové prvky na otáčkoměru, rychloměru, výdechách klimatizace, na řadicí páce a také všech ovládacích knoflících. Interiér se tímto snažil alespoň lehce působit hodnotnějším dojmem.\n\nFabia Scout je po Octavii a Roomsteru třetí z crossoverové řady Scout. Představila se na autosalonu v Ženevě v roce 2009. Má jinak tvarovaný nárazník, střešní nosič ve stříbrné barvě, kola z lehkých slitin, speciální čalounění, pedály s nerezovými plochami, mlhovky s corner designem a tónovaná skla. Náhon je pouze na přední kola, čímž zaostává za Octavií, která\ndisponovala 4 × 4. V roce 2010 byla představena modernizovaná verze s kulatými mlhovými světly, místo hranatých a přibyla i verze Scout s karoserií hatchback.\n\nV roce 2010 se představila Fabia II v obou karosářských verzích. Pohonnou jednotkou se stala turbem a kompresorem přeplňovaná 1,4 TSI (132 kW) spojená se 7stupňovou dvouspojkovou automatickou převodovkou DSG s možností sekvenčního řazení.\n\n\n\n\n1,2 HTP (44/51 kW) – od 2007\n\n1,2 TSI (63/77 kW) – od 2010\n\n1,4 16v (63 kW) – od 2007\n\n1,4 TSI (132 kW) – od 2010, pro verzi RS\n\n1,6 16v (77 kW) – 2007–2010\n\n1,2 TDI CR (55 kW) – od 2010, pro ekologickou verzi GreenLine\n\n1,4 TDI PD (51/59 kW) – 2007–2010\n\n1,6 TDI CR (55/66/77 kW) – od 2010, od 2011 s jednohmotovým setrvačníkem.\n\n1,9 TDI PD (77 kW) – 2007–2010\n<nowiki>*</nowiki>Spotřeba dle normy 99/100, údaje ve formátu „město / mimo město / kombinovaná“\n\n<nowiki>**</nowiki>verze Combi\n\n<nowiki>***</nowiki>ekologická verze Green tec\n\n6TT – 6stupňová automatická převodovka Tiptronic\n\n7DSG – 7stupňová automatická převodovka DSG\n\nŠkoda Fabia třetí generace (interní označení \"SK260\") byla představena začátkem října 2014 na Pařížském autosalonu. V ČR se prodej spustil 11. listopadu. Po designové stránce má nová Fabia oproti druhé generaci sportovnější vzhled, je o devět centimetrů širší, tři centimetry nižší, o 19 mm větší rozvor náprav. \n\nV nabídce jsou kola o rozměrech 14 až 17 palců. Poprvé se v modelu Fabia objevuje systém nouzového brzdění Front Assist, adaptivní tempomat nebo také Asistent pro rozpoznání únavy řidiče. Poprvé chybí sportovněji založená verze RS, a také chybí xenonové světlomety, které například první generace měla. Nahrazují je projektorové světlomety.\n\nCena Fabie III startuje na 243 900 Kč. \n\nV létě 2018 byl představen facelift, který kromě upravených nárazníků, světlometů a jinak tvarované masky chladiče, přinesl lepší výbavu již od základu. Fabia také dostala zcela nové prvky výbavy, jako full LED světlomety, hlídání mrtvého úhlu, možnost až 18\" kol, pulzní ovládání všech elektrických oken, aj. Designové změny se odehrály i v interiéru, kde přibyla možnost nových dekorů palubní desky, potahů, či například černé stropnice. Oba TSI agregáty zároveň obdržely filtr pevných částic, z důvodu nových emisních měření WLTP. \n\n\n\n\n\n\nPaleta nových benzinových motorů generace EA211, vycházející z techniky MQB, zahrnuje jednotky se třemi a čtyřmi válci. Tříválce 1,0 MPI mají nepřímé vstřikování paliva, tříválce 1,0 TSI a čtyřválce 1,2 TSI jsou vybaveny přímým vstřikováním paliva a jsou přeplňovány turbodmychadlem. Výkonové spektrum nabízených motorů sahá od 44 kW až do 81 kW . Pro naftovou motorizaci lze zvolit jednu ze tří výkonových variant nového tříválce 1,4 TDI s blokem motoru z hliníkové slitiny. Ve všech případech se jedná o turbodmychadlem přeplňovaný agregát s přímým vstřikováním paliva Common Rail.\n\nOd jara 2017 nahrazuje benzínový motor 1,2 TSI motor 1.0 TSI. Ten se pojí výhradně s pětistupňovou převodovkou (70 kW verze), nebo šestistupňovou převodovkou či sedmistupňovou dvojspojkovou převodovkou DSG (81 kW verze).\n\nVeškeré motorizace splňují emisní normu Euro 6, která vstoupila v platnost 1. září 2014. Vznětové motorizace jsou proto vybaveny oxidačním katalyzátorem, filtrem pevných částic DPF, systémem Start/Stop, rekuperací brzdné energie apod. \n<nowiki>*</nowiki>Spotřeba dle normy 99/100, údaje ve formátu \"město / mimo město / kombinovaná\"\n\n<nowiki>**</nowiki>verze Combi\n\nŠkoda Fabia posloužila jako základ několika závodním automobilů pro rallye. Na základě první generace byla postaven vůz Kit Car a WRC. Automobilka pořádala v rámci Mistrovství České republiky i vlastní Fabia Rallye Cup se shodnými vozy. Na základě druhé generace byl postaven speciál Fabia S2000, který startuje v šampionátu IRC s továrním týmem a v šampionátu SWRC v týmu Red Bull Škoda podporovaným továrním týmem a se soukromými jezdci. Další variantou z druhé generace je soutěžní Škoda Fabia R2.\n\nZávodní verze WRC byla představena na Ženevském autosalonu v roce 2003. Jednalo se o jeden z prvních vozů v kategorii, který měl systém řízení diferenciálů UNIC, který dokázal pohánět každé kolo zvlášť. K pohonu sloužil stejně jako u Octavie WRC přeplňovaný dvacetiventilový motor od Audi. Vůz byl v polovině sezony nasazen do mistrovství světa v roce 2003, konkrétně na Německou rallye, kde ani jeden vůz nedokončil pro poruchu motoru. Vozy odstoupily i ve Finsku, kde ale Didier Auriol odstoupil ze zdravotních důvodů. První dokončenou soutěží se stala Australská rallye 2003, kde Toni Gardemeister skončil jedenáctý a Auriol dvanáctý. Na následující soutěží, Rallye San Remo 2003 získal Auriol poprvé bod do hodnocení značek a další dva přidal na Britské rallye\n\nPro sezonu mistrovství světa v rallye 2004 se do týmu místo Auriola vrátil Armin Schwarz. Tým se účastnil jen sedmi soutěží. Na Acropolis rallye 2004 nedojel ani jeden vůz. Ve Finsku startovaly tři vozy a nejlépe dojel na šesté pozici Jani Paasonen, sedmý skončil Gardemeister a dvanáctý Schwarz. V Německu dojel Gardemeister sedmý a Schwarz jedenáctý. Velšskou rallye dokončil jen Gardemeister na 22. pozici. Na Sardínii nedokončil opět ani jeden vůz. Na Korsice byl Schwarz osmý a Gardemeister devátý, což zopakoval i v Katalánsku, kde Schwarz skončil jedenáctý.\n\nV sezoně mistrovství světa v rallye 2005 Gardemeister opustil tým a tak se na pozici týmově dvojky střídali Jani Paasonen a Janne Tuohino na šotolině, a Alex Bengue a Jan Kopecký na asfaltu. Na Rallye Monte Carlo 2004 dojel Bengue devátý a Schwarz havaroval a nemohl startovat ve Švédsku. Tam byl devátý Paasonen a desátý náhradník Mattias Ekström. Mexická rallye 2005 se stala premiérou pro verzi EVO 2. Schwarz dojel devátý a Paasonen třináctý. Na Rallye Nový Zéland dojel pouze Schwarz na desáté pozici. Na Sardinské rallye 2005 dojel Tuhino třináctý. Tuto pozici získal Schwarz na Kypru, kde byl Tuohino devátý. Opět třináctou pozici obsadil Tuhino v Turecku. V Argentině dojel Schwarz šestnáctý a ve Finsku jedenáctý za Tuohinem. Německou rallye nedokončil ani jeden vůz, ale v Británii skončil sedmý Colin McRae a třináctý Schwarz. Japonská rallye 2005 přinesla Schwarzovi desátou pozici. Na Korsice dojel šestý Bengue a dvanáctý Kopecký. V Katalánsku skončil Kopecký osmý a Schwarz jedenáctý. Australská rallye 2005 znamenala senzaci, když McRae byl s Fabii po první etapě třetí a po druhé druhý. Po nařízené preventivní výměně převodovky ze soutěže odstoupil. Dodnes se spekuluje, že se jednalo o záměr ze strany Dietmara Metricha, šéfinženýra týmu, který neúspěšnou výměnu převodovky nařídil. Armin Schwarz zde za osmé místo získal jediný bod v sezoně a oznámil ukončení kariéry. Z mistrovství se stáhl i tovární tým.\n\nV sezoně mistrovství světa v rallye 2006 se Fabie objevily v soukromém týmu Red Bull, kde startovali Andreas Aigner, Gilles Panizzi a Harri Rovanpera. Soukromě na deseti soutěžích startoval i Kopecký s vlastním týmem. Několik startů měl v plánu i Francois Duval v týmu First Motorsport. Mezi nejlepší umístění patří Kopeckého pátá pozice z Katalánska a šesté místo Duvala ze stejné soutěže. Dále Duvalovo osmé místo ze Sardinie, šesté místo v Německu pro Aignera a sedmé Kopeckého. Osmá pozice ve Finsku, kterou získal opět Kopecký a v Británii, kde jí vybojoval Duval.\n\nV sezoně mistrovství světa v rallye 2007 startoval Kopecký na jedenácti soutěžích a několikrát se objevil i Duval. Kopecký skončil osmý na Rallye Monte Carlo 2007 a v Norsku a sedmý na Acropolis rallye 2007 a na Korsice. Nejlepším výsledkem sezony byla pátá pozice z Německa. Tato sezona byla poslední, které se vůz účastnil pravidelně.\n\nTechnické údaje\n\nRozměry\n\nVerzi S2000 pohání zážehový atmosferický šestnáctiventilový čtyřválec o objemu 2 000 cm³, který dosahuje výkonu 206 kW a točivého momentu 245 Nm. Elektronika je od firmy Magneti Marelli a spojka od AP Racing. Automobil má pohon všech kol a dva mechanické diferenciály. Sekvenční šestistupňová převodovka je od firmy Xtrac. Na šotolině používá vůz patnáctipalcové a na asfaltu osmnáctipalcové disky OZ s pneumatikami BF Goodrich. Brzdy jsou od firmy Brembo, tlumiče od Rieger Racing system. Zavěšení kol je typu McPherson\n\nTým Škoda Motorsport poprvé startoval na Rallye Monte Carlo 2009, kde Juho Hänninen dokonce v soutěži vedl, ale po jezdecké chybě odstoupil. Jan Kopecký skončil čtvrtý. Kopecký pak získal druhá místa na Azorech, v Belgie a v Rusku. V Rusku vyhrál jeho týmový kolega Hänninen. Na Barum rallye 2009 zvítězil Kopecký a Hänninen byl třetí. Kopecký pak ještě vyhrál Rallye Principe de Asturias 2009 a skončil v šampionátu celkově druhý a stejně skončil i tým Škoda. Na konci sezony se vytvořil nový tým Škoda UK, kde se jezdcem stal Guy Wilks, který vyhrál ve Skotsku.\n\nV sezoně IRC 2010 tým několikrát obsadil kompletní stupně vítězů. Na Ypres rallye 2010 Škoda představila modernizovanou verzi Fabia S2000 EVO2, se kterou zvítězil Freddy Loix. Vůz byl rozšířen na 1 820 mm. Byl změněn vzhled přední části, který byl podobnější faceliftové verzi. Navíc bylo upraveno sací a výfukové potrubí. Mistrem IRC se stal Hänninen a Škoda získala titul značek. V sezoně IRC 2011 vyhrál opět šampionát jezdec na tomto voze. Byl jím Andreas Mikkelsen z týmu britského importéra Škody Auto a automobilka opět vyhrála pohár konstruktérů. Škoda také zvítězila v mistrovství světa SWRC 2011, kde s tímto vozem vyhrál Hänninen, a v mnoha národních šampionátech.\n\nRozměry\nFabia R2 vychází ze sériového modelu upraveného pro soutěžení v kategorii R2. Pohání ji motor 1,6 16 V o výkonu 132 kW, ten dosahuje točivého momentu 194 Nm při 5 500 otáčkách za minutu. Fabia R2 je vybavena sekvenční převodovkou Sadev o pěti stupních. Oproti sériové verzi je přepracován také podvozek, kinematika náprav i interiér. Vozy Fabia R2 se účastní Česká pojišťovna Škoda Fabia Rally Cupu.\n\nNová závodní Fabia R5, vycházející z Fabie 3. generace, disponuje přeplňovaným motorem o objemu 1,6 litru, který je spřažen s pětistupňovou sekvenční převodovkou. Vůz nahrazuje úspěšnou verzi S2000 a splňuje homologaci FIA. Na vývoji se podíleli tovární jezdci týmu Škoda. Cena jednoho vozu je přibližně 5 miliónů Kč.\n\nSpecifikace:\n\n"}
{"id": "150264", "url": "https://cs.wikipedia.org/wiki?curid=150264", "title": "Chełmża", "text": "Chełmża\n\nChełmża [cheumža] (polsky až do roku 1251 \"Łoza\" [uoza], česky \"Chlumže\", německy \"Kulmsee\", latinsky \"Culmsee\") je polské město v Kujavsko-pomořském vojvodství, v okrese Toruň. Má zhruba 15 297 obyvatel (2004). Rozloha města činí 7,83 km.\n\n\n\n\n"}
{"id": "150274", "url": "https://cs.wikipedia.org/wiki?curid=150274", "title": "Sylvia Plathová", "text": "Sylvia Plathová\n\nSylvia Plathová (nepřechýleně Sylvia Plath) (27. října 1932 v Bostonu, USA – 11. února 1963 v Londýně, Spojené království) byla americká spisovatelka, autorka románů a krátkých povídek, básnířka a esejistka. Nejznámější je jako básnířka, ale známá je také pro své poloautobiografické dílo \"The Bell Jar\" (v češtině \"Pod skleněným zvonem\") popisující její zápas s klinickou depresí, zmatkem v sobě a celoživotní neschopností vyrovnat se se smrtí otce, která ji velmi zasáhla. Jí a Anne Sextonové je připisován vzestup zpovědní poezie, se kterou přišli Robert Lowell a W. D. Snodgrass.\n\nSylvia Plathová se narodila roku 1932 jako dcera významného profesora biologie Otto Platha. Vyrůstala v malém přímořském městečku u Bostonu. Do jejího dětství tragicky zasáhla smrt otce, který zemřel roku 1940 na embolii v důsledku neléčené cukrovky. Sylvia jen pár dní před tím oslavila své osmé narozeniny. Po smrti otce údajně prohlásila, že už nikdy nepromluví s Bohem, uzavřela se do sebe, příliš nekomunikovala se svým okolím a začala si psát deník.\n\nSvou první báseň publikovala Sylvia už v osmi letech, v dětské příloze novin Boston Herald. Střední školu studovala ve Wellesley, v části Bostonu, kam se po smrti otce její rodina přestěhovala. V srpnu 1950 publikovala v časopise Seventeen povídku „Léto už nikdy nepřijde“ a téhož roku získala stipendium na největší vysokou dívčí školu Smith College v Northamptonu. I zde psala básně a povídky, z nichž některé byly oceněny na literárních soutěžích. Léto a podzim roku 1953, které zde prožila, jsou zachyceny v románu \"The Bell Jar\".\n\nBěhem měsíční stáže v New Yorku v módním časopisu Mademoiselle´s, kde působila coby hostující editorka, začala upadat do těžkých depresí. V srpnu 1953 se po návštěvě u hrobu svého otce poprvé pokusila o sebevraždu. Až po třech dnech našel Sylvii, která spolykala prášky na spaní, ve sklepě domu její bratr. Byla převezena do nemocnice a poté na psychiatrii, kde podstoupila šokovou terapii. Zde se také setkala s lékařkou Ruth Tiffany Barnhouse Beuscherovou (Dr. Nolanovou z románu \"The Bell Jar\"), která se stala její dlouhodobou terapeutkou. V únoru 1954 se Sylvia na doporučení své lékařky vrátila na Smith College.\n\nPo návratu z léčebny se Sylvia proměnila v upovídanou extrovertní dívku. Její život se začal točit především kolem mužů, přičemž často udržovala vztahy s více muži najednou. Studium na Smith College ukončila v červnu 1955 s vyznamenáním a ještě téhož roku vyhrála se svou básní \"Milenci a plážový povaleč u Skutečného moře\" prestižní ocenění Glascock Prize.\n\nOd roku 1956 pokračovala ve studiu na Cambridgi, kde získala magisterský titul. I zde nepřestávala psát poezii a občas ji publikovala v časopise Varosity. Budila zde dojem optimistické temperamentní Američanky, avšak ve skutečnosti začala znovu propadat emocionálním i fyzickým problémům. Po odjezdu z Ameriky už nenavštěvovala pravidelné terapie s doktorkou Beuscherovou a tak se nakonec rozhodla navštívit v Cambridgi univerzitního psychiatra, aby se ujistila, že se má na koho obrátit v případě problémů.\n\nNicméně brzy poté se seznámila s básníkem Tedem Hughesem a psychiatra již nekontaktovala. Zhruba za půl roku se za Teda provdala a toto období popisuje jako nejšťastnější v jejím životě. Nějaký čas spolu mladí manželé žili v Cambridgi, pak byla Sylvia roku 1957 přijata jako učitelka angličtiny na Smith College a proto se odstěhovali do USA. Sylvia doufala, že si během několika let v Bostonu vydělají dost finančních prostředků na to, aby mohli na celý rok odjet do Itálie a Španělska a mít čas jen na psaní. Avšak hned po prvním semestru podala na Smith College výpověď, protože toužila psát a náročné přípravy na vyučování jí to dost znemožňovaly. Navštěvovala během té doby semináře Roberta Lowella a byly jí velkou inspirací pro vlastní literární dílo.\n\nV první polovině roku 1959 se setkávala se soustavným odmítáním své tvorby, což ji přivádělo do stavů úzkosti, k nimž přispíval i fakt, že bylo její manželství s Tedem stále bezdětné. Na podzim 1959 se Sylvia s Tedem usadili v umělecké komunitě v Yaddo v New Yorku. V prosinci se však vrátili do Anglie, zřejmě pro Tedův odpor k Americe, ale taky pro pokročilé Sylviino těhotenství. Bydleli nějaký čas u Tedových rodičů, což ale Sylvia těžce snášela. Nakonec se odstěhovali do malého bytu v Londýně a zde se jim narodila dcera Frieda. V období mezi listopadem 1959 a červnem 1960 trpěla Sylvia opět úzkostmi a napsala jedinou báseň (\"You´re\"). Roku 1960 publikovala svou první sbírku básní \"Kolos\" a následujícího roku se Hughesovi přestěhovali do Devonu.\n\nV únoru 1961 Sylvia samovolně potratila, což se odrazilo i v jejich básních. Téhož roku získala stipendium k napsání románu. O rok později porodila syna Nicholase a v květnu vydala sbírku \"Kolos\" poprvé v USA.\n\nV létě téhož roku zjistila, že je jí manžel nevěrný. Přestěhovala se poté sama s dětmi do Londýna, do domu, kde žil kdysi i básník W. B. Yeats. Roku 1963 vydala svůj jediný román \"The Bell Jar\", v němž zachytila období kolem svého prvního pokusu o sebevraždu. Pro jeho silnou autobiografičnost ho nejprve vydala pod pseudonymem Victoria Lucasová. Sylvia v tomto období prožívala zahořklost vůči Tedovi, která přecházela v beznaděj a zoufalství. Nicméně stále aktivně psala, poskytovala rozhovory, nahrávala poezii pro BBC. V lednu 1963 navštívila obvodního doktora Hordera, který u ní zaznamenal sebevražedné myšlenky, předepsal jí antidepresiva a domluvil jí ambulantní návštěvu u psychiatra. Pár dní před jejím uskutečněním ale Sylvia spáchala sebevraždu. Podle přátel byla Sylvia před svou smrtí přepracovaná, trápila se rozpadem manželství, které přičítala především Tedově nevěře. Trpěla insomnií, brzy ráno se budila, brala hypnotika, aby byla vůbec schopna usnout. V den, kdy se otrávila plynem, ještě přichystala snídani svým dvěma dětem, našel se také vzkaz s telefonním číslem a textem „Zavolejte doktoru Horderovi“. Do bytu se po nějaké době dostala pečovatelka, která měla Sylvii jako obvykle přijít pomoci s dětmi. Ty byly nalezeny v pořádku, protože jim Sylvia v pokoji otevřela okno a dveře pečlivě utěsnila mokrými ručníky a hadry.\n\nZatímco během života vydala Sylvia Plathová jedinou sbírku a román, posmrtně byla publikována sbírka sebraných básní, dopisy matce a bratrovi, deníky a povídky. Posmrtnou slávu jí zajistila především sbírka poezie \"Ariel\". Ted Hughes své manželství se Sylvií Plathovou reflektoval v básnické sbírce \"Birthday Letters\". Pro syna Nicholase Hughes napsal známou knihu \"Železný muž\".\n\nDcera Frieda žije v Londýně a stejně jako matka píše poezii. Syn Nicholas se stal mořským biologem. 16. března 2009 taktéž ukončil svůj život sebevraždou. Bylo mu 47 let.\n\n\n\n\n"}
{"id": "150277", "url": "https://cs.wikipedia.org/wiki?curid=150277", "title": "Nura", "text": "Nura\n\nNura, známá také pod jmény Keregetas, Karašoky, Pajgoža nebo Bajgoža ( , , , nebo ) je řeka v Karagandské a Akmolské oblasti v Kazachstánu. Je 978 km dlouhá. Povodí má rozlohu 60 800 km².\n\nProtéká Kazašskou pahorkatinou protéká jezerem Kurgaldžin a ústí do bezodtokého jezera Tengiz. U vesnice Kunges odtéká při vysokých stavech vody část vody z \"Nury\" přes průtoky Sarkrama, Kozgoš a Muchor do řeky Išim.\n\nZdroj vody je převážně sněhový. Průměrný roční průtok vody 369 km od ústí je 19,5 m³/s. V létě na horním toku vysychá, v zimě zamrzá. Na dolním toku je v létě voda mírně slaná. Zamrzá na začátku listopadu a rozmrzá v dubnu.\n\nNa řece byly postaveny přehradní nádrže. Samarkandská slouží k zásobování vodou pro Karagandu a Temirtau a Samarská na limanové zavlažování.\n"}
{"id": "150287", "url": "https://cs.wikipedia.org/wiki?curid=150287", "title": "1. československý armádní sbor", "text": "1. československý armádní sbor\n\n1. československý armádní sbor (zejména v komunistické historiografii někdy také neoficiálně známý jako Svobodova armáda) byl svazek československé zahraniční armády bojující ve druhé světové válce na východní frontě po boku Rudé armády. Udává se, že v něm sloužilo 60 000 mužů a žen; bojů se do května 1945 přímo účastnilo přes 20 000 vojáků. Češi v sboru tvořili asi 53 % a Slováci 19 %. Významnou součástí sboru (22 %) byli také Rusíni.\n\nVznik vojenské jednotky v Sovětském svazu za druhé světové války má svůj prapůvod již v roce 1939, kdy po okupaci Čech a Moravy a vzniku Slovenského státu odešlo několik stovek vlastenců ilegálně do Polska. Zde však byli přijati chladně, postoj polské vlády k nim se změnil až po napadení Polska nacistickým Německem. Československý legion byl zasazen až v závěrečné fázi bojů a po porážce Polska ustoupil do SSSR. Tam byli internováni a část se ocitla dokonce v sovětských gulazích. Díky intervenci exilové vlády v Londýně se podařilo část československých vojáků přemístit roku 1940 do Francie, kde měli bojovat proti Němcům. V druhé polovině roku 1941 po napadení Sovětského svazu nacistickým Německem se začala měnit situace zbylých vojáků. Českoslovenští komunisté, kteří byli v sovětském azylu, i samotné vedení legionu pod vedením podplukovníka Ludvíka Svobody, přesvědčili sovětskou vládu, aby schválila vznik československého zahraničního vojska na svém území.\n\nPočátkem roku 1942 se v uralském městě Buzuluku začala formovat jednotka, která měla být základem nové československé armády. Kromě vojáků z československého legionu se do ní hlásili českoslovenští občané, kteří byli po přechodu hranic SSSR vězněni v táborech Gulag. Malou část tvořili občané žijící v SSSR, slovenští zajatci a přeběhlíci, původně bojující v slovenské armádě proti SSSR, později i volyňští Češi. Málo se již ví o tom, že většina z prvních 900 vojáků, kteří se do útvaru přihlásili, byli českoslovenští Židé (např. Arnošt Steiner a další). Jednotka formálně podléhala čs. vojenské misi pod velením plukovníka (později generála) Heliodora Píky, ale celou dobu války byla předmětem politického boje mezi exilovou londýnskou vládou a exilovým vedením KSČ, jejímž představitelem byl Klement Gottwald.\n\nV polovině července roku 1942 již byl 1. československý samostatný polní prapor zformován. Dne 28. srpna 1942 se podplukovník Ludvík Svoboda obrátil s dopisem ke Stalinovi, v němž žádal o nasazení útvaru na frontu, za což sklidil kritiku vlády Československa v exilu. Stalin žádosti vyhověl a přikázal jednotku o síle 979 mužů a 38 žen vyzbrojit. Prapor obdržel 553 samonabíjecích pušek SVT-40, 192 opakovacích pušek Mosin-Nagant, 10 odstřelovačských pušek, 47 samopalů (převážně PPŠ-41), 47 pistolí a revolverů, 40 lehkých kulometů DP, 12 těžkých kulometů Maxim 1910, 16 protitankových pušek PTRS-41, 2 protitankové kanóny ráže 45 mm, 9 minometů ráže 50 mm a 9 minometů ráže 82 mm. Vojáci byli obléknuti do stejnokrojů britského původu.\n\nDne 30. ledna 1943 odjel v počtu 974 mužů a žen na frontu do prostoru Charkova. 8. března prošel prvním bojovým křtem, když bránil svěřený 15 km široký úsek podél řeky Mže proti útoku německého pluku zesíleného tankovým praporem 4. tankové armády. Vzhledem k tomu, že nedisponoval těžkými zbraněmi, byl posílen o bojové prostředky Rudé armády. Plukovníku Svobodovi byl přidělen sovětský gardový raketometný oddíl, dva dělostřelecké oddíly a v průběhu bojů další protitankové dělostřelecké palebné síly. V bitvě u Sokolova padl při obraně obce velitel 1. roty nadporučík Otakar Jaroš, který byl posmrtně povýšen na kapitána a jako prvnímu cizinci mu byl udělen titul Hrdina Sovětského svazu. Českoslovenští vojáci u Sokolova nepustili Němce za linii řeky Mže. Podle legendy spoluvytvářené Ludvíkem Svobodou vojáci zničili 19 německých tanků, 5 samohybných děl a 300-400 nepřátelských vojáků, nepřátelské ztráty však byly mnohem nižší.V průběhu března se prapor stahoval vzhledem k pokračující německé protiofenzívě a hrozbě obklíčení až na linii řeky Severní Donec, kde se podařilo frontu stabilizovat. Celkem za dobu svého bojového zasazení prapor ztratil 304 vojáků, z nichž nejméně 5 padlo do německého zajetí.\n\nPo bitvě u Sokolova se čs. vojáci přemístili do Novochoperska, kam dorazili 9. května 1943. Zde byla jednotka postupně doplňována o nové příslušníky a vznikla z ní 1. československá samostatná brigáda, která čítala 3 517 vojáků. Část z nich prošla výcvikem v tankové škole v Tambově, aby se snížila závislost čs. vojáků na sovětské podpoře těžkými zbraněmi. V září 1943 čítala výzbroj čs. brigády 10 tanků T-34/76, 10 lehkých tanků T-70, 10 obrněných aut BA-64, 212 automobilů, 62 motocyklů (např. M-72), 6 houfnic ráže 122 mm, 12 kanónů ráže 76 mm, 10 protitankových kanónů ráže 45 mm, 30 minometů, 99 kulometů, 512 samopalů a 2158 automatických pušek.\n\nZačátkem října 1943 odjeli čs. vojáci na frontu, kde byli nasazeni do bitvy o Kyjev. Zde vedli hlavní útok, přičemž dosáhli skvělého vítězství, když se 6. listopadu 1943 probili do severní části města, kde se jim podařilo přetnout nepříteli ústupovou cestu. Tři velitelé – Antonín Sochor, Richard Tesařík a Josef Buršík – obdrželi titul Hrdiny Sovětského svazu, brigáda byla vyznamenána Suvorovovým řádem 2. stupně.\n\nDalší střety s německým protivníkem se udály na ukrajinském území v rámci závěrečné fáze boje o Dněpr a v Žytomyrsko-berdyčevské a Korsuň-ševčenkovské operaci u Čerchaňova, Vasilkova, Bílé Cerekve, Žaškova a Ostrožan. Českoslovenští vojáci v nich na různých úsecích fronty odráželi německé pokusy o protiútok a v pozdější fázi počátkem roku 1944 pomáhali zajišťovat vnější obkličovací kruh kolem 6 německých divizí v prostoru Korsuně Ševčenkovského.\n\nPoté, co Rudá armáda osvobodila území Volyně, kde žila asi třicetitisícová česká menšina, byla brigáda stažena do zázemí k doplnění o brance z řad volyňských Čechů a k rozšíření na armádní sbor. Za své úspěšné nasazení v těžkých bojích si brigáda vysloužila uznání nejen v Sovětském svazu.\n\nV březnu 1944 byla brigáda přemístěna na žádost Ludvíka Svobody do Rovna, které bylo střediskem Volyňských Čechů. Zde byl vyhlášen nábor, do kterého se přihlásilo přes 12 tisíc dobrovolníků, z toho na 600 žen. V dubnu 1944 zhlédli její příslušníci ruiny Českého Malína, jehož české obyvatelstvo bylo zmasakrováno rok předtím německými okupanty. Českoslovenští vojáci tento nacistický zločin zdokumentovali a dle názvu obce byl pojmenován jeden z čs. tanků. Koncem dubna se brigáda s dobrovolníky přemístila do prostoru Černovic, kde probíhal intenzívní výcvik. Zařazením nováčků do armády tak vznikl První československý armádní sbor v SSSR, který byl doplněn jednak o dobrovolníky z Volyně a z Podkarpatské Rusi, jednak o čs. občany, kteří se již zotavili po propuštění ze sovětských gulagů. Dohromady čítal sbor asi 16 000 vojáků.\n\nV létě 1944 se 1. československý armádní sbor skládal z 1. a 3. pěší brigády, 2. paradesantní brigády, tankové brigády, pěti dělostřeleckých pluků (z toho dvou smíšených pluků o jednom oddíle houfnic a dvou oddílech těžkých minometů, dvou motorizovaných protitankových pluků a 5. sborového pluku těžkého dělostřelectva) a podpůrných jednotek: protiletadlových oddílů, 3 ženijních praporů, 4 spojovacích praporů, jezdecké čety atd. Jeho velitelem se stal generál Kratochvíl, kterého jmenovala čs. vláda ve Velké Británii.\n\nJádrem sboru byla 1. brigáda, jejímž velitelem zůstal generál Ludvík Svoboda. Brigáda se skládala ze 2 pěších praporů, praporu samopalníků a podpůrných jednotek. 2. paradesantní brigáda byla vycvičena v městě Jefremov a její mužstvo tvořili převážně bývalí příslušníci První slovenské pěší divize, která bojovala proti SSSR, avšak v říjnu 1943 přešla k Rudé armádě.\n\nNeshody mezi velením a čs. exilovou vládou v Londýně pokračovaly, a to dokonce i kvůli takovým malichernostem, jakou bylo např. převléknutí čs. vojáků do nových uniforem. Podstatnější spor se vedl o to, zda se na osvobozeném území má vyhlásit všeobecná mobilizace do čs. armády, nebo se má z nově odvedených vojáků doplňovat a případně rozšiřovat stávající armádní sbor, případně vytvářet zcela novou vojenskou organizaci podřízenou Slovenské národní radě.\n\n29. srpna 1944 vypuklo na Slovensku národní povstání. Čs. vláda rozhodla učinit všechny kroky na jeho podporu. 17. září přistál na Slovensku 1. čs. samostatný stíhací letecký pluk, jehož velitelem byl František Fajtl, od 26. září byla na Slovensko přepravována 2. paradesantní brigáda. Zároveň se narychlo připravovala Karpatsko-dukelská operace, při níž měl čs. armádní sbor rychle proniknout na Slovensko. Situace se však vzhledem k silné německé obraně a včasnému odzbrojení dvou slovenských divizí, které měly podle plánů přejít na stranu povstalců a usnadnit průchod československých a sovětských vojsk karpatskými průsmyky, vyvíjela naprosto jinak. Tato operace, při níž se po velkých ztrátách podařilo po 80 dnech přejít čs. vojskům na území Slovenska, vyvolává dodnes dohady historiků. Jelikož operace byla, přes změnu situace, o níž byli informováni, sovětským velením zahájena podle původních plánů a sbor utrpěl v prvních dnech velké ztráty, odvolal sovětský maršál Koněv generála Kratochvíla neoprávněně z funkce a velením sboru pověřil generála Svobodu.\n\nTěžké boje s oboustranně vysokými ztrátami trvaly až do 6. října 1944, kdy čs. vojáci vítězně vstoupili na území Československa. Ještě v průběhu operace 6. října padl i velitel 1. pěší brigády sboru brigádní generál Jaroslav Vedral-Sázavský, když jeho automobil najel, již na československém území, na minu. V té době probíhala i Východokarpatská operace 4. ukrajinského frontu, při níž došlo od 6. do 28. října 1944 k osvobození Podkarpatské Rusi a severovýchodních okresů Slovenska, poté následovala Východoslovenská operace, při které bylo dobyto území východně od Košic a Prešova. Čs. armádní sbor po ztrátách utrpěných na Dukle (z 16 000 příslušníků sboru zůstalo přibližně 9 700) nutně potřeboval bojovou přestávku a tak přešel až do první poloviny ledna 1945 do obrany na horním toku řeky Ondavy.\n\nV závěru prosince 1944 bylo odveleno všech 5 dělostřeleckých pluků (s výjimkou dvou oddílů ponechaných na původních pozicích) a 1. tankový prapor, který v té době disponoval pouze 5 tanky a 2 samohybnými děly, k posílení útoku sovětské 38. armády na krakovském směru při Západokarpatské operaci. Čs. dělostřelecké a tankové jednotky byly nasazeny na hlavním směru úderu u Jasla. Operace skončila naprostým rozdrcením německých vojsk. Čs. jednotky se po dosažení průlomu německé obrany vrátily zpět ke zbytku armádního sboru.\n\n16. ledna roku 1945 pod vlivem útoků Rudé armády po celé délce fronty začal 1. čs. armádní sbor pronásledovat německé jednotky, stahující se z východního Slovenska. Dne 22. ledna se rozpoutaly těžké boje na Branisku, které trvaly tři dny. Československé a sovětské jednotky pronikly na Spiš a do Vysokých Tater. Po bojích u Važce a Východné postoupil čs. sbor 30. ledna až k Liptovskému Hrádku. Následoval útok na Liptovský Mikuláš, který byl spolu s okolím velice dobře opevněn. O město probíhaly tvrdé dvouměsíční boje, které byly pro čs. vojáky druhé nejkrvavější po bitvě o Dukelský průsmyk. Útoky ve dnech 3., 5. a 13. února byly odraženy, takže útočící vojska přešla na čas do obrany. V polovině února došlo k převelení tankové brigády pro potřeby Ostravsko-opavské operace. Počátkem března byl útok na Liptovský Mikuláš obnoven, ten byl 3. března 1945 osvobozen, ale po protiútoku padlo město 11. března znovu do rukou Němců. V tomto období také probíhala Bratislavsko-brněnská operace, přičemž vojska 2. ukrajinského frontu a rumunské armády postupovala na jihu Slovenska směrem k Bratislavě a Banské Bystrici a Němcům hrozilo obklíčení. Proto Liptovský Mikuláš 4. dubna vyklidili a o den později i Ružomberok. Čs. vojáci tak už bojovali pouze se zajišťovacími zadními voji a hlavní německé síly se stahovaly do připravených pozic před Žilinou. Sbor byl v té době mobilizací na osvobozovaném slovenském území rozšířen o další, 4. pěší brigádu.\nV dalších bojích velení sboru převzal generál Karel Klapálek, bývalý velitel 3. pěší brigády, a náčelníkem štábu sboru se stal generál Bohumil Boček. Ludvík Svoboda byl 4. dubna jmenován ministrem národní obrany Košické vlády ČSR. Útok čs. jednotek pokračoval na Martin a Žilinu. V údolí Váhu, obklopeném horami a v pohoří Malá Fatra však probíhal postup velmi pomalu, a tak se 1. čs. armádní sbor probil k dalšímu německému obrannému pásmu u Žiliny až koncem dubna 1945. 29. dubna se začali Němci stahovat i z tohoto prostoru, protože jim v důsledku Ostravsko-opavské a Bratislavsko-brněnské operace hrozilo obklíčení. Československé jednotky zahájily postup k moravsko-slovenské hranici v pohoří Javorníky, které překročily za probíhajících bojů se zadními voji Němců 2. května 1945.\n\nPři osvobozování Moravy a Slezska hrály v Ostravsko-opavské operaci, důležitou roli i složky 1. čs. armádního sboru, jimiž byla 1. československá samostatná tanková brigáda v SSSR a 1. československá smíšená letecká divize v SSSR. Dne 15. dubna překročili českoslovenští tankisté česko-slovenskou hranici a pokračovali v bojích na území Moravy a Slezska až do počátku května 1945.\n\n4. května 1945 osvobodily 1., 3. a 4. brigáda čs. armádního sboru, které se probily ze Slovenska, za účasti místních partyzánů město Vsetín. Poté pokračovala čs. vojska dvěma proudy směrem k Hulínu, Kroměříži a Kojetínu. Při bojích s Němci byla podporována partyzány i obyvatelstvem, které povstalo proti německé okupaci. Dne 7. května se uskutečnil poslední větší boj - bitva o Břest. Svoje tažení skončily československé oddíly 8. května 1945 u obce Pivín u Prostějova.\n\nJeště po oficiální kapitulaci Německa pomáhaly čs. jednotky čistit území od nepřátelských vojáků, kteří neunesli hořkost porážky a pokračovali v boji. Dne 10. května dorazily první čs. jednotky do Prahy a 17. května se konala v Praze přehlídka čs. vojsk. 1. československý armádní sbor vzrostl při osvobozování Československa o nové síly, přičemž v jeho složkách působili zmobilizovaní vojáci i partyzáni, takže na konci svého poslání čítal šedesát tisíc mužů.\n\nV rámci reorganizace 1. československého armádního sboru byl dne 20. května 1944 oficiálně zřízen 1. československý tankový pluk, 25. července 1944 vznikla jeho rozšířením 1. československá tanková brigáda (velitel Vladimír Janko). V roce 1944 však neobdržela počet tanků, který by odpovídal nasazení všech vycvičených osádek. Do Karpatsko-dukelské operace tak bylo nasazeno pouze 11 středních a tři lehké tanky, dále dvě samohybná děla. Po bojích na Dukle překročení Dukelského průsmyku zůstaly našemu sboru pouze tři tanky, avšak později bylo třináct dříve zasažených tanků zprovozněno.\n\nTeprve v únoru roku 1945 dosáhla tanková brigáda úplné bojové pohotovosti. Její prapory a roty byly vyzbrojeny 52 tanky T-34/85, 12 tanky T-34/76, jedním tankem T-70 a dvěma samohybnými děly SU-85. Mimo to měli českoslovenští vojáci k dispozici 75 nákladních, speciálních a cisternových vozidel a k vyprošťování zasažených tanků 6 traktorů.\n\nPočátkem března byla tanková brigáda přesunuta k Ostravsko-opavské operaci. Do bojů zasáhla 24. března 1945 , 26. března vjely československé tanky do Wodzisławi (Polsko) a dne 30. dubna dobyly spolu se sovětskými útvary Ostravu. Jejich postup pokračoval i poté: 4. května byly v Libavě, 6. května pronikly k Fulneku, 7. května se jim otevřela cesta na Olomouc. Poslední souboj s německými jednotkami svedli českoslovenští tankisté 8. května u Litovle, odtud již rychle pospíchali ku Praze. 9. května večer dojela do Prahy skupina čs. průzkumníků, tanky dorazily až příští den - 10. května 1945. 17. května 1945 se konala v Praze slavnostní přehlídka, při níž měli čs. vojáci půjčeny sovětské tanky IS-2, které řídili příslušníci Rudé armády.\n\nDělostřelectvo 1. československého armádního sboru se vyvíjelo od vzniku jednotky postupně a svoji sílu získalo po náboru Volyňských Čechů a později i dobrovolníků z Podkarpatské Rusi. Koncem roku 1944 se skládalo z šesti dělostřeleckých praporů a disponovalo 156 kanóny a houfnicemi. V tomto počtu nejsou zahrnuty těžké zbraně 2. československé samostatné paradesantní brigády, kanóny obrněných vozidel 1. čs. samostatné tankové brigády a praporní minomety vz. 1941 ráže 82 mm minometných rot pěších praporů. Dělostřelci disponovali jednak 152 mm houfnicemi vz. 1937 (ML-20), dále houfnicemi vz. 1938 ráže 122 mm, 76 mm kanóny vz. 1942 (ZIS-3) a plukovními minomety vz. 1938 ráže 120 mm. Jako tažná vozidla 152 houfnic byly používány sovětské tahače JA-12, 122m houfnice tahaly z větší části americké nákladní vozy Studebaker US6 nebo sovětské vozy GAZ AA, protitankové kanóny byly přemisťovány americkými vozy Dodge WC-51/52. K dispozici velitelů jednotlivých praporů byly americké džípy Willys. Nejúspěšnějším bojovým vystoupením československých dělostřelců bylo jejich nasazení v Západokarpatské operaci v bitvě u polského městečka Jasla, která se tak stala největším vystoupením československého dělostřelectva vůbec.\n\nVojáci 1. československého armádního sboru prošli nejen peklem bojů, ale dotkly se jich i osobní zážitky a zkušenosti. Nejprve si mnozí z nich vyzkoušeli život v sovětském gulagu – volyňští Češi poznali Stalinův komunistický režim i německou nadvládu na vlastní kůži. Poté, při postupu Sovětským svazem, Polskem, Slovenskem a částečně i Moravou se seznamovali s dalšími nacistickými zločiny – vypálenými vesnicemi, zmasakrovaným civilním obyvatelstvem, hromadnými hroby. Tato zkušenost prohloubila nenávist československých vojáků vůči Němcům, která v nich už byla od roku 1938, kdy se po přijetí Mnichovské dohody nemohli Německu bránit. Tato nenávist vedla v samém závěru války i těsně po jejím skončení k aktům násilí vůči Němcům.\n\nPříslušníci čs. armády se po válce mimo jiné podíleli na tzv. divokém odsunu. Jedním z nejznámějších zločinů (a jedním z potrestaných, byť ve výsledku jen symbolicky) je masakr na Švédských šancích, kde vojáci na příkaz poručíka Karola Pazúra povraždili 265 německých civilistů (z toho 120 žen a 74 dětí).\n\n1. československý armádní sbor zanikl krátce po vítězném ukončení války, dne 25. 5. 1945 byla schválená tzv. Prozatímní organizace československé branné moci, podle niž došlo k reorganizaci československé armády na mírové stavy.\n\n\n\n"}
{"id": "150291", "url": "https://cs.wikipedia.org/wiki?curid=150291", "title": "Vraní oko", "text": "Vraní oko\n\nVraní oko (\"Paris\") je rod jednoděložných rostlin z čeledi kýchavicovité (\"Melanthiaceae\"). Starší taxonomické systémy ho řadily do čeledi triliovité (\"Trilliaceae\"), popř do liliovitých v širokém pojetí (\"Liliaceae\" s.l.).\n\nJedná se o vytrvalé byliny s oddenky. Listy jsou jednoduché, řapíkaté, v jediném přeslenu na vrcholu stonku, přeslen je čtyřčetný až mnohočetný. Čepele jsou celistvé, kopinaté až vejčité. Jedná se o jednodomé rostliny s oboupohlavnými květy. Květy jsou jednotlivé, na vrcholu stonku. Okvětí se skládá ze 3-8 okvětních lístků, ve 2 přeslenech, okvětní lístky vnějšího přeslenu jsou zelenavé, vzácněji bílé a kopinaté až vejčité, lístky vnitřního bývají čárkovité a někdy mohou i chybět. Tyčinek je 8-24 nebo i více. Gyneceum je synkarpní, složené ze většinou ze 3-5 plodolistů. Semeník je svrchní. Plod je suchý nebo dužnatý, jedná se o bobuli nebo tobolku.\n\nNěkteří autoři rozlišují menší rody \"Daiswa\" a \"Kinugasa\". V rámci tohoto článku je popisován rod vraní oko v širším pojetí (\"Paris\" s.l.), včetně výše zmíněných menších rodů.\n\nJe známo asi 24 druhů (ale při jiných pojetí rodu méně), jsou rozšířeny hlavně ve východní Asii.\n\nV ČR i v celé Evropě roste ve volné přírodě pouze 1 druh: vraní oko čtyřlisté (\"Paris quadrifolia\"). Tato jedovatá rostlina roste především ve vlhčích lesích na bohatších půdách.\n\nKvětena ČR: 8 nebo 9 díl\n\n\n \n"}
{"id": "150295", "url": "https://cs.wikipedia.org/wiki?curid=150295", "title": "Selety", "text": "Selety\n\nSelety nebo Silety ( nebo ) je řeka v Akmolské oblasti v Kazachstánu.\n\nJe 407 km dlouhá. Povodí má rozlohu 18 500 km² včetně bezodtokých sníženin.\n\nPramení na severu Kazašské pahorkatiny a teče po Západosibiřské rovině. Ztrácí se v pobřežních bažinách jezera Seletyteniz. Při vysokých vodních stavech dotéká až do jezera. V tomto období proteče řekou 95 % jejího ročního průtoku.\n\nZdroj vody je sněhový. Průměrný roční průtok vody u vesnice Ilinskoe je 5,8 m³/s. V létě hladina klesá a řeka se rozpadá na jezírka s mírně slanou vodou. Zamrzá na konci října až na začátku listopadu a rozmrzá na konci března až v první polovině dubna. Na mnohých místech v zimě promrzá až ke dnu.\n\nVoda se využívá k zásobování vodou a zavlažování.\n"}
{"id": "150300", "url": "https://cs.wikipedia.org/wiki?curid=150300", "title": "Huculský kůň", "text": "Huculský kůň\n\nHuculský kůň (tzv. hucul) je malé houževnaté plemeno koně, chované původně především v Karpatech. Své jméno získal podle etnika ukrajinských horalů Huculů. Patří mezi přímé potomky již vyhynulého tarpana.\n\nHistorie tohoto houževnatého horského koníka se nepočítá na stovky, ale zřejmě na tisíce let. Je možné, že vznikl přímo z tarpana lesního již v některém z období pleistocénu. Jeho domovinou jsou především rumunské a ukrajinské Karpaty. Původní využití tohoto koně bylo v zemědělství a v zápřahu. Tento kůň má předky v primitivních plemenech, avšak jeho ráz mu vetkla hlavně krajina, ve které žil – Karpaty v Podkarpatské Ukrajině. Koník vyniká odolností, původně to byl divoký kůň, který pravděpodobně vznikl křížením tarpana a koně Przewalského. To dokládá úhoří pruh na hřbetu a zebrování na nohou. Avšak toto plemeno pochází ze skupiny tzv. primitivních koní.\n\nNěkteří odborníci řadí hucula k severským plemenům poníků, jiní k tarpanovitým. Je to však zřejmě původní plemeno z východních Karpat a má tedy blízko k lesním tarpanům. Postupně se pak křížil s koňmi z okolních nížin a vzácně i s orientálními plemeny, takže se původní ráz poněkud setřel. Hucul je v průměru 136 cm vysoký (klisna menší), dlouhý 142 cm, obvod hrudi se pohybuje kolem 150 cm a holeně kolem 20 cm. Pevně stavěný koník se silnou kostrou má hrubší hlavu s rovným, vzácně klabonosým profilem na krátkém, svalnatém, dost vysoko nasazeném krku. Kohoutek je nižší, hřbet pevný. Nízko nasazený ocas je dlouhý a dost bohatý, hříva a kštice jsou husté. Nohy mají výrazné klouby, zadní bývají šavlovité. Zbarvení bylo původně šedé nebo plavé, dnes převládají hnědáci. Bílé znaky prozrazují cizí vlivy. Je dlouhověký, skromný, velmi odolný a dokonale přizpůsobený drsným horským podmínkám. Na svou velikost je neobyčejně silný, vyniká jistým krokem a obratností v terénu. Kdysi se po celý rok choval na pastvinách a přikrmoval se zřídka.\n\nMezi hlavní linie huculských koní patří:\n\nHucul byl v 50. letech minulého století křížen také s tarpanem (dnešního typu), společně také s fjordským koněm a chladnokrevnými plemeny.\n\nPod sedlem i v tahu: především vyjížďky a hipoturistika, ale i skoky, hipoterapie, voltiž, stahování dřeva, tah lehkého kočáru… Ze země se dobře učí cirkusovým kouskům (jako např. poklona). Je klidný, a proto na něm mohou jezdit a starat se o něj i malé děti. Je to rodinný kůň, silný, takže unese lehce i dospělého, má všestranné využití, velmi odolný a nenáročný, dobře chodí ve skupině (společné vyjížďky) a je přátelský. Celý rok může být chován na pastvině (jen v zimě je ho potřeba přikrmovat senem).\n\nPo první a druhé světové válce (zde byl velmi využíván) se ocitl na pokraji vyhynutí. Naštěstí bylo několik jedinců přivezeno z Lučiny roku 1922 do ČR, kde se jeho chov opět úspěšně rozvinul. Zbytek koupeného stáda byl prodán do Polska a Rumunska. Po roce 1970 bylo těchto koní málo, hrozilo jim zde vyhynutí. Díky nadšencům, kteří zakoupili na Slovensku čtyři klisny, získali veřejnou podporu a roku 1972 založili první \"Hucul klub\" v osadě Zmrzlík u Prahy, byl chov opět obnoven. O sedm let později se mohli první koně vracet do původních rodišť. I dnes žije v České republice více než polovina světové populace huculských koní.\n\nSeno 6–8 kg nebo tráva 30–35 kg denně, při těžké práci i oves (1–2 kg), otruby, vitamínové a minerální doplňky, chléb, mrkev, jablka, řepa, dále by měli mít k dispozici kostku soli a 30–50 litrů vody denně.\n\n"}
{"id": "150302", "url": "https://cs.wikipedia.org/wiki?curid=150302", "title": "Narsaq", "text": "Narsaq\n\nNarsaq () je město v kraji Kujalleq v jižním Grónsku. V roce 2017 tu žilo 1402 obyvatel. Tato oblast byla obydlená již před tisíci lety. \"Narsaq\" znamená v grónštině planina, protože město leží na pláni.\n\nGeograficky leží na stejné zeměpisné šířce jako Oslo, v létě proto může být počasí (oproti obecným představám o Grónsku) poměrně teplé.\n\nSoučasnou starostkou města je \"Kiista P. Isaksen\".\n\nMěsto se začalo rozrůstat až v roce 1953, kdy se zde byla postavena první továrna na zpracování ryb. Počet obyvatel překročil 600 v roce 1959. Dnes má Narsaq radnici, kostel, policejní a hasičskou stanici, základní školu, několik vzdělávacích zařízení, internetovou kavárnu, nemocnici, dva supermarkety a několik malých obchůdků. Narsaqu náleží dvě farmy- vlastní farma, kde pracuje v současnosti 10 farmářů, a zaniklá farma Narsap Ilua.\n\nObyvatelstvo se živí hlavně rybářstvím a zpracováním ryb, jsou zde však i jediná jatka v Grónsku, kde jsou zabíjeny ovce a sobi z okolí. V okolí je několik sídel (Qassiarsuk, Igaliku, Nunataaq a Inneruulalik), kde se chovají ovce. Svou roli hraje i tradiční lov tuleňů.\n\nNa hoře Kvanefjeld nedaleko města je nepoužívaný důl na uranovou rudu. Krajina kromě uranu skrývá i jiná nerostná bohatství, takže zde můžou být nalezeny další suroviny a některé vzácné minerály - např. tuttupit se nachází jen zde a na poloostrově Kola.\n\n\n"}
{"id": "150307", "url": "https://cs.wikipedia.org/wiki?curid=150307", "title": "Bažant diamantový", "text": "Bažant diamantový\n\nBažant diamantový (\"Chrysolophus amherstiae\") je asijský druh bažantů.\n\nKohout má vrchní část hlavy leskle zelenou a ze záhlaví vychází 6 cm dlouhá, úzká červená chocholka. Prodloužená bílá pera s černými příčnými pásky tvoří límec. Zadní část zad je zlatožlutá, kostřec a horní ocasní krovky jsou šarlatově červené, s dlouhými bílými pery nepravidelně modrofialově páskovanými a skvrnitými, na koncích oranžově červenými. Ocas je stříbřitě šedý s modravými příčnými proužky. Spodní část těla je bílá. Duhovka je světle žlutá, holá kůže v okolí očí má zelenavě hnědé zbarvení, zobák je zelenavý. Kohout dosahuje délky 140 až 170 cm, z čehož na ocas připadá 90 až 110 cm.\n\nSlepice má temeno, strany hlavy, vrchní část těla, hrdlo a přední část krku červenohnědé. Spodní části těla, prsa a boky jsou bílé se žlutavým nádechem. Holá kůže kolem očí je šedomodrá, duhovka hnědá, u starších jedinců žlutá nebo šedá. Samice měří 66 až 68 cm, z toho ocas 31 až 37 cm.\n\nKuřata mají peří žlutavé a červenohnědé.\n\nBažant diamantový je původem z pohoří jihozápadní Číny, jihovýchodního Tibetu a severní Barmy. V současné době se chová po celém světě jako okrasný pták.\n\nVe své domovině žije v horských lesích a na zimu sestupuje do nižších poloh.\n\nKohout bažanta diamantového vodí hejno 3 – 5 slepic. Každá slepice snáší až 20 vajec do hnízda umístěného v trávě, na kterých sedí 23 – 24 dnů. Snůšky mohou být dvě ročně. Pohlavní dospělosti dosahují v druhém roce života.\n\n\n"}
{"id": "150308", "url": "https://cs.wikipedia.org/wiki?curid=150308", "title": "Alfred Schütz", "text": "Alfred Schütz\n\nAlfred Schütz (13. dubna 1899 Vídeň – 20. května 1959 New York) byl rakouský právník, filozof a sociolog, který posledních dvacet let svého života strávil ve Spojených státech amerických. Je považován za zakladatele fenomenologické sociologie a do sociální teorie se snažil zapracovat svou inspiraci dílem např. Edmunda Husserla, Maxe Webera, Henriho Bergsona nebo Williama Jamese.\n\nSchütz se narodil 13. dubna 1899 ve Vídni, kde vystudoval práva a filosofii, a celý život pak působil také jako právní zástupce. V roce 1939 přes Paříž emigroval do USA, kde začal pracovat v bankovnictví, v tuto dobu se o vědu zajímal ve svém volném čase – jeho mottem bylo: „Přes den jsem úředníkem, v noci sociologem.“ Od roku 1943 přednášel na New School for Social Research, roku 1944 se zde stal hostujícím profesorem. V roce 1952 se zde stal vedoucím katedry sociologie, o pět let později dostal za úkol vybudovat samostatné filosofické oddělení. V roce 1959 náhle zemřel.\n\nAlfred Schütz je považován za zakladatele fenomenologické sociologie. V jeho myšlení jej velmi ovlivnil Edmund Husserl, jehož fenomenologické teze převedl do sociologie. Kromě Husserla jej ovlivnil také Max Weber, a to zejména konceptem smyslu sociálního jednání a metodou ideálních typů. Po příchodu do USA jej významně ovlivnil také americký pragmatismus – zejména Georgem Herbertem Meadem, Williamem Jamesem a Johnem Deweym. Schütz tedy nepřevedl Husserlovu fenomenologii do sociologie v čisté podobě, ale ještě ji doplnil o již zmíněné koncepty Maxe Webera a americký pragmatismus, čímž došlo ke sblížení fenomenologické sociologie s americkým sociálním behaviorismem a interakcionismem.\n\nSchütz si kladl dvě otázky:\n\n\nV rámci odpovědi na ontologickou otázku Schütz vymezuje základní charakteristiky životního světa jak z hlediska jedince, tak z hlediska intersubjektivity, jedná se např. o pojmy příruční zásoba vědění, obecná zásoba vědění, typizace, obecná reciprocita perspektiv, biograficky determinovaná situace apod.\n\nŽivotní svět je světem každodennosti, jedná se o subjektivní svět aktérů, který tvoří primární realitu. Jedná se tedy o svět zdravého rozumu, svět důvěrně známý, kteří obyvatelé považují za samozřejmý. Tento svět je intersubjektivně srozumitelný, což znamená, že je různými lidmi na různých místech vnímán stejně – toto tvrzení stojí na Schützově předpokladu, že životní svět zkrátka takový je. Dále se jedná o svět veřejný, kde lidé považují za samozřejmé, že způsob, jak se svět jeví, je pro všechny stejný. \n\nNa základě předpokladu, že svět se všem jeví stejně, lze usuzovat na tzv.obecnou reciprocitu perspektiv, která je založena na dvou přesvědčeních každého obyvatele životního světa:\na) druhý člověk je bytostí podobnou – každá komunikace a každé jednání orientované na druhého člověka tedy mohou být úspěšné (tomuto problému se později věnoval např. Harold Garfinkel v rámci etnometodologie a tzv. konvenční analýzy.\nb) druhý člověk je tělesně zakotven ve stejném světě – oba aktéři počítají s tím, že každý z nich vidí svět z určité perspektivy a jsou přesvědčeni, že kdyby si vyměnili místa, viděli by svět z perspektivy toho druhého (tomuto problému se později věnoval např. Erving Goffman v rámci dramaturgické sociologie)\n\nObecná reciprocita perspektiv je zamlčený apriorní předpoklad veškeré komunikace a sociálního jednání, životní svět je proto apriorní společný základ lidského jednání.\n\nKaždý člověk je do životního světa zasazen specifickým způsobem, který odpovídá neopakovatelnosti jeho identity – každý se nachází v tzv. biograficky determinované situaci. Tato situace obsahuje tři základní pozice: fyzickou, sociální (tj. sociální status a sociální role v sociálním systému) a mravní.\n\nKaždý jedinec je vybaven tzv. příruční zásobou vědění (příručním balíkem vědění), která je tvořena věděním, jenž slouží k interpretaci životního světa. Jedná se o základ toho, jak zacházet s věcmi, jak se ve světě vyznat, jak zvládnout situaci a dorozumět se s druhými. \n\nŽivotní svět je podle Schütze světem interpretovaným, tato interpretace je odvozena z příruční zásoby vědění, která obsahuje typizace. Zároveň každý jedinec předpokládá, že jeho zásoba příručního vědění odpovídá tzv. obecné zásobě vědění a že to vše si podrží svou platnost: tj. že lze opakovat dřívější úspěšné jednání a že životní svět bude kontinuálně existovat stále.\n\nInterpretovat životní svět znamená typizovat – aktér typizuje situaci, ve které se nachází, partnera v situaci i sebe sama na základě své biograficky determinované situace a své příruční zásoby vědění. Život v každodenním světě se řídí pomocí typizovaných interpretací, které ve společnosti převládají a které mají být přijímány jako vzory. Významným typizačním jevem je jazyk, vedle něj typická pravidla, která určují, jak se chovat, jak jednat apod. V životním světě se jedinec učí, že má používat typické prostředky, aby získal typické výsledky. S druhými lidmi jedinec jedná jako s typizovanými jednotlivci nikoliv s individui, kterým je přidělena typická role – z toho vyplývá, že sociální svět je anonymní.\n\nK vzájemnému porozumění jedincům slouží dva typy motivů, které vedou jejich jednání:\n\nMetodologická otázka „jak je možná objektivní věda o subjektivním smyslu?“ by se podle Schütze měla řešit prostřednictvím vytváření konstrukcí – konkrétně tzv. konstrukcí druhého stupně (řádu). \n\nSpolečenské vědy pracují s konstrukcemi druhého stupně, protože objektem jejich zkoumání je subjekt, který si přiděluje smysl (proti tomu stojí přírodní vědy s konstrukcemi prvního řádu – objektem zkoumání je vysvětlení přírodní reality). Při konstrukcích druhého stupně musí vědec brát v úvahu všechny předem dané, vypracované výklady a konstrukce zdravého rozumu účastníků každodenního světa. \n\nPro vědecké modelové konstrukce druhého stupně Schütz formuloval tři postuláty:\n\nPostuláty lze také shrnout do výroku, že Schütz požaduje, aby teoretický model byl verifikován empirií.\n\nSchütz tedy na základě ideálních typů vykonstruoval model racionálního chování a model aktéra, čímž vytvořil zjednodušený model sociálního světa, o kterém soudil, že napomáhá k vytvoření objektivní vědy o subjektivním smyslu, protože vše v tomto modelu může být empiricky testováno.\n\n\n\n"}
{"id": "150316", "url": "https://cs.wikipedia.org/wiki?curid=150316", "title": "Národní park Jaú", "text": "Národní park Jaú\n\nNárodní park Jaú ( \"Parque nacional do Jaú\") je národní park v Brazílii, ve spolkovém státě Amazonas mezi 1°00’—3°00’ j.š. a 61°30’—64°00’ z.d., v povodí řeky Rio Negro, mezi jejími přítoky Caribani a Unini. Zároveň se jedná o součást koplexu chráněných území centrální Amazonie (společně s dalším brazilským národním parkem Anavilhanas a rezervacemi Amana a Mamiraua) - světového přírodního dědictví UNESCO.\n\nPředmětem ochrany je centrální oblast amazonských deštných pralesů. Je to největší chráněná plocha deštných pralesů v Jižní Americe, rozprostírá se na ploše 23 673 km². Park je přístupný pouze s povolením brazilské vlády. Lze se do něj dopravit na člunu po Rio Negro z 230 km vzdáleného města Manaus přes Novo Airao do Foz de Jau (plavba trvá 24 hodin).\n\nV amazonském deštném pralese lze rozlišit několik typů prostředí:\nCelkem v amazonských pralesích roste přibližně 300 druhů stromů. Na obřích stromech žijí četné epifyty - především bromélie a jiné orchideje, v jejichž trychtýřovitých listech se usídlily žáby a hmyz.\n\nV národním parku Jaú žije 120 druhů savců, 470 druhů ptáků, 15 druhů plazů a 320 druhů ryb. Jmenovitě to jsou například jaguáři, oceloti, opice (tamarín pestrý), vydry obrovské, říční želvy, kajmani. Přímo v Rio Negro žijí i větší vodní živočichové - kapustňáci jihoameričtí a delfíni.\n"}
{"id": "150317", "url": "https://cs.wikipedia.org/wiki?curid=150317", "title": "Celkové vzplanutí", "text": "Celkové vzplanutí\n\nCelkové vzplanutí (též flashover) je označení pro jev, při kterém téměř současně vzplanou všechny hořlavé látky v místě požáru (v uzavřeném prostoru). Požárem se uvolňuje značné množství tepla a hořlavé látky se postupně zahřívají k zápalným teplotám až do té doby, dokud nenastane celkové vzplanutí celého prostoru. Toto celkové vzplanutí je prakticky okamžité a pro jednotky požární ochrany může být velice nebezpečné.\n\nPrevencí je celkové ochlazení prostoru pomocí vodního proudu.\n\n"}
{"id": "150318", "url": "https://cs.wikipedia.org/wiki?curid=150318", "title": "Anton Semjonovič Makarenko", "text": "Anton Semjonovič Makarenko\n\nAnton Semjonovič Makarenko (13. března 1888 v Bilopillji – 1. dubna 1939), byl ukrajinský a sovětský spisovatel a pedagog, tvůrce originálního výchovného systému kolektivní výchovy; kolektiv pokládal za jeden ze základních výchovných prostředků.\n\nV roce 1917 ukončil učitelský institut v Poltavě. V letech 1920–1935 organizoval v Poltavě a Charkově opatrovnicko-vychovatelské pracovní kolonie pro bezdomou a provinilou mládež, po roce 1935 se začal věnovat spisovatelství. Usiloval o uvedení chovanců ke shodně organizované kolektivní činnosti založené na komunistické ideologii. Od Maxima Gorkého převzal víru v možnost přeměny člověka i maximálně zanedbaného společensky a morálně. Jeho systém fungoval ještě v padesátých a šedesátých letech dvacátého století v SSSR a jemu podřízených státech ve Střední Evropě.\n\nVe svých pracích představil všestranný systém pedagogického působení na mládež, vycházející ze základního úkolu vychovatele nebo učitele, vyplývajícího z všeobecných norem budování komunismu a základní formy výchovy, jakou stanoví kolektiv v charakteru nových socialistických poměrů. Jako hlavní element kolektivu uváděl dobrou organizaci, ba i jistý stupeň vojenské kázně.\n\n\n"}
{"id": "150335", "url": "https://cs.wikipedia.org/wiki?curid=150335", "title": "Smolkov (dělostřelecká tvrz)", "text": "Smolkov (dělostřelecká tvrz)\n\nDělostřelecká tvrz Smolkov je součástí československého opevnění budovaného v letech 1935-1938. Tvrz se nalézá východně od Opavy, nedaleko obce Háj ve Slezsku. \n\nTvrz Smolkov je tvořena pěti objekty: pěchotním srubem MO-S 40 „Nad silnicí“, dělostřeleckým srubem MO-S 39 „U trigonometru“, objektem pro dělostřeleckou otočnou a výsuvnou věž MO-S 38 „V lese“, dělostřeleckou pozorovatelnou MO-S 42 „Nad Hájem“ a vchodovým objektem MO-S 41 „Nad Valchou“. \n\nVšechny objekty Smolkova jsou napojeny na rozsáhlý podzemní systém, který má přibližně tvar písmene ypsilon. Jako u okolních objektu došlo za okupace k vytržení pancéřových prvků (střílny hlavních zbraní , kopule a zvony). Během druhé světové války testovala německá armáda na tvrzi ocelové sítě na ochranu před bombardováním a na sklonku války byly ostřelovány Rudou armádou (MO-S 39). V současnosti tvrz využívá Armáda České republiky a vnitřní prostory slouží jako skladiště. Přístup do nitra tvrze není povolen. Návštěvník si může prohlédnout exteriéry jednotlivých objektů, kromě objektu vchodového, který je obklopen plotem a je veřejnosti nepřístupný. Povrchem tvrze prochází značená turistická stezka.\n\n"}
{"id": "150339", "url": "https://cs.wikipedia.org/wiki?curid=150339", "title": "Al-Chorezmí", "text": "Al-Chorezmí\n\nAbú Abd Alláh Muhammad Ibn Músá al-Chórezmí Abú Dža'far (Chwárizmí, Chovarizmí, Choresmí), , krátce většinou al-Chwárizmí (nebo al-Chorezmí)) (asi 780–asi 850) byl perský matematik a astronom.\n\nAl-Chorezmí pocházel pravděpodobně z tehdy perského města Chórezm (dnes Chiva v Uzbekistánu), jeho jméno znamená v arabštině \"z Chórezmu\". Některé zdroje uvádějí jako místo narození Bagdád. Jeho rodným jazykem byla pravděpodobně perština. Svá díla však psal v arabštině, která byla tehdy vědeckým jazykem islámského světa.\n\nŽil a působil v Bagdádu na dvoře sedmého chalífy Al-Ma'múna z Abbásovské dynastie.\n\nJe autorem aritmetického traktátu \"Kitáb al-džám'a wa-l-tafríq bil-hisáb al-hindi\" (كتاب الجامع و التفريق بحساب الهند) asi z roku 825, který v roku 1145 přeložil Robert z Chesteru do latiny jako \"Algorithmi de numero indorum\". Prostřednictvím této knihy se evropská věda seznámila s indickou poziční soustavou výpočtů a s číslem 0 (nula).\n\nAl-Chorezmí asi jako první chápal algebru jako samostatnou matematickou disciplínu, kterou popsal ve spise \"Hisáb al-džabr wa-l-muqábala\" (حساب الجبر و المقابلة). Z arabského \"al-džabr\" pochází dnešní slovo \"algebra\".\n\nJméno \"Al-Chórezmí\" bylo ve středověku latinizované na \"Al-Gorizmí\", později na \"Algoritmí\" a stalo se základem slova algoritmus. Samotný princip algoritmizace byl však známý již dříve.\n\nPřipisuje se mu také zvyk označovat neznámou veličinu symbolem X. Ve svém díle \"Al-džabr ua'l-muqábala\" popisuje metodu k vyjádření neznámé (\"aš-šáí\", doslova \"věc\") v rovnici prvního stupně. Na konci označuje \"věci\" (aš-šáí) symbolem X.\n\n\n"}
{"id": "150345", "url": "https://cs.wikipedia.org/wiki?curid=150345", "title": "Tachykardie", "text": "Tachykardie\n\nTachykardie (tachyarytmie) je zvýšená tepová frekvence. Jedná se o kompenzační reakci srdce na různé podněty. Jako patologický jev ji hodnotíme, pokud je neúměrná situaci (většinou v klidu). Opakem tachykardie je bradykardie – snížená tepová frekvence.\n\nO tachykardii mluvíme tehdy, pokud je aktuální tepová frekvence vyšší, než je typické pro danou věkovou a výkonnostní kategorii. V klidu u dospělého muže o ní hovoříme nad 100 tepů za minutu, u ženy nad 110 tepů za minutu (arbitrárně stanoveno).\n\nTachykardie vzniká při tělesné zátěži (například při sportu) nebo při rozčilení – stresu.\nMůže být i příznakem nějaké choroby – horečky, chudokrevnosti (anemie), poruch štítné žlázy, srdečního selhání, některých otrav, ale i pití kávy, černých a zelených čajů a všech nápojů, které obsahují kofein.\n\nNeúměrná tachykardie má negativní důsledky. Snižuje účinnost čerpání krve srdečním svalem, který se za tak krátkou dobu nestihne naplnit krví. Při zvýšené práci se zvyšuje spotřeba kyslíku v samotném srdečním svalu; to může u člověka, který již trpí nějakou kardiovaskulární chorobou, a tudíž srdeční sval nemá dostatečné zásobování okysličenou krví, vést i k infarktu.\n"}
{"id": "150366", "url": "https://cs.wikipedia.org/wiki?curid=150366", "title": "Jana Kirschner", "text": "Jana Kirschner\n\nJana Kirschner vlastním jménem Jana Kirschnerová (* 29. prosince 1978, Martin), je slovenská zpěvačka. Popularitu si získala albem \"V cudzom meste\", za které získala ceny \"Hudobnej akadémie\" v dvou kategoriích: Umělec roku a Album roku. V roce 1999 vyhrála v anketě \"Slávik\" v kategorii Zpěvačka roku a ve stejném roce byla zařazena deníkem Pravda mezi 10 osobností roku. Svou přítomností na slovenské hudební scéně zaplnila mezeru po absenci sólových zpěvaček od dob Mariky Gombitové. Je označována též jako první dáma slovenského popu.\n\nKomerční úspěch zaznamenala i v Česku, o sólovou kariéru se pokoušela i ve Spojeném království. Účastnila se soutěže Miss Slovakia. V roce 1996 vydala svoje první album pod názvem \"Jana Kirschner\". Dne 3. března 2011 se jí narodila dcera.\n\nNarodila se v Martinu. Od dětství navštěvovala hodiny zpěvu a klavíru. Svoje debutové CD vydala v roce 1996 pod velkým vydavatelstvím Polygram/Universal. Na albu spolupracovali popřední slovenští hudebníci jako Marcel Buntaj, Andrej Šeban a Martin Gašpar. Skladby z alba byly nasazeny do žebříčků televizních soutěží videoklipů, včetně populární Deky 10, ale u mladého publika nezaznamenaly velký úspěch. V témže roce se dostala do finále Miss Slovensko, což jí otevřelo dveře do slovenského showbyznysu. V roce 1997 získala cenu Hudební akademie v kategorii Objev roku.\n\nV roce 1999 vydala přelomové album \"V cudzom meste\", obsahující úspěšné singly \"V cudzom meste\", kde zpívá o svých pocitech z přestěhování do Bratislavy, \"Líška\", \"Žienka domáca\" či \"Modrá\", které se rychle staly hity a dlouhodobě se umísťovaly na prvních místech předních slovenských rozhlasových stanic. Díky tomuto albu získala ocenění od třech největších rozhlasových stanic na Slovensku – Grand Prix Radio. V témže roce získala ocenění Zpěvačka roku v divácké anketě \"Slávik\" a deník Pravda ji zařadil mezi 10 osobností roku. Následovala reedice alba, obohacená o pět nahrávek včetně živých záznamů z vystoupení. Hudební akademie ji nominovala v jedenácti kategoriích, získala nakonec dvě ocenění: Umělec roku a Album roku. Producenti alba si odnesli ocenění v kategorii Producent roku. V této době se objevovala na titulních stránkách mnohých slovenských časopisů (Emma, Eva, Zdravie ...) a aktivně se účastnila téměř na všech hudebních i medializovaných akcích. Vystupovala i na odevzdávání cen České hudební akademie.\n\nV roce 2002 vydala třetí řadové album s názvem Pelikán, obsahující 14 písní, tradičně nazpívaných ve slovenském a anglickém jazyce, mimo jiné i singlový duet s Robertem Kodymem \"Myslím na tebe\". Měla též stálou skupinu, kterou tvořili hudebníci Peter Bič, Martin Gašpar, Martin Wittgruber, Robo Rist, Igor Ajdži Sabo a Michal Žaček. Albem navázala na úspěch předešlého počinu.\n\nPo krátké pauze přišla na trh s albem \"Veci čo sa dejú\" (2003), které poprvé obsahovalo výhradně slovenské skladby. Impuls k vydání alba podnítila i snaha vyvázat se ze smluvního vztahu s nahrávací společností Universal, neboť v tuto dobu dostala nabídku na nahrávku anglického alba v zahraničí. Realizace zahraničního projektu získala obrysy v roce 2004. Rychle připravené album, na kterém se podílela i autorsky, provázely pozitivní recenze. Ambice v podobě singlů měly \"Slnko\", \"Na čiernom koni\" a \"Okolo nás\".\n\nPo práci na slovenských albech se přestěhovala do Londýna, kde po přijetí nabídky od vydavatele začala pracovat na novém studiovém albu Shine. Projekt, kolem kterého nastalo \"mediální haló\", se ve zpěvaččině kariéře po dlouhém času ukázal jako problematický: \"\"Prvý veľký omyl bol, keď sme si mysleli, že to bude celé veľmi jednoduché\"\". Nabídka za kterou stál Universal, se zpočátku rýsovala nadějně. Vydavatelství vybralo světoznámého producenta Rosse Culluma, se kterým následně začala připravovat nahrávky a hledat styl. Po roce práce bylo vydání alba schválené vedením společnosti. Svoje pocity z vydavatelství později popisovala: „\"Vedia robiť veľké gestá, veľký humbuk okolo človeka, ktorý má potom pocit, že mu patrí svet. Niežeby som začala lietať v oblakoch, ale cítila som istotu, že už viem, čo bude nasledovať.\"“ Přesto docházelo během nahrávání ke značným nedorozuměním. Zpěvačka, která pociťovala nepřítomnost Jožky Šeba, se také musela naučit řešit věci, které do té doby měl na starosti manažer. Po dvou měsících nahrávání společnost přestala zpěvačce platit luxusní byt v Chelsea s odvoláním na dosud nevydané album. Jana Kirschner tento postup vysvětlila slovy: „\"Nevedela som, ako v tom chodiť. Myslela som si, že na deadline dohliadne môj producent. Asi som mala byť ja tá, kto mal prísť s hotovými pesničkami do štúdia a dohliadať na dodržanie časového plánu.\"“ Po problémech s bytem se obrátila na jednu známou v Londýně a přestěhovala se do bytu s jedinou koupelnou na pět spolubydlících. Snažila se vypořádat s problémy těžkého roku, k čemuž jí pomohlo i pracovní vytížení po vydání alba Shine (v roce 2007) na Slovensku a v Čechách. Později začalo album vycházet i ve všech hlavních evropských zemích. Stabilizoval se i pobyt ve Velké Británii – získala vlastní hudebníky a vokalistky.\n\nMezi její poslední projekty patří i titulní skladby k filmu Pokoj v duši, za kterou získala v roce 2009 ocenění Rádioslávik za nejhranější skladbu ve slovenských rádiích. Skladba byla oceněna též jako hit roku 2009 v anketě Slovenský Slávik, přičemž Jana sama získala sošku \"Osobnosť televíznej obrazovky\" v kategorii \"Speváčka roka\" v letech 2008, 2009 a 2010.\n\n31. května 2010 vydala ve slovenštině nazpívané album Krajina Rovina, které produkoval hudebník, skladatel a producent Eddie Stevens. První singl ze studiové desky Krajina Rovina má název \"Keby si bol môj\".\n\n\n\n\n"}
{"id": "150371", "url": "https://cs.wikipedia.org/wiki?curid=150371", "title": "Selibice", "text": "Selibice\n\nSelibice jsou vesnice spadající pod obec Staňkovice v okrese Louny. Nachází se v zemědělské části Ústeckého kraje mezi městy Žatec a Postoloprty.\n\nArcheologické vykopávky dokazují, že vesnice byla osídlena již v mladší době kamenné, ale první písemná zmínka o vesnici je až z roku 1352.\nNejvíce obyvatel zde žilo v 19. století, a to kolem tří set. Mladší záznamy z roku 1929 praví, že zde žilo 270 obyvatel, z nichž 219 bylo německé národnosti a pouhých 51 Čechů.\n\nAž do konce druhé světové války zde byl hlavním stavením statek, celkový počet domů byl 48. Nedaleko vesnice stál ovčín. Po druhé světové válce došlo k vystěhování německých obyvatel a nastěhování několika volyňských Čechů. Zároveň byl také postupně bourán statek. Na začátku 21. století jsou Selibice součástí obce Staňkovice.\n\nVesnice se nachází na cestě ze Tvršic do Dolejších Hůrek. Od Tvršic je vzdálená asi 1,2 kilometru, od Dolejších Hůrek necelý kilometr. Asi jeden kilometr jihozápadně od vesnice teče řeka Ohře.\n\n\"V rákosí\" je významný krajinný prvek o rozloze 24,1 hektaru, který byl zaregistrován roku 1994 jako hnízdiště chráněných druhů ptáků a lokalita s výskytem chráněných obojživelníků a chráněných druhů rákosí.\n\nDopravní obslužnost je zajištěna pravidelnou autobusovou linkou Žatec–Louny. Autobus ve vesnici zastavuje několikrát denně. Nedaleko vede též železniční trať Žatec–Obrnice. Pro železnici lze použít zastávku Tvršice (asi 1,2 km) nebo Dolejší Hůrky (asi 1 km).Pro pěší a cyklisty byla v roce 2016 obnovena historická cesta pod lesem do Tvršic k bývalému viaduktu.Odtud je možno pokračovat do Staňkovic třemi vycházkovými trasami.1.Přímo do Staňkovic přes kopec Krupice,2.Oklikou přes zámeček Staňkovice , 3.Kolem Kyselky Tvršice ,kde je možnost pokračovat i do Žatce\n\n"}
{"id": "150389", "url": "https://cs.wikipedia.org/wiki?curid=150389", "title": "Lancia Thema", "text": "Lancia Thema\n\nLancia Thema (interní označení Y9) je osobní automobil vyšší střední třídy vyráběný v letech 1984 až 1994 italskou automobilkou Lancia. Typ byl velmi úspěšný, a sloužil mnoha nejen italským politikům jako reprezentační vozidlo. Jeden z luxusně vybavených vozů vlastnil v devadesátých letech i Václav Havel. V roce 1994 byla tato řada nahrazena řadou Kappa.\n\nZákladem vývoje byla dohoda čtyř značek na koncepci unifikované podlahové plošiny. Hlavní participace spočívala na koncernu Fiat a Saab spolu s Alfou Romeo. V průběhu vývoje se však objevily různé přístupy jednotlivých protagonistů, takže došlo k postupnému oddělení vývoje Saabu a naopak sloučení vývojové skupiny Fiatu a Alfy Romeo. Výsledkem byly konstrukčně podobné, ale přesto v mnoha směrech specifické vozy Lancia Thema, Saab 9000, Fiat Croma a Alfa Romeo 164. Zatímco Alfa Romeo 164 a Lancia Thema spočívaly na shodné podlahové plošině, Fiat Croma byl postaven na její mírně zkrácené verzi a Saab 9000 měl výrazně odlišnou zadní partii, neboť nepoužíval sofistikovaný systém zavěšení zadních kol v té podobě, jako vozy koncernu Fiat (v roce 1986 došlo ke sloučení Alfy Romeo s Fiatem).\nDesignem karosérie byl pověřen Giorgetto Giugiaro a jeho firma Italdesign. V říjnu 1984 byla představena \"Thema i. e.\" s řadovým čtyřválcem o objemu 1995 cm³ (vrtání 84, zdvih 90 mm) s rozvodem DOHC a vícebodovým vstřikováním paliva jako základ nabídky modelu. Motor měl kultivovaný chod díky litinovému bloku a dvojici protiběžných vyvažovacích hřídelů. Hlava válců byla z lehkých slitin, měla příčné proudění plynů, rozvod DOHC a 2 ventily na válec. Podvozek vynikal především perfektní kinematikou, převzatou z menšího modelu Delta. Lancii se v oblasti konstrukce motorů a podvozků dařilo i díky dlouhodobé úspěšné účasti v motoristickém sportu.\nDalším modelem z nabídky byla \"Thema i.e. turbo\" s motorem 1995 cm³ DOHC 8v s turbodmychadlem Garett T3 o výkonu 165 koní a elektronickým vstřikováním paliva Bosch Motronic. I tento agregát těžil z litinového bloku s dvojicí protiběžných vyvažovacích hřídelů, které mu zabezpečovaly minimální vibrace a tichý chod. Hlava válců s příčným prouděním plynů byla z hliníkové slitiny a nezvyklým standardním prvkem tohoto modelu byla malá viskózní spojka v roli uzávěrky předního diferenciálu pro snadnější přenos výkonu motoru na silnici.\nPrestiž výrobce výkonných a luxusních vozů posílila i verze se šestiválcovým motorem \"PRV\" (vyvinutým ve spolupráci firem Peugeot, Renault a Volvo), uspořádaným do V s úhlem 90°. Ten měl objem 2,8 litru, rozvod OHV a maximální výkon 150 koní. Pro milovníky vznětových motorů byl v nabídce komůrkový litinový 2,5 litrový turbodiesel s výkonem 100 koní.\n\nV roce 1986 byla představena verze kombi \"Thema Station Wagon\" navržená studiem Pininfarina.\n\nVšechny verze Themy byly od počátku vybaveny kotoučovými brzdami firmy Girling na všech kolech, vzadu s omezovačem brzdného tlaku. U většiny modelů standardně montovaný tří- nebo čtyřkanálový systém ABS fy Bosch. Podvozek byl tvořen nezávislým zavěšením všech kol, vpředu na trojúhelníkových ocelových svařovaných ramenech a vzpěrách McPherson, vzadu s dvojicí vodicích příčných ramen a ovládacím podélným ramenem a vzpěrou McPherson. Vpředu i vzadu příčný zkrutný stabilizátor. Kola u verzí 2.0 8v a TD měla rozměr 6 x 14\", u ostatních verzí 6 x 15 \" nebo 7 x 15\", pneumatiky 195/65 HR 14 nebo 195/60 VR 15, alt. 205/55 VR 15.\n\nZákladní zavazadlový prostor měl úctyhodných 550 litrů a jeho největší devizou byla nízká nakládací hrana. Průchod z interiéru do zavazadlového prostoru byl umožněn loketní sklopnou opěrou nebo asymetrickým sklápěním zadních opěradel.\n\nLancia Thema prodělala mírné úpravy koncem roku 1988, kdy byla změněna přední část (světlomety, maska), dostala odlišná zrcátka a zadní svítilny. V interiéru došlo k mírným změnám zejména v oblasti ventilace a materiálů. Podstatnějších změn se ale Thema dočkala pod kapotou, kde přibyl v nabídce motor 2.0 16v/145 koní a zejména nadčasový agregát 2.0 16v Turbo i. e. s elektronickým vstřikováním paliva Bosch Motronic, disponující maximálním výkonem 177 koní při 5500/min, ale vynikající fascinujícím průběhem výkonu zejména v nižším a středním pásmu otáček při velmi nízké spotřebě paliva a minimálních vibracích. Tento agregát ale nebyl dodáván ve verzi s katalyzátorem výfukových plynů, takže pro ekologicky zaměřené trhy byl přepracován starší 2.0 turbo 8v s výkonem 150 koní, který splňoval emisní normu US Federal '83. Změna nastala i u naftového 2.5 TD, který byl mírně přepracován, což přineslo snížení emisí a spotřeby nafty.\n\nDalší evoluce se Thema dočkala na podzim 1991, kdy byly mírně upraveny prvky exteriéru i interiéru vč. ovládání klimatizace, optimalizovány některé elektrické celky a motor 2.8 V6 byl nahrazen modernějším agregátem z dílny sesterské Alfy Romeo. Vidlicový celohliníkový šestiválec s rozvodem SOHC s 12 ventily a příčným prouděním plynů s úhlem rozevření válců 60 ° pod označením 3.0 V6 s katalyzátorem výfukových plynů nabídl tichý a kultivovaný chod, velmi plochou křivku momentového průběhu a snížení hmotnosti přední nápravy. Mírné změny se dočkal i nynější základ nabídky – motor 2.0 16v, který díky novému výfukovému a sacímu potrubí i novějšímu motormanagementu Motronic poskytoval velmi pěkných 153 koní při 6400/min. Nejpodstatnější změnou modelového ročníku 1992 však byla skutečnost, že vozy přestaly být vyráběny z ruského plechu, který trpěl velkou mezikrystalickou korozí.\n\nPoslední vývojový krok byl učiněn v roce 1993, kdy byl do nabídky zařazen vrcholný typ Thema LX s benzinovým turbomotorem 201-210 koní, který byl postaven na základě polomotoru legendární Delty Integrale. Tento agregát vybavený moderním turbodmychadlem Garrett TBO367 a motormanagementem Magneti-Marelli IAW plně nahradil dosavadní vrcholný typ 8.32 a nabídl vyšší spolehlivost, lepší průběh výkonu zejména ve středním pásmu otáček a podstatné snížení spotřeby paliva. Jeho finesou byly elektronicky řízené tlumiče BOGE s dvěma nastavitelnými módy odpružení Auto a Sport, přepínatelnými za jízdy. Díky nim vůz získal skutečně mimořádné jízdní vlastnosti.\nZměny se dočkal i vznětový čtyřválec, který byl nahrazen modernějším provedením TDS ohleduplnějším k životnímu prostředí a vykazujícím menší vibrace a sníženou spotřebu nafty.\n\nLancia Thema se od začátku výroby těšila poměrně solidnímu zájmu zákazníků. Velmi dobře využitý obestavěný prostor s vysokou užitnou hodnotou, k níž přispěl i velký zavazadlový prostor spolu s bohatou a luxusní výbavou byly silnými argumenty pro nákup tohoto vozu. Přidáme-li vynikající jízdní vlastnosti a dynamické motory – zejména ve své době bezkonkurenční benzinové turbomotory – není se prvotnímu zájmu opravdu co divit. Ani image nejúspěšnější značky v automobilových soutěžích všech dob nebylo k rozhodně k zahození. Po celou dobu výroby však model Lancia Thema bojoval se spolehlivostí, zejména v elektrické části. Hlavní řídící relé, napájení řídících jednotek a další komponenty elektrického rozvodu vozu firmy Bosch byly problematické od zahájení do ukončení výroby. V letech 1984 až 1992 se navíc vozy potýkaly s velkým sklonem ke korozi karoserie vyrobené z nekvalitního ruského plechu. Když se k tomu přidá poměrně velká náročnost na údržbu v dané době dost složitého podvozku a nepříliš kvalitní plasty v interiéru spolu s některými prvky interiéru nevábné úrovně zpracování, je pochopitelné, že zájem o Themu postupem času uvadal. Navíc sesterská Alfa Romeo 164 nabídla i neobyčejně dynamický a svěží design, takže řada zákazníků přešla z Lancia právě k Alfě Romeo.\n\nDlouholetá spolupráce Lancie a Ferrari vedla k vzniku unikátní série 8.32 vybavené motory Ferrari Dino V8 s 32 ventily o objemu 3 litry. Ten pocházel z Ferrari 308 GTB Quattrovalvole a disponoval maximálním výkonem 215 koní. Interiér byl ztělesněním luxusu, kůže a exotické dřevo vozům dodávaly punc výjimečnosti. Vozů bylo vyrobeno pouze 3537 kusů v první sérii, celkově kolem 5000.\n"}
{"id": "150392", "url": "https://cs.wikipedia.org/wiki?curid=150392", "title": "Veselice (rozcestník)", "text": "Veselice (rozcestník)\n\nNázev Veselice má více sídel:\n\n\n"}
{"id": "150397", "url": "https://cs.wikipedia.org/wiki?curid=150397", "title": "Anarchokomunismus", "text": "Anarchokomunismus\n\nAnarchokomunismus nebo též libertinský komunismus je politický směr hájící vizi beztřídní společnosti (komunismus) bez vládnoucí třídy (anarchismus). Petr Kropotkin byl nejviditelnějším teoretikem a představitelem anarchokomunismu, de facto prvního uceleného anarchistického světonázoru. Ve svých dílech jako \"Dobývání chleba\", \"Pole, továrny a dílny\" nebo \"Pospolitost - vzájemná pomoc\", jako první zřetelně a srozumitelně načrtl podobu budoucí anarchistické společnosti.\nAnarchokomunismus nabyl popularity hlavně v Itálii a Španělsku.\n\nV českých zemích byl před první světovou válkou anarchokomunismus reprezentován Bohuslavem Vrbenským nebo S. K. Neumannem a také severočeskými horníky a částí pražské inteligence (ČSNS). V Česku funguje anarchokomunistické sdružení Anarchokomunistická alternativa.\n\n\n"}
{"id": "150399", "url": "https://cs.wikipedia.org/wiki?curid=150399", "title": "Stavební spoření", "text": "Stavební spoření\n\nStavební spoření reprezentuje specifický druh spoření, který umožňuje naspořit částku na budoucí výstavbu, rekonstrukci nebo jiné stavební úpravy nemovitosti. Během spoření klient získává, kromě pravidelného úroku z dosud naspořené částky, také statní podporu. Po splnění určitých podmínek má nárok na získání výhodného úvěru ze stavebního spoření. Myšlenka stavebního spoření se poprvé objevila v 18. století v Anglii, za účelem efektivněji vyřešit bytovou nebo podnikatelskou potřebu omezené skupiny lidí. \n\nPočátky stavebního spoření se obvykle datují do roku 1775. Tehdy v Birminghamu v Anglii vzniklo sdružení Ketley’s Building Society, které mělo asi 50 členů. Každý z nich poskytoval finance do fondu a přestal je poskytovat, až když si všichni postavili vlastní bydlení. Princip tohoto spoření byl jednoduchý: na běžný dům by jeden člen naspořil za deset let. Pokud ale spořilo stejnou částku deset členů, naspořili na stejné bydlení již za rok. Losem se řešilo, kdo z nich získá uspořené peníze první. Za deset let postavili všichni vlastní bydlení. Devět členů bydlelo mnohem dříve a desátý si nepohoršil. Po splnění svého úkolu sdružení zaniklo. V jeho stopách následně pokračovala i další sdružení, která vznikala a zanikala nejen za účelem financování bydlení, ale i za účelem financování podnikání. S rozvojem průmyslu a se změnami společnosti vznikaly podobné spolky a družstva také v dalších zemích Evropy. Podoba těchto spolků se v dalších letech měnila, až dospěla do podoby bankovního produktu u specializované banky. První zákon o stavebním spoření vešel v platnosti v Anglii roku 1836. \n\nZa místo zrodu specializovaných finančních institucí, které fungují na principech současných stavebních spořitelen, je ale považováno Německo. První zmínka o podobných praktikách pochází z roku 1885. Byl to rok založení spolku Baussparkasse für Jedermann (Stavební spořitelna pro každého) pastorem Friedrichem von Bodelschwingh. Tento spolek byl předstupněm stavebních spořitelen. Ačkoliv se v názvu objevil pojem stavební spořitelna, šlo pouze o úvěrový samosprávný spolek ne nepodobným jiným spolkům, které v té době vznikaly. \n\nPrvní stavební spořitelna Wüstenrot spatřila světlo světa až po první světové válce roku 1921 v německém Wüstenrotu. Nejprve se však jmenovala Gemeinschaft der Freunde (Spolek přátel) a založil ji George Kroppen. Jedním z hlavních problémů tehdejšího Německa bylo bydlení a právě to měl tento spolek řešit. Ačkoliv vysoká inflace v té době znehodnotila vklady a spolek musel být rozpuštěn, jeho druhé založení o tři roky později bylo již úspěšné. Jeho vzor poté převzalo mnoho dalších stavebních spořitelen. Na rozdíl od dřívějších spolků byl tento spolek již více podnikem s managementem a správním aparátem než družstvem, přesto však obsahoval některé prvky svépomocných družstev, zejména přidělování úvěrů losem. Princip solidarity zaznamenal ale takovou odezvu, že začátkem třicátých let už mohlo být losování z ročních skupin nahrazeno klasickým bankovním systémem. Počet spořitelů stoupal a z jejich vkladů vznikaly úvěrové prostředky pro každého, kdo naspořil polovinu potřebné částky. V roce 1930 již měla stavební spořitelna Wüstenrot téměř 150 000 členů. Do začátku druhé světové války působilo v Německu téměř 50 stavebních spořitelen a to jak soukromých, tak veřejnoprávních. Nástup nacismu tomu ale udělal přítrž. Veškeré smlouvy byly zrušeny a všechny stavební spořitelny byly nuceny ukončit svoji činnost. \n\nPo druhé světové válce se ale v Německu vše rychle vrátilo do původního stavu. Nezůstal tam totiž takřka kamen na kameni, mezi obyvatelstvem nebyl dostatek soukromého kapitálu a oni měli s tímto druhem spoření již velmi dobré zkušenosti. Na zájem zareagovali také politici a v Německu se vůbec poprvé objevila přímá podpora stavebního spoření. Příspěvek byl zaveden roku 1954 a podpora činila 25-35 % z naspořené částky, maximálně však 400 DEM ročně. Stavební spoření se tak stalo neodmyslitelnou součástí německého finančního trhu a zůstalo jí i po postupném snižování státní podpory na dnešní úroveň.\n\nNěmecko se tedy řadí mezi země s dlouhou historií stavebního spoření. K zemím, které disponují podobným systémem stavebního spoření, patří také Rakousko, Chorvatsko, Maďarsko, Rumunsko, Slovensko a Česká republika. \n\nNa českém území vznikly první stavební spořitelny v roce 1927. I ony navazovaly na německý vzor. Na rozdíl od Německa ale k jejich rozšíření nedošlo. Česká vláda tento způsob spoření nijak nepodporovala a lidé tu na něj nebyli zvyklí. S přechodem na socialistický model hospodářství po druhé světové válce pak toto spoření zaniklo úplně. V socialismu nemělo individuální spoření pro zajištění bydlení své místo. \n\nKe znovuobnovení stavebního spoření došlo až po politických změnách roku 1989. Bytů bylo málo, byly zanedbané a bylo třeba postavit nové. I přesto bylo první stavební spoření uvedeno na trh až 1. dubna roku 1993. Tehdy nabyl účinnosti zákon č. 96/1993 Sb. o stavebním spoření a státní podpoře stavebního spoření. Poté v ČR postupně vzniklo šest stavebních spořitelen s větší či menší účastí německých nebo rakouských stavebních spořitelen a stavební spoření se stalo velmi populární. Již v roce 2010 ho měl každý druhý. K jeho úspěchu přispěla i státní podpora, která dokázala zdárně přilákat nové účastníky do tohoto systému.\n\nStavební spoření je v ČR výhodnou formou uložení úspor, jehož celkové zhodnocení dosahuje přibližně 3,5 %. Záleží samozřejmě na jednotlivých spořitelnách. Zhodnocení se skládá z úrokové sazby, která se pohybuje mezi 0,5–1 %, a státní podpory ve výši 10 % ročně, maximálně však ve výši 2000 Kč ročně. Ve zhodnocení je započítaný i poplatek za sjednání spoření ve výši obvykle 1 % z cílové částky a poplatek za vedení stavebního spoření přibližně ve výši 300 Kč ročně. Úspory jsou pojištěny a po 6 letech jich můžete využít k libovolnému účelu.\n\nSmlouvu o stavebním spoření může uzavřít jak fyzická, tak právnická osoba. Právnickým osobám však na rozdíl od fyzických nevzniká nárok na státní podporu. Státní podporu může podle zákona získat: \n\n• občan České republiky, \n\n• občan Evropské unie, kterému bylo vydáno povolení k pobytu na území České republiky a přiděleno rodné číslo příslušným orgánem České republiky, \n\n• fyzická osoba s trvalým pobytem na území České republiky a rodným číslem přiděleným příslušným orgánem České republiky. \n\nSpoření není omezeno věkem, tedy i důchodce a kojenec mohou být účastníky stavebního spoření. Za nezletilé ovšem veškeré náležitostí vyřizují a jsou za ně zodpovědní zákonní zástupci.\n\nPři uzavření smlouvy o stavebním spoření si musí klient stanovit výši cílové částky, což je částka, která má odpovídat určitému budoucímu řešení bytových potřeb. Podle § 5 odst. 9 zákona č. 96/1993 Sb. je cílová částka rovna součtu vkladů, státní podpory, úvěru ze stavebního spoření a úroků z vkladů a státní podpory, po odečtení daně z příjmů z těchto úroků.\n\nNaspořené prostředky nesmí převýšit cílovou částku, jinak klient zaplatí poplatek, který se vypočte z rozdílu mezi zůstatkem na účtu a cílovou částkou. Cílovou částku je však možné zvýšit ještě před jejím překročením. \n\nPři podpisu smlouvy klient zaplatí poplatek ve výši 1 % z cílové částky. Stejný poplatek je účtován i z navýšení cílové částky. Ve smlouvě je sjednána úroková sazba, kterou se budou úročit naspořené prostředky, a úroková sazba úvěru, který bude moci získat. Hlavní výhodou úvěrů ze stavebního spoření spočívá v tom, že výše jejich úrokové sazby je zákonem omezená. Nesmí převýšit úrokovou sazbu z vkladů na účet stavebního spoření o více než tři procentní body. V případě nízkého úročení vkladů to nutně znamená i nízkou sazbu úvěru ze stavebního spoření. \n\nVe smlouvě se dále sjednává, zda bude klient ukládat smluvní částku pravidelně (např. měsíčně, půlročně, ročně) nebo nepravidelně (na účet lze kdykoliv vložit jakoukoliv částku). Nezbytnou součástí smlouvy je i prohlášení, jestli klient žádá o státní podporu. Tato podpora se na klientův účet připisuje formu zálohy a je vyplacena až po skončení spoření při splnění zákonných podmínek. Ve smlouvě jsou nakonec i podmínky pro poskytnutí úvěru ze stavebního spoření a výše splátek tohoto úvěru.\n\nSpoření může skončit dvěma způsoby. První z nich je vypovězení smlouvy o stavebním spoření. Pokud je tento krok učiněn po tzv. vázací lhůtě (ze zákona 6 let), vyplatí stavební spořitelna klientovi naspořené prostředky i státní podporu a klient může tyto finance využít libovolným způsobem. Při vypovězení před vypršením vázací lhůty, pokud klient nečerpá úvěr, ztrácí nárok na vyplacení státní podpory a zaplatí poplatek (0,5–1 % z cílové částky). Druhý způsob je získáním úvěru ze stavebního spoření, který klient použije pro financování bytových potřeb. Ať to nastane před nebo po ukončení vázací lhůty, klientovi zůstává nárok na vyplacení státní podpory. \n\nPřipsané úroky ze spoření jsou každoročně zdaněny 15% sazbou daně z příjmů.\n\nK získání úvěru může dojít jen za určitých podmínek stanovených zákonem o stavebním spoření a státní podpoře a za všeobecných obchodních podmínek (VOP) stavební spořitelny. Zákonnými podmínkami jsou minimální doba spoření, která bývá většinou nejméně 24 měsíců, a uspořená částka na účtu klienta, která se musí rovnat minimální stanovenou úsporou ve smlouvě, obvykle to bývá 40 % z cílové částky úvěru. K VOP patří dosažení stanoveného hodnotícího čísla, což je parametr, který ohodnocuje délku a intenzitu spoření a určuje jej stavební spořitelna. \n\nKlient musí být samozřejmě schopný splácet úvěr, tzv. bonitní, a dostatečné zajištěný (dle výše a typu úvěru někdy bez zajištění, zpravidla však musí mít zajištění pomocí ručitelů, příp. se stavební spořitelně dává do zástavy nemovitost).\n\nÚvěr ze stavebního spoření lze použít pouze na účely stanovené zákonem, které jsou koupě, výstavba nebo oprava ubytovacích prostor nebo jejich pevně vestavěného vybavení (např. ústředního topení). Prostředky získané úvěrem smí klient využít na stanovené účely i ve prospěch osoby blízké (viz ustanovení zákona).\n\nÚroky z úvěru ze stavebního spoření může klient odečíst od základu daně, a to až do výše 300 000 Kč na rodinu ročně.\n\nBěžně se stává, že klient potřebuje řešit své bytové potřeby ještě předtím, než získá nárok na úvěr ze stavebního spoření. To pak lze řešit tzv. překlenovacím úvěrem. Tento úvěr je poskytován ve stejné nebo menší výši než sjednaná cílová částka. Ačkoliv je stavební spořitelna ze zákona povinna při splnění daných podmínek poskytnout úvěr ze stavebního spoření, u překlenovacího úvěru to neplatí. Stavební spořitelna sama rozhoduje, komu ho schválí, či ne. Další specifikací tohoto úvěru je to, že není splácen postupně, ale jednorázově v okamžiku splnění podmínek a získání úvěr ze stavebního spoření. Po dobu jeho trvání klient splácí pouze úrok, nikoliv jistinu, a zároveň dál pravidelně spoří sjednaný vklad na svůj účet stavebního spoření. Protože úrokové sazby tohoto úvěru nejsou regulovány zákonem, jejich výše nemusí být stejná po celou dobu trvání úvěru.\n\nPo splnění podmínek na schválení úvěru ze stavebního spoření začne klient platit místo úroků překlenovacího úvěru a spoření úrok z přiděleného úvěru a umořovat jistinu (zbývající dluh). Produkt bývá nastaven tak, aby se celkové finanční zatížení klienta před přidělením cílové částky a po něm příliš nelišilo. \n\nStavební spoření je považováno za jeden z nejbezpečnějších a nejvýhodnějších finančních produktů na českém trhu. Právo provozovat stavební spoření mají pouze specializované banky na základě zvláštního oprávnění a zároveň zákon omezuje obchodní aktivity stavebních spořitelen. TIP: Některé spořitelny poskytují slevu 1/2 z prvního ročního poplatku za vedení účtu, pokud založíte účet stav. spoření až v druhé polovině kalendářního roku. Chcete-li ušetřit celý jeden roční poplatek, založte nové stavební spoření přesně k datu 1. ledna - datum uvedené ve smlouvě - to lze technicky realizovat po dohodě s obchodním zástupcem st. spořitelny kdykoliv před, anebo těsně po Novém roce - a následně nezapomeňte s dostatečným tříměsíčním předstihem stavební spoření po vázací době (6 let) vypovědět nejlépe do poloviny září (tříměsíční výpovědní doba) přesně k datu 31. prosince příslušného roku (tím vám bude naúčtováno jen 6 ročních poplatků namísto obvyklých 7 ročních poplatků). \n\nTIP2: Pokud si koncem roku vzpomenete, že potřebujete peníze, i pokud ihned navštívíte svého obchodního zástupce např. 30.12., tento výpověď doručí do spořitelny nejdříve v lednu (pozor, datum podpisu u obchodního zástupce nemusí a pravděpodobně ani nebude brán jako den doručení výpovědi spořitelně), do konce dubna poběží výpovědní doba a peníze obdržíte začátkem května. Vy ale můžete výpověď podat kdykoliv v předstihu ještě před uplynutím vázací doby. Pokud byste přesto nestihli do poloviny září, ale až v říjnu apod., pošlete si v lednu další optimální vklad a obdržíte státní podporu i za následující rok).\n\nTIP2: pokud máte starší smlouvu, s vysokým úrokem (3,0%) a úrokovým zvýhodněním při nečerpání úvěru 1,5%), a nechcete čekat celou výpovědní dobu, stačí cílovou částku přespořit a takovou smlouvu Vám spořitelna ráda bez poplatku vyplatí dříve.\n\n22. května 2011 Evropské sdružení stavebních spořitelen zjistilo, že stavební spoření v České republice je třetí největší v Evropě a je hned za Německem a Rakouskem. Za ČR následuje Slovensko, potom Maďarsko, potom Chorvatsko a pak Rumunsko.\n\nParadoxní je to k tomu, že v roce 2010 vzhledem k roku 2009 ubylo nejvíc smluv o stavebním spoření (o 1,6 %, a to ze 4 850 000 smluv).\n\n\"Tabulka počtu smluv o stavebním spoření (podle Evropského sdružení stavebních spořitelen)\"\n\nK 1. 1. 2014 existovalo na finančním trhu v ČR pět stavebních spořitelen:\n\n"}
{"id": "150401", "url": "https://cs.wikipedia.org/wiki?curid=150401", "title": "Český báňský úřad", "text": "Český báňský úřad\n\nČeský báňský úřad je ústředním orgánem státní správy České republiky. Státní báňská správa zajišťuje vrchní dozor zejména nad hornickou činností, činností prováděnou hornickým způsobem, nakládáním s výbušninami, požární ochranou v podzemí a nad zajišťováním bezpečného stavu podzemních objektů. Je rovněž správcem úhrad z dobývacích prostorů a vydobytých vyhrazených nerostů.\n\nČeský báňský úřad byl zřízen zákonem č. 2/1969 Sb., o zřízení ministerstev a jiných ústředních orgánů státní správy České republiky, ve znění pozdějších předpisů. Ústředním orgánem státní báňské správy České republiky je Český báňský úřad v Praze. V čele Českého báňského úřadu je předseda, kterého jmenuje a odvolává vláda České republiky.\n\nMezi další orgány státní báňské správy patří obvodní báňské úřady.\n\nStátní báňská správa je nejstarším historicky doloženým státním orgánem působícím na území České republiky. V roce 1871 zákonem č. 77 Říšského zákoníku byla vytvořena nová organizace báňských úřadů, která navazovala na soustavu báňských institutů ze 16. století. Výrazná úprava organizace státní báňské správy byla provedena až po 2. světové válce vládním nařízením č. 20 ze dne 6. dubna 1954, o organizaci státní báňské správy. \n\nÚstřední báňský úřad byl zřízen při vládě Československé republiky jako ústřední orgán státní správy. Po roce 1968 v souvislosti s federalizací státu došlo k rozdělení státní báňské správy. Byl vytvořen Český báňský úřad se sídlem v Praze s působností pro Českou republiku a Slovenský báňský úřad v Bratislavě s působností pro Slovenskou republiku.\n\nBudova, kde sídlí Český báňský úřad byla postavena v létech 1898 až 1899. Úřad zde však sídlil pravděpodobně již mnohem dříve. Na Langweilově modelu Prahy z roku 1830 je na průčelí nad vjezdem do domu, který ustoupil nynějšímu, štít s říšskou orlicí, který svědčí o tom, že již v té době zde sídlil c.k. úřad.\n\n\n"}
{"id": "150402", "url": "https://cs.wikipedia.org/wiki?curid=150402", "title": "Václav Mrázek", "text": "Václav Mrázek\n\nVáclav Mrázek (22. října 1925 Svinařov – 29. prosince 1957 Praha-Pankrác) byl český sériový vrah, kterému bylo prokázáno celkem 7 vražd. Ty byly motivovány jak sexuálně, tak loupežně. Celkem byl obviněn ze 127 různých trestných činů.\n\nMrázek se narodil jako jedno z 12 dětí do velice chudých poměrů. Rodina dokonce jeden čas obývala odstavený vagon. Čtyři jeho sourozenci v dětství zemřeli. Školní docházku ukončil v páté třídě obecné školy. S vědomím svých rodičů se opakovaně dopouštěl krádeží, především potravin a šatstva. Otec ho dokonce nutil učit krást i ostatní sourozence. Jeho hlavním komplicem se stal bratr Karel. Za jednu krádež dostal už v roce 1941 podmínku. Za další byl později potrestán odnětím svobody na 18 měsíců. Toužil se stát členem policejního sboru nebo vojákem, ale kvůli jeho malé postavě se mu to nikdy nepodařilo. Tak se alespoň v roce 1946 přihlásil jako ozbrojený doprovod humanitárního konvoje do Rumunska a Bulharska. Vojáci humanitární pomoc postupně rozkradli a dále rozdávali výměnou za, mimo jiné, sexuální služby všeho druhu. Byl tak svědkem a přímým účastníkem mnoha neobvyklých sexuálních praktik. Přiznal také, že během služby stříleli z jedoucího vlaku na vše živé, co viděli. Držení zbraně jinak subtilnímu Mrázkovi dodávalo pocit převahy nad ostatními. Zážitky z cest si později v mysli přehrával pro vlastní potěšení. Začal se také zajímat o pornografickou literaturu s často sadistickým zaměřením.\n\nPostupně se u něho začaly projevovat různé deviace. Za účelem sexuálního styku se dokonce pokusil vloupat do márnice. Největší vzrušení mu přinášel pocit znehybnění oběti. Připustil, že okamžik, kdy se jeho oběť po výstřelu zhroutila na zem, ho vzrušoval víc než samotná soulož. Přesto měl několik „normálních“ vztahů a ženy ho popisovaly jako průměrného milence a slabocha. Odpuzoval je svou přehnanou šetrností pramenící z chudoby, kterou prožil v dětství. Měl několik dětí a po značnou část svého vražedného období žil se stálou partnerkou.\n\nBěhem procházek v okolí Chomutova Mrázek často potkával osamělé mladé ženy. Při podobných setkáních vždy cítil nutkání dívku sexuálně napadnout. Bylo tak silné, že mu způsobovalo intenzivní bolest hlavy. Tak přišel na myšlenku použít násilí k dosažení sexuálního styku. První vraždy se dopustil 22. srpna 1951, kdy třemi ranami klackem ubil Hanu Chloubovou (†15), když pásla u lesa krávy. Tělo odtáhl na méně exponované místo a vykonal na něm soulož. Tato vražda nebyla až do Mrázkova doznání s ostatními spojována. 16. září zastřelil třemi ranami z revolveru Bronislavu Pajúrkovou (†32) na cestě mezi Jirkovem a Kyjicemi. Tělo odtáhl přes náhon k potoku, kde s ním souložil a poté jej vtáhl do vody. Hlasitost výstřelů ho vystrašila. Na příští akci si proto raději vzal nůž. Další dvě dívky však útok i přes vážná zranění přežily. V prvním případě se nůž zastavil o čelist napadené, v druhém utrpěla dívka 18 bodných ran povrchního charakteru. Malá hloubka ran, nízký vzrůst pachatele a jeho tenký hlas vedly k domněnce, že útočníkem mohla být i žena. \n\n1. června 1952 procházel Mrázek okolo hostince, kde se právě konala taneční zábava. Pohled oknem na tančící dívky ho vzrušil, a proto se rozhodl provést další útok. Před hospodou ukradl kolo, na kterém se poté pohyboval po okolí a hledal potenciální oběť. Dvakrát minul Elenu Marmanovou (19). Při jejich třetím setkání jí vystřelil na hlavu. Kulka prolétla pouze límcem kabátu a vlasy. Překvapená Marmanová se sehnula a druhá kulka jí prostřelila kabát na zádech. Mrázek přistoupil blíž, ale poslední kulka se zasekla v hlavni. Během výstřelů ejakuloval, a tak o dívku ztratil zájem. Ta otvory po střelách objevila v kabátě až druhý den. Původně si myslela, že po ní nějaký mladík střílí poplašnou pistolí. Na místo nočního přepadení se vrátila a podle stop po tažení těžkého předmětu vojtěškou objevila tělo Marie Dvořákové (†16), kterou Mrázek zastřelil hodinu po jejich setkání, když čekala na svého přítele. Ten odvezl společnou známou na motorce domů a slíbil, že se pro Marii co nejdříve vrátí. Dívka se vydala směrem k lokalitě zvané Na Seníku, ale brzy narazila na Mrázka jedoucího na kole. Ten ji jednou ranou zastřelil. Od těla odjel o několik metrů dál, aby se přesvědčil, že výstřelem nikoho nepřivolal. Poté se k tělu vrátil, odtáhl ho mimo cestu k transformátoru a nožem rozřezal šaty. Poté na něm vykonal soulož. Hlavu přikryl zbytky oděvů a na tělo položil boty, které nesla Dvořáková v ruce. \n\nČtvrtou obětí se 14. července 1954 stala studentka Jiřina Helmichová (†16), která šla do lesa nasekat trávu a měla se zde setkat se svým přítelem. Na místo však dorazila pozdě, a tak ho nezastihla. Potkala však Mrázka, který okolo ní projel na kole. Když ji minul, sesedl a zavolal na ni. Jakmile se otočila, střelil ji do obličeje a s tělem vykonal soulož. Policie zahájila rozsáhlé vyšetřování. Jeho pátou a šestou obětí se stala milenecká dvojice Libuše Dufková (†19) a Karel Trlifaj (†26). Narazil na ně při pěším výletu 9. srpna 1955 na silnici mezi Chomutovem a Březencem. Trlifaje zastřelil třemi ranami, okradl a odklidil do příkopu, kde jeho tělo zaházel porostem z okolí. Dufková pouze předstírala smrt. Když si myslela, že vrah už odešel, postavila se a snažila se utéct. Mrázek si jí však všiml, jednou ranou do zad ji zabil a potom odtáhl do pole, kde na těle vykonal soulož. I přes rozsáhlé pátrací akce v oblasti Chomutovska, kde spáchal většinu svých zločinů, dlouho kriminalistům unikal. Poprvé v historii naší kriminalistiky byl vytvořen speciální tým, který v rámci akce „Bronislava“ (podle jména první zastřelené) prověřil asi 25 tisíc podezřelých, zadržel několik hledaných osob a velké množství zbraní. Mrázka však i díky jeho nenápadnému chování a stálému zaměstnání nikdo nepodezíral a on opět změnil způsob, jakým útočil. \n\nDalších několik žen se pokusil uškrtit. Všechny se však zachránily a přivolaly pomoc. Kromě pokusů o vraždu se Mrázek zaměřil na velmi mladé dívky, které znásilňoval. Nejmladší z nich bylo pouhých 6 let. Při jednom takovém útoku jen se štěstím unikl dopadení a pravděpodobnému lynčovaní. Děti neusmrcoval, protože to podle svých slov považoval za zbytečné. Mrázek si byl vědom probíhající pátrací akce a mohl získávat informace o postupu vyšetřování od svých známých, kteří pracovali u policie. Vyšetřování probíhalo i mezi jeho podřízenými na pracovišti. Ze strachu z dopadení se rozhodl změnit zaměstnání a odejít do Kladna. Vinou chyby úředníka se mu odchod podařil a jeho jméno tak vypadlo ze seznamu lidí k prověření.\n\nPoslední, tentokrát loupežné vraždy, se dopustil na manželce svého známého Ladislava Berana, Alžbětě (†57). Mrázek se je rozhodl vykrást, protože se říkalo, že mají našetřeno dost peněz. V noci 9. listopadu 1956 se vloupal do Beranova domu. Předpokládal, že má Beran noční směnu a dům je opuštěný. V ložnici však narazil na jeho ženu Alžbětu, která ho okamžitě poznala a vykřikla jeho jméno. Mrázek ji v posteli ubil sekerou, kterou předtím sebral na dvoře. Vraždu neplánoval. Sekeru chtěl použít k páčení. Její 11letou vnučku, která se v domě také nacházela, donutil, aby mu pomohla hledat peníze a cennosti. Při odchodu ji znásilnil. Nemohla ho identifikovat, protože si kapesníkem zakryl obličej.\n\nMrázek byl odhalen až 17. března 1957 při domovní prohlídce. Té předcházelo jeho přistižení při krádeži na dole v Libušíně, kde byl zaměstnán jako lázeňský pracovník. Jeden z horníků s poraněnou rukou předčasně vyfáral a nachytal Mrázka, jak prohledává oděvy v šatně. Protože k podobným krádežím docházelo častěji, horník Mrázka zadržel a přivolal policii. Při domovní prohlídce byl objeven střihací strojek, který byl ukraden při poslední vraždě. Ve sklepě v duté noze ponku pak byla zajištěna pistole Walther ráže 7.65 mm, která odpovídala zbrani použité při sérii vražd na Chomutovsku. Vyšetřovatelé byli také překvapeni tím, že prakticky celý jeho byt byl vybavený kradenými věcmi.\n\nMrázek zpočátku přiznal pouze několik krádeží. Dokonce byl umístěn do cely s nastrčeným informátorem, kterému se však s ničím nesvěřil. Až při seznámení s výsledky balistické expertizy se rozplakal a bez odporu přiznal všechny vraždy i velké množství jiných zločinů. Byl si vědom škodlivosti svého jednání a choval se naprosto systematicky, o čemž svědčila i jeho schopnost dlouho unikat spravedlnosti. Zajímavostí je, že podle svých slov nesnášel pohled na krev. Mezi jím ukradenými věcmi byly i předměty, ze kterých neměl prakticky žádný užitek. \n\nMrázek byl také podezřelý z dalších tří vražd spáchaných v roce 1951 v severních Čechách (název vyšetřovací akce „Erika“ – opět podle jedné z obětí). Ani k jedné z nich se však nedoznal a ze dvou byl skutečně jako možný pachatel později vyloučen. Ještě v průběhu roku 1957 byl nezvykle rychle odsouzen. Mrázek netušil, že je u nás v platnosti trest smrti a očekával trest odnětí svobody v maximální délce 10 let. Za 7 vražd, 4 pokusy o vraždu a 14 případů pohlavního zneužití byl 29. prosince 1957 popraven v Pankrácké věznici. Téhož dne byla sejmuta jeho posmrtná maska a provedena pitva, 30. prosince byl zpopelněn v motolském krematoriu. Jeho bratr Karel byl za společné krádeže odsouzen na 12 let.\n\n\n"}
{"id": "150409", "url": "https://cs.wikipedia.org/wiki?curid=150409", "title": "Vysočany (rozcestník)", "text": "Vysočany (rozcestník)\n\nNázev Vysočany má více sídel:\n\n"}
{"id": "150412", "url": "https://cs.wikipedia.org/wiki?curid=150412", "title": "Frank E. Schwelb", "text": "Frank E. Schwelb\n\nFrank Ernest Schwelb (24. června 1932 – 13. srpna 2014) byl americký právník, soudce odvolacího soudu District of Columbia.\n\nFrank E. Schwelb je synem československého sociálně demokratického politika Egona Schwelba. V roce 1939 odcestoval se svým otcem kvůli židovskému původu do Velké Británie. Po druhé světové válce se se svou rodinou usadil ve Spojených státech amerických.\n\nV 60. letech byl aktivním při boji za hlasovací právo amerických černochů ve státě Mississippi. V roce 1979 jej pak Jimmy Carter jmenoval soudcem Nejvyššího soudu District of Columbia a v roce 1988 se pak stal soudcem odvolacího soudu District of Columbia.\n"}
{"id": "150416", "url": "https://cs.wikipedia.org/wiki?curid=150416", "title": "Tramvajová doprava v Elblągu", "text": "Tramvajová doprava v Elblągu\n\nV severopolském městě Elblągu je v provozu tramvajová doprava. Na tramvajové síti o délce přibližně 18,4 km jezdí dnes pět pravidelných linek o celkové délce 32 km. Tramvajová síť je úzkorozchodná, rozchod kolejí je 1000 mm.\n\nV Elblągu začaly jezdit tramvaje v roce 1895. V tomto roce byly zprovozněny první dvě linky elektrických tramvají, které spojovaly městské čtvrtě se středem města. V následujících letech se tramvajová doprava rozvíjela, zastavila ji až druhá světová válka, respektive její konec, kdy bylo kobercovým bombardováním spojenců zničeno 60 % města.\n\nPo ukončení bojů v roce 1945 byly znovuzprovozněny tři linky o délce 15 km. V 60. letech 20. století bylo v Elblągu, podobně jako v mnoha jiných, nejen polských městech, rozhodnuto o likvidaci tramvajové dopravy a jejím nahrazení dopravou autobusovou. Ropná krize v 70. letech však tyto plány překazila. Ještě předtím byla ale zrušena tramvajová trať do \"Sadyby\" o délce 2 km. První prodloužení po mnoha letech nastalo v roce 1986, kdy byla zprovozněna nová, přibližně 1,5 km dlouhá trať do sídliště \"Zawada\" na severu města. Další prodloužení na sebe nechalo čekat dalších 16 let. V roce 2002 byla uvedena do provozu další trať do \"Zawady\" (tentokrát po ulici \"Płk. Dąbka\"), která umožňuje rychlejší a kvalitnější spojení sídliště s centrem města. Zatím poslední nový úsek byl zprovozněn na konci roku 2006, kdy začaly tramvaje jezdit z konečné \"Ogólna\" (ta byla zrušena) do nové smyčky \"Ogólna/Broniewskiego\". V blízké budoucnosti (do roku 2013) se plánuje postavit dalších 15 km nových tratí.\n\nZajímavostí je, že se ve městě zatím hojně vyskytují jednokolejné úseky s výhybnami. Nové tratě se však již staví jako dvojkolejné a staré se zkapacitňují přidáním druhé koleje.\n\nV současné době je v provozu přibližně 45 tramvají následujících typů:\n\n\n"}
{"id": "150418", "url": "https://cs.wikipedia.org/wiki?curid=150418", "title": "Le Jaune", "text": "Le Jaune\n\nLe Jaune (francouzsky \"Žlutá\") byla první prakticky použitelná poloztužená vzducholoď. Poprvé vzlétla 13. listopadu 1902, později byla zakoupena armádou a sloužila jako pevnostní vzducholoď. \nPrincip poloztužené vzducholodi navrhl Henri Juliot, ředitel cukrovaru, patřícího bratrům Lebaudyům. Návrh jim předal a společně sestojili během dalších let prototyp vzducholodě s pevným kýlem, spojeným pevně s dvojitým obalem nosného tělesa. Pohon zajišťoval spalovací motor Mercedes o výkonu 40 k se dvěma vrtulemi. První let proběhl 13. listopadu 1902 a ukázal úspěšnost konstrukce. Přes zimu konstruktéři vzducholoď dále vylepšili, přidali silnější motor a na jaře podnikli další lety. V červenci 1903 podnikli úspěšný let ve stokilometrových etapách, na trase Moisson-Meaux-Chalon. Při posledním přistání ji ale poryv větru těžce poškodil. \n\nPo opravách vzducholoď koupila armáda, vzducholoď si osobně vyzkoušel i ministr války a podnik bratrů Lebaudyů se stal dodavatelem dalších podobných strojů.\n\n"}
{"id": "150425", "url": "https://cs.wikipedia.org/wiki?curid=150425", "title": "MCC", "text": "MCC\n\nZkratka (značka) MCC může znamenat: \n\n"}
{"id": "150433", "url": "https://cs.wikipedia.org/wiki?curid=150433", "title": "Bill Monroe", "text": "Bill Monroe\n\nBill Monroe, narozen jako William Smith Monroe (13. září 1911 Rosine, Kentucky – 9. září 1996) byl americký hudebník, který položil základy hudebního stylu bluegrass. Často se proto o něm hovoří jako o \"otci bluegrassu\".\n\nPrvní muzikantské krůčky učinil už jako malý chlapec, kdy se učil písním od své matky Malissy Vandiver a zejména svého strýce Pendletona Vandivera, který byl zdatný houslista, a o kterém později on sám složil dnes velmi známou píseň \"Uncle Pen\". V té době již hrával na mandolínu, která měla, dle jeho vyjádření, natažené pouze 4 struny, aby je umáčkl.\n\nJeho profesionální kariéra začala v roce 1927, kde se svými staršími bratry Birchem a Charliem založili trio \"Monroe Brothers\" a občas vystupovali v místním rádiu v South Bend v Indianě, kde tehdy pracovali na rafinérii. Birch záhy odešel, ale oba mladší bratři vystupovali dále a nahrávali nové písně, např. \"Kentucky Waltz, Footprints In the Snow.\". V roce 1939 zformoval svou první sestavu kapely \"Blue Grass Boys\" a ještě téhož roku se dostali do Grand Ole Opry.\n\nJako mandolínista dosáhl značných úspěchů, jeho styl vynikal razancí, rychlými sóly, stejně tak dokázal zahrát citlivé melodie. Ve své době se rozhodně řadil k mistrům tohoto hudebního nástroje, pro který složil i mnoho instrumentálních skladeb, které se dnes řadí k bluegrassovým standardům. Během čtyřicátých let 20. století nepřetržitě koncertoval a jeho sestava \"Blue Grass Boys\" se postupně rozrostla a vykrystalizovala v roce 1945, kdy do kapely přibral kytaristu Lestera Flatta a fenomenálního banjistu Earla Scruggse. V té době se již konečně dotvořil zvuk kapely, tvořený vícehlasým vokálem, ve kterém dominoval jeho vlastní ostrý tenor a doplněný o rytmický základ basy a kytary, vyšperkovaný houslovými, mandolínovými a banjovými sóly.\n\nStyl a zvuk jeho kapely byl kopírován mnoha skupinami. V kapele \"Blue Grass Boys\" se postupně od doby jejího vzniku až do doby jeho smrti vystřídalo přes 150 hudebníků a bylo vychováno mnoho generací nových bluegrassových muzikantů, z nichž mnozí se stali posléze hvězdami, např. Mac Wiseman, Sonny Osborne, Don Reno, David Akeman, Del McCoury, Vassar Clements, Peter Rowan, Carter Stanley a mnoho dalších.\n\nStal se autorem mnoha písní a instrumentálních skladeb, které postupem času v bluegrassu zlidověly a staly se z nich standardy, které si zahraje bluegrassový muzikant z kterékoliv země s kolegou z opačné strany naší planety.\n\nV roce 1970 byl uveden do countryové síně slávy (Country Music Hall of Fame), v roce 1991 do mezinárodní bluegrassové síně slávy (International Bluegrass Music Hall of Honor) a v roce 1997 do rokenrolové síně slávy (Rock and Roll Hall of Fame). Je jediným hudebníkem, který byl uveden do všech tří síní slávy.\n"}
{"id": "150434", "url": "https://cs.wikipedia.org/wiki?curid=150434", "title": "Haiku (rozcestník)", "text": "Haiku (rozcestník)\n\nSlovo Haiku má více významů:\n"}
{"id": "150437", "url": "https://cs.wikipedia.org/wiki?curid=150437", "title": "Irgiz (řeka)", "text": "Irgiz (řeka)\n\nIrgiz ( ) je řeka v Akťubinské oblasti v Kazachstánu. Je 593 km dlouhá. Povodí má rozlohu 31 600 km².\n\nPramení na východních svazích Mugodžaru. Ústí zprava do řeky Turgaj.\n\nV létě se na oddělených úsecích především na dolním toku přerušuje a voda zůstává pouze v izolovaných jezírkách. Na horním toku je voda v řece sladká a směrem k dolnímu toku se stává mírně slanou. Zdrojem vody jsou převážně sněhové srážky. Průměrný roční průtok v ústí je 7,56 m³/s. Zamrzá v listopadu a rozmrzá ve druhé polovině dubna.\n"}
{"id": "150439", "url": "https://cs.wikipedia.org/wiki?curid=150439", "title": "Tersakkan", "text": "Tersakkan\n\nTersakkan (rusky \"Терсаккан\") je řeka v Akmolské oblasti v Kazachstánu. Je levým přítokem Išimu (povodí Irtyše). Je 334 km dlouhá. Povodí má rozlohu 19 500 km².\n\nPramení a teče západní částí Kazašské pahorkatiny.\n\nZdroj vody je převážně sněhový. Nejvyšší úrovně hladiny dosahuje na jaře, kdy řekou proteče 90 % jejího ročního průtoku. Průměrný roční průtok je přibližně 2,5 m³/s, maximální až 52,7 m³/s. Zamrzá v listopadu a rozmrzá v polovině dubna. Na horním toku vysychá a v některých zimách promrzá až ke dnu.\n"}
{"id": "150442", "url": "https://cs.wikipedia.org/wiki?curid=150442", "title": "Penzijní připojištění", "text": "Penzijní připojištění\n\nPenzijní připojištění nebo také důchodové připojištění (neplést s důchodovým pojištěním neboli penzijním pojištěním, či s důchodovým spořením neboli penzijním spořením) je jeden z možných způsobů spoření – zajištění na penzi a je součástí třetího pilíře důchodového systému.\n\nPenzijní připojištění (nebo spíše spoření) vzniklo v roce 1994 vydáním zákona č. 42/1994 Sb., jako státem regulovaný spořicí produkt dlouhodobého a relativně bezpečného ukládání a zhodnocování peněžních prostředků. Novou smlouvu penzijního připojištění bylo možné uzavřít nejpozději 30. 11. 2012. Penzijní připojištění si mohla zřídit kterákoli osoba starší 18 let, která byla občanem ČR či jiné země EU s trvalým pobytem v Česku nebo se účastnila veřejného zdravotního nebo důchodového pojištění v rámci České republiky.\nOd 1. 1. 2013 toto spoření bylo nahrazeno novým doplňkovým penzijním spořením. \nPůvodní spoření však existuje stále, pouze se úspory klientů účetně vyčlenily z penzijního fondu do Transformovaného fondu, který od 1. 1. 2013 spravuje penzijní společnost. Spoření i výplata dávek se i nadále řídí původními podmínkami a zejména platným penzijním plánem. \n\nZakládá se na pravidelných měsíčních příspěvcích, které lze na účet transformovaného fondu poukazovat i za delší časová období (čtvrtletí, pololetí, rok) nebo nepravidelně jednorázově. V průběhu penzijního připojištění lze měnit výši měsíčního příspěvku nebo spoření přerušit. K naspořeným příspěvkům klienta jsou připisovány státní příspěvky a jednorázově ročně podíly na zisku Transformovaného fondu (výnosy). Na penzijní připojištění může přispívat také zaměstnavatel.\nMožnost přechodu k jiné penzijní společnosti se zachováním dosavadních podmínek byla možné jen do 29. února 2012. Nyní je změna penzijní společnosti možná jen mezi doplňkovým penzijním spořením, tzn. nejdříve je nutný přechod na doplňkové penzijní spoření u stávající penzijní společnosti a až poté změnit penzijní společnost.\n\nStát stejně jako u doplňkového penzijního spoření přispívá státním příspěvkem podle následujícího pravidla:\n\nStátní příspěvky nelze žádat na příspěvky zaměstnavatele, pouze na příspěvky placené účastníkem.\n\nPokud klient za rok vloží na své spoření částku sjednanou jako příspěvek klienta vyšší než 12 000 Kč, získá možnost odečíst si od základu daně z příjmu fyzické osoby část spoření přesahující 12 000 Kč ročně, maximálně však do výše 24 000 Kč ročně. Při pravidelném měsíčním spoření 2 000 Kč (24 000 Kč ročně) získá klient na prvních dvanáct tisíc korun státní příspěvek 2 760 Kč a na dalších dvanáct tisíc korun získá další státní zvýhodnění v podobě daňové úlevy. Pro získání plného státního příspěvku ( 230 Kč měsíčně) a maximálního daňového zvýhodnění je optimální měsíční platba 3 000 Kč. Při základní 15% sazbě daně z příjmu ušetří 3 600 Kč.\n\nZvýhodnění příspěvků zaměstnavatele:\n\nna straně zaměstnavatele\nna straně zaměstnance\n\nobojí max. do výše příspěvku 50 tis.Kč. Jde o souhrnný limit u jednoho zaměstnavatele pro příspěvky na penzijní připojištění/doplňkové penzijní spoření a životní pojištění.\n\nSpoření v rámci Transformovaného fondu si udrželo původní vlastnost penzijního připojištění - správce, penzijní společnost musí zajistit připsání pouze kladného výsledku hospodaření. Na roční bázi tak penzijní společnost ručí za kladné zhodnocení. Důsledkem této podmínky je konzervativní charakter investování transformovaného fondu. Penzijní společnosti také zůstala možnost účtovat si za správu prostředků v Transformovaném fondu vyšší poplatky než u ostatních účastnických fondů Doplňkového penzijního spoření.\nPravidla investování podléhají kontrole depozitáře a státnímu dozoru, který vykonává Česká národní banka.\nPenzijní fondy jsou ze zákona povinny připsat klientům 85–95 % ze zisku dosaženého za minulý rok (5 % se povinně odvádí do rezervního fondu a o 10 % rozhoduje valná hromada).\n\nPodrobné a konkrétní podmínky jsou dány penzijním plánem.\nNárok na výplatu starobní penze vzniká po dosažení 60 let věku klienta a po minimálně 60 měsících placení penzijního připojištění. Ve vyplácené částce jsou zahrnuty všechny vložené prostředky (státní příspěvky, příspěvky zaměstnavatele a jejich zhodnocení).\nStarobní penze může být vyplacena jednorázově nebo ve formě pravidelné měsíční renty.\n\nNárok na výplatu výsluhové penze vzniká po 15 letech placení penzijního připojištění. Je vyplácena max. ve výši 50 % celkově naspořené částky. Výsluhová penze však nemusí být na smlouvě sjednána. Výsluhová penze může být vyplacena stejně jako starobní jednorázově nebo ve formě pravidelné měsíční renty.\n\nZjednodušeně můžeme popsat spoření v transformovaném fondu (penzijním připojištění) jako dvě konta, kdy se vložená částka rozdělí na dvě konta, jedna polovina se ukládá na konto starobní penze a druhá polovina na konto výsluhové penze. Konto starobní penze lze vybrat kdykoli po dovršení 60 let věku, zatímco konto výsluhové penze kdykoliv po 15 letech spoření. \n\nJe vyplácena po prokázání přiznání plného invalidního důchodu podle podmínek penzijního plánu.\n\nJe vyplácena oprávněným osobám v případě smrti spořicího klienta. Nárok na výplatu vzniká po zaplacení 36 měsíčních splátek.\n\nV případě předčasného ukončení smlouvy (před nárokem na starobní a výsluhovou penzi) je možná výplata úspor bez státních příspěvků. Nárok na odbytné vzniká zaplacením minimálně 12 měsíčních plateb. Může být od r. 2009 podmíněno (a téměř bez výjimky je) zaplacením poplatku až 800 Kč v případě, kdy neuplynulo 5 let od sjednání smlouvy.\n\n"}
{"id": "150444", "url": "https://cs.wikipedia.org/wiki?curid=150444", "title": "ECU", "text": "ECU\n\nECU může znamenat:\n\n\n"}
{"id": "150465", "url": "https://cs.wikipedia.org/wiki?curid=150465", "title": "Displej z tekutých krystalů", "text": "Displej z tekutých krystalů\n\nDisplej z tekutých krystalů (anglicky liquid crystal display, zkratkou LCD) je tenké a ploché zobrazovací zařízení skládající se z omezeného (velikostí monitoru) počtu barevných nebo monochromatických pixelů seřazených před zdrojem světla nebo reflektorem. Vyžaduje poměrně malé množství elektrické energie; je proto vhodné pro použití v přístrojích běžících na baterie. Každý pixel LCD se skládá z molekul tekutých krystalů uložených mezi dvěma průhlednými elektrodami a mezi dvěma polarizačními filtry, přičemž osy polarizace jsou na sebe kolmé. Bez krystalů mezi filtry by bylo světlo procházející jedním filtrem blokováno filtrem druhým. Molekuly tekutých krystalů jsou bez vnějšího elektrického pole ovlivněny mikroskopickými drážkami na elektrodách.\nDrážky na elektrodách jsou vzájemně kolmé, takže molekuly jsou srovnány do spirálové struktury a stáčí polarizaci procházejícího světla o 90 stupňů, což mu umožňuje projít i druhým filtrem. Polovina světla je absorbována prvním polarizačním filtrem, kromě toho je ale celá sestava průhledná.\n\nV okamžiku vzniku pole jsou molekuly tekutých krystalů taženy rovnoběžně s elektrickým polem, což snižuje rotaci vstupujícího světla. Pokud nejsou tekuté krystaly vůbec stočené, procházející světlo bude polarizováno kolmo k druhému filtru, a tudíž bude úplně blokováno a pixel se bude jevit jako nerozsvícený. Pomocí ovlivnění stočení krystalů v pixelu lze kontrolovat množství procházejícího světla, a tudíž i celkovou svítivost pixelu.\n\nJe obvyklé srovnat polarizační filtry tak, že bez přívodu elektrické energie jsou pixely průhledné a až při průchodu elektrického proudu se stanou neprůhlednými. Někdy je ovšem pro dosažení speciálních efektů uspořádání opačné.\n\nElektrické pole potřebné pro rychlé srovnání molekul tekutých krystalů je ale také dostatečné pro jejich úplné „vystrčení“ z pozice, což poškozuje displej. Tento problém je vyřešen použitím střídavého proudu.\n\nPro finanční úsporu v elektronice jsou LCD často \"multiplexovány\". V multiplexovaném displeji jsou elektrody na jedné straně displeje seskupeny (typicky po sloupcích) a každá skupina má svůj zdroj napětí. Na druhé straně jsou elektrody také seskupeny (typicky po řádcích), přičemž každá tato skupina má svůj \"spotřebič napětí\". Skupiny jsou navrženy tak, aby každý pixel měl unikátní kombinaci zdroje a spotřebiče. Elektronika pak řídí zapínání zdrojů a spotřebičů.\n\nPro vyrobení LCD je potřeba začít u dvou kusů polarizovaného skla. Poté se na nepolarizovanou stranu skla nanese speciální polymer, který vytváří na povrchu mikroskopické drážky. Směr těchto drážek musí být ve stejném směru jako polarizační film. Poté se nanese na jeden z filmů povlak z nematických tekutých krystalů. Polymerové drážky způsobí, že se první vrstva molekul vyrovná v souladu s orientací filtru. Následně je nutné přidat další sklo s polarizačním filtrem, ovšem tento filtr svírá s předchozím úhel 90° (naležato). Každá další vrstva molekul se přidává a otáčí a to až do okamžiku, kdy je mezi nejvyšší vrstvou a dnem úhel 90°, což odpovídá filtrům z polarizovaného skla.\n\nJakmile dopadne světlo na první filtr, dojde k jeho polarizaci. Molekuly každé vrstvy vedou přijaté světlo směrem k další vrstvě. Když prochází světlo těmito vrstvami tekutých krystalů, molekuly také mění rovinu kmitání světla, a to tak, aby odpovídala jejich vlastnímu úhlu. Jakmile tedy světlo dorazí ke vzdálené části hmoty tekutých krystalů, kmitá pod stejným úhlem jako poslední vrstva molekul. Pokud je poslední vrstva sesouhlasena s polarizačním filtrem – světlo prochází. V opačném případě vidíte na obrazovce tmu.\nPokud molekuly tekutých krystalů vystavíte elektrickému náboji, změní svůj směr. Po opětovném srovnání, začnou měnit úhel světla, které jimi prochází, a tento úhel nebude již odpovídat úhlu vrchního polarizačního filtru. Takovou oblast displeje nemůže procházet žádné světlo, a proto bude tmavé.\n\nMezi polarizační filtry se ještě přidává matice – aktivní nebo pasivní:\n\n\n\nU LCD se spotřeba energie liší v závislosti na jasu.\n\nVýroba LCD je většinou záležitostí firem z Japonska, Číny a Hongkongu, ale i na území ČR se nachází jeden výrobce pasivních i TFT displejů, OCZ Vrchlabí a.s.\n\nV barevných LCD je každý pixel rozdělený do tří subpixelů, a to červeného, zeleného a modrého (tedy RGB). Svítivost každého pixelu je možné kontrolovat nezávisle na ostatních, díky tranzistorům; jejich kombinací lze pak dosáhnout milionů barev. Starší CRT monitory používaly podobnou metodu.\n\nBarevné složky (subpixely) je možné sestavit v různých geometriích, v závislosti na použití monitoru. V případě, že software zná geometrii monitoru, je možné zvýšit viditelné rozlišení pomocí metody \"subpixel rendering\". Tato metoda je obzvláště praktická pro vyhlazování písma.\n\nLCD rozdělujeme na pasivní STN (Supertwist Nematic) a aktivní TFT (Thin-Film Transistors).\n\nAktivní displeje TFT rozdělujeme na:\n\n\n"}
{"id": "150470", "url": "https://cs.wikipedia.org/wiki?curid=150470", "title": "Robinzonáda", "text": "Robinzonáda\n\nRobinzonáda (resp. robinsonáda) je označení pro typ filmového nebo literárního díla, jehož ústředním námětem je postava trosečníka (trosečníků) a problémy, které musí tito trosečníci řešit. Jméno získala podle románu Daniela Defoea, \"Robinson Crusoe\". \n\nPrvní literární robinzonády vznikaly v 18. století a operovaly zpravidla s trosečníky na pustých a neobydlených ostrovech (respektive ostrovech obydlených lidojedy). Často se jednalo o klasickou dobrodružnou literaturu, byť mohla mít i vzdělávací charakter, nebo mohla přesahovat do složitějších otázek sociálních, zejména pokud jde o dopady osamocení či dlouhodobého pobytu na jednom místě s malou skupinou lidí na lidskou psychiku. V současné době lze prvky robinzonád vysledovat i v dílech science fiction (kde se lze setkat např. s trosečníky vesmírnými) a v různých hororových dílech. Běžní jsou i trosečníci, kteří spadli do hlubokého pralesa s letadlem atd.\n\nZa zakladatele subžánru je považován anglický spisovatel Daniel Defoe pro své klasické dílo \"Robinson Crusoe\". Dalšími známými robinzonádami jsou např. \"Švýcarský Robinson\" od J. D. Wysse (kritizovaný pro značně absurdní přírodopisné reálie), nebo knihy Julese Verna \"Dva roky prázdnin\" a \"Tajuplný ostrov\" či H. Stacpooleho romantické dílo \"Trilogie Modré laguny\". Za určitých okolností lze chápat jako poněkud kuriózní robinzonádu i příběhy \"Mauglího\" (viz Rudyard Kipling, \"Knihy džunglí\").\n\nRobinzonády ve filmu a v seriálech představují buďto zpracování různých literárních předloh (pochopitelně včetně výše jmenovaných), nebo originální tvorbu. Z té druhé skupiny lze jmenovat zejména film \"Trosečník\" s Tomem Hanksem v hlavní roli. \n\nSvéráznou robinzonádou je i americký snímek \"Šest dní, sedm nocí\", český film \"Ukradená vzducholoď\" a další snímky.\n\nNa úspěch podobně zaměřených literárních a filmových děl navázaly i některé seriály (např. americký seriál \"Lost\", česky \"Ztraceni\", jehož šest řad bylo natočeno v letech 2004–2010) a dokonce i reality show (např. česká reality show \"Trosečník\", vysílaná televizí Prima na podzim 2006).\n\n\n"}
{"id": "150474", "url": "https://cs.wikipedia.org/wiki?curid=150474", "title": "Garri Kasparov", "text": "Garri Kasparov\n\nGarri Kimovič Kasparov (, sám používá přepis do latinky Garry, rodným jménem Garri Kimovič Vajnštejn – ; nar. 13. dubna 1963 Baku, Ázerbájdžán) je ruský šachový velmistr, mistr světa v šachu v letech 1985–2000, a opoziční demokratický politik. Kromě ruského má ještě chorvatské občanství. Je předsedou Nadace pro lidská práva. Žije v New Yorku.\n\nNarodil se v Ázerbájdžánské sovětské socialistické republice. Jeho matka byla Arménka, za svobodna se jmenovala Klara Šagenovna Kasparjanová, otec Kim Mojsejevič Vajnštejn byl židovského původu. Když bylo Garrimu sedm let, otec mu tragicky zahynul. Jeho matka si později změnila příjmení na „Kasparova“ (\"Каспарова\"), což je poruštěný tvar jejího jména za svobodna, a toto příjmení získal i Garri.\n\nŠachy se začal učit už jako sedmiletý v Domě pionýrů v Baku. Od deseti let patřil mezi žáky Michaila Botvinnika.\n\nKasparov se po dlouhé sérii těžkých zápasů s Anatolijem Karpovem v letech 1984–1985 stal nejmladším držitelem titulu mistra světa v šachu a držel ho podle FIDE až do roku 1993. Tehdy po neshodách s FIDE založil vlastní organizaci Professional Chess Association. V roce 1997 byl Kasparov v kontroverzním zápase poražen počítačem Deep Blue od společnosti IBM. Tento rok byl historickým zlomem a Kasparov byl prvním šachovým mistrem světa, kterého porazil stroj během šachového turnaje. Titul mistra světa ztratil až roku 2000, kdy ho porazil Vladimir Kramnik.\n\nPo téměř celou dobu od roku 1985 až do svého odchodu do důchodu roku 2005 měl nejvyšší Elo rating ze všech šachistů na světě. Kasparov měl podobný styl jako Michail Tal – agresivní a plný nástrah a kombinací. Od Karpova se ve vzájemných zápasech naučil také výborné technice a trpělivosti.\n\nKasparov ohlásil svůj odchod z profesionálního šachu 10. března 2005; místo toho se věnuje politice a psaní.\n\nV době Sovětského svazu byl členem Komunistické strany Sovětského svazu. Od roku 1984 členem Ústředního výboru Komsomolu.\n\nPo ukončení své šachové kariéry vystupoval kriticky vůči politickým praktikám ruského prezidenta Putina a je zakladatelem hnutí Sjednocená občanská fronta, jednoho z předních členů opoziční aliance Jiné Rusko. Dne 30. září 2007 ho nominovalo do prezidentských voleb na jaře 2008, v prosinci však oznámil, že kandidaturu nestihl podat kvůli vládním obstrukcím znemožňujícím mu uspořádat nezbytný formální nominační kongres.\n\nV roce 2010 se stal jedním z prvních signatářů opoziční kampaně s názvem \"Putin musí odejít\". Později se však odstěhoval do New Yorku a v roce 2013 uvedl, že se do Ruska již nevrátí.\n\nV listopadu 2014 přirovnal „diktaturu jednoho muže“ Vladimira Putina k vládě Adolfa Hitlera. Představitele Západu vyzval, aby projevili větší rozhodnost v tlaku na jeho režim. Uvedl, že pokud se Západu nepodaří Putina zastavit nyní, cena za to bude později vyšší.\n\n\n"}
{"id": "150481", "url": "https://cs.wikipedia.org/wiki?curid=150481", "title": "Vladimir Kramnik", "text": "Vladimir Kramnik\n\nVladimir Borisovič Kramnik (; * 25. června 1975) je ruský šachový velmistr a bývalý mistr světa.\n\nK červnu 2014 měl 2783 FIDE ELO, což ho řadilo na 6. místo světového žebříčku. V srpnu 2015 jeho FIDE ELO bylo 2777 a propadl se na 8. místo světového žebříčku. V květnu 2016 měl 2813 FIDE ELO, jeho hra se hodně zlepšila a stal se světovou dvojkou.\n\nKramnik pochází z umělecké rodiny – jeho otec byl herec a matka učitelka hudby. Šachy se naučil od svého otce ve čtyřech letech. Kramnik byl fascinovaný hrou a první šachové zkušenosti sbíral v Domě pionýrů v Tuapse. V jedenácti letech se stal kandidátem mistra. Nadějného hráče si povšimla Botvinnikova škola a její vedoucí Michail Botvinnik. Jen nejtalentovanější hráči SSSR se mohli učit v této prestižní šachové škole a Kramnik byl mezi nimi. Dělal velké pokroky. Slavní hráči, kterými byl nejvíce ovlivněný, byli José Raúl Capablanca, Alexandr Aljechin, Robert J. Fischer, Anatolij Karpov a Garri Kasparov. Kasparov přednášel ve škole příležitostně. Kramnik si povšiml, že Karpov i Kasparov se od ostatních mistrů světa odlišují a že jsou vítězové. Dospěl k názoru, že je třeba studovat širokou škálu pozic pro to, aby byl lepším hráčem.\n\nKramnik měl dobré úspěchy už jako mladý, vyhrál mistrovství světa do 18 let. První jeho velké šachová událost se uskutečnila v roce 1992 a ten, kdo mu dal příležitost, byl sám Kasparov. Po pádu SSSR chtělo mít Rusko tým, který by uspěl na Olympiádě v Manile. Kasparov tým vedl a šokoval ruskou šachovou veřejnost tím, že požadoval, aby byl do týmu zařazen šestnáctiletý Vladimir Kramnik. Danou zemi na olympiádě reprezentují čtyři hráči a tehdy Kramnik dokonce ještě neměl velmistrovský titul, zatímco v Rusku byla spousta velmistrů. Nicméně váha Kasparovova požadavku byla veliká a Kramnik byl zařazen do týmu. Kramnik plně ospravedlnil svoji nominaci a uhrál vynikající výsledek 8,5 bodu z 9 partií a přispěl tak k vítězství Ruska na olympiádě. Vyhrál také zlatou medaili za nejlepší individuální výsledek, což bylo odměnou k jeho 17. narozeninám.\nV letech 1992-2000 se Vladimír Kramnik již pohyboval ve světové špičce a dosáhl vítězství i druhých míst na řadě silných turnajích. Mnoho šachových odborníků včetně Kasparova ho považovalo za budoucího šampióna.\n\nRoku 1994 se zúčastnil v New Yorku boje o Mistra světa PCA, prohrává ale s Gatou Kamským 1,5-4,5.\n\nJeště v roce 1994 se účastní i boje o Mistra světa FIDE, vítězí ve čtvrtfinále ve Wijk aan Zee v Nizozemsku nad Leonidem Judasinem 4,5–2,5. V semifinále v Sanghi Nagar v Indii ale prohrává 3,5–4,5 s Borisem Gelfandem.\n\nV roce 1998 sehrává v Cazorle ve Španělsku zápas s Alexejem Širovem o právo vyzvat mistra světa PCA Garriho Kasparova. Se Širovem prohrává 3,5–5,5. Zápas Širov–Kasparov se ale nakonec neuskutečnil.\n\nRoku 1999 se účastní vyřazovacího turnaje o Mistra světa FIDE v Las Vegas. Poráží Sergeje Tivjakova 1,5–0,5, Viktora Korčného 1,5–0,5 a Veselina Topalova 3–1. Ve čtvrtfinále je ale vyřazen Michaelem Adamsem 2–4.\n\nPodařilo se dojednat zápas mezi ním jako vyzyvatelem a Garri Kasparovem jako obhájcem o titul Mistra světa PCA. Hrálo se v Londýně od 8. října do 4. listopadu 2000. Zápas se konal na 16 partií a za stavu 8:8 by Kasparov obhájil. Cenový fond činí 2 miliony dolarů, vítěz získává 2/3, poražený 1/3. Ačkoli v tomto zápase není Kramnik favoritem, dosahuje velkého úspěchu. V zápase vítězí ve druhé a v desáté partii a žádnou neprohrává. Těžil z výborné přípravy na zápas, kdy volil zahájení, ve kterých se Kasparovovi nedařilo prolomit jeho obranu. Celkovým výsledkem 8,5–6,5 (+2–0=14) se Vladimir Kramnik po 15 letech zápasové neporazitelnosti Garriho Kasparova stává jeho přemožitelem a Mistrem světa PCA.\n\nVyzyvatelem se stal Péter Lékó, který zvítězil v turnaji kandidátů PCA. Je v té době také jediným hráčem, se kterým má Kramnik negativní vzájemnou bilanci. Zápas se koná roku 2004 v Brissagu ve Švýcarsku. Hraje se na 14 partií, kdy nerozhodný stav stačí k obhajobě. Kramnik vítězí ve druhé partii, prohrává ale pátou a osmou. Aby obhájil titul, musí zvítězit v poslední partii. To se mu ale podaří a po těžkém boji tak titul obhajuje s výsledkem 7–7 (+2–2=10).\n\nMistrovství světa se koná 23. září – 13. října 2006 v Elistě a jde o zápas sjednocovací mezi FIDE a PCA. Kramnikovým soupeřem je Veselin Topalov, mistr světa FIDE z roku 2005. Oba hráči bez ohledu na výsledek mají přislíbeno půl milionu dolarů. Hraje se na 12 partií. V případě nerozhodného výsledku následují 4 partie v rapid šachu a v případě trvání nerozhodného stavu 2 až 3 partie bleskové. Úvod zápasu vychází Kramnikovi výborně a vítězí v prvních 2 partiích. Zápas probíhá v dusné atmosféře, před pátou partií podává Topalovův sekundant S. Danajlov protest a obviňuje Kramnika z využívání počítače či jiného podvodu na toaletě, které mají hráči oddělené. Obvinění se neprokázalo, ale smírčí komise rozhodla, že oba budou navštěvovat společnou toaletu a Kramnikova byla dočasně uzavřena. S tím Kramnik nesouhlasí, protože samostatné toalety byly v podmínkách zápasu a na protest nenastupuje k páté partii a prohrává ji kontumačně. I přes tyto spory se podařilo v duelu pokračovat. Zápas zaznamenává obrat, když Topalov vyrovnává vítězstvím v osmé partii a vítězí i deváté, čímž se ujímá vedení. V desáté partii se ale podaří Kramnikovi vyrovnat. Zbylé dvě partie končí nerozhodně a následuje prodloužení 4 partie v rapid šachu. První partie prodloužení končí remízou, ve druhé vítězí Kramnik, ve třetí se daří Topalovovi vyrovnat. Ve čtvrté Kramnik dosahuje opět vítězství a stává se tak vítězem zápasu 8,5–7,5 (+2–2=8; +2–1=1) a Mistrem světa v šachu.\n\nMezi 12.-30. zářím 2007 se Vladimir Kramnik účastní v Mexico City turnaje o Mistra světa 2007. V turnaji hraje 8 špičkových velmistrů, každý s každým oběma barvami, celkem 14 partií. Končí na 2.místě s 8 body a ztrácí tak titul, který získává vítěz turnaje Višvánáthán Ánand.\n\nMá právo odvety pro souboj o mistra světa 2008 mezi ním jako vyzyvatelem a držitelem titulu Anandem. Hraje se od 11. do 30. října 2008 v Bonnu. Cenový fond zápasu činí 1,5 milionu eur. V tomto zápase se Kramnikovi ale nedařilo a prohrál 4,5–6,5 (+1-3=7).\n\nVladimir Kramnik je od roku 1993 pravidelně zván na superturnaje. V tabulce je přehled jeho umístění.\n\n2002 Bahrajn - zápas s Deep Fritz 8 na 8 partií. I přes dobrý Kramnikův start zápas končí nakonec nerozhodně 4:4.\n\n2006 Bonn - zápas s Deep Fritz 10, v případě vítězství získává Kramnik milion eur, v případě prohry poloviční částku. Po remíze v první partii se ve druhé partii dopouští Kramnik v remízové pozici fatální chyby – přehlédnutí matu a tak zbytečně prohrává. Pak následují 3 remízy a v poslední partii, ve které musí vyhrát, více riskuje a počítač vítězí. Celkový výsledek 2:4 (+0–2=4).\n\nJe považován za pozičního hráče, nad kterým je v zápase velice obtížné zvítězit.\n\nŠachy považuje více za umění než sport.\n\n30. 12. 2006 se oženil v Paříži s Marie-Laure Germon, francouzskou novinářkou pracující pro list Le Figaro.\n\n15. 10. 2016 zvýšil svoje rekordní ELO na úctyhodných 2817\n\n\n\n"}
{"id": "150492", "url": "https://cs.wikipedia.org/wiki?curid=150492", "title": "Francesco Bianchi-Ferrari", "text": "Francesco Bianchi-Ferrari\n\nFrancesco Bianchi-Ferrari (1447, Ferrara - 1510, Modena) byl italský renesanční malíř.\n\nJe rovněž znám jako Francesco del Bianchi Ferrara, přezdívaný \"Il Frare\". Podle většiny životopisců se narodil ve Ferraře, někdy je však uváděno jako rodiště Modena. Byl žákem Cosimo Tura. Založil tzv. lombardskou školu. V letech 1503 až 1505 u něj studoval Antonio Allegri známý pod jménem „Il Correggio“. Ve své době byl vysoce ceněn. Dnes jsou z jeho díla patrně nejznámější fresky v katedrále Sv. Geminiána v Modeně. V Louvre je vystaven jeho obraz Madony s dítětem a světci.\n\n"}
{"id": "150497", "url": "https://cs.wikipedia.org/wiki?curid=150497", "title": "Štaufové", "text": "Štaufové\n\nŠtaufové nebo také Hohenštaufové byli římskoněmeckou vládnoucí dynastií v letech 1138 až 1254. Název rodu Štaufů pochází ze jména hradu Hohenštauf na vrcholu Hohenstaufen u švábského Göppingen. Mnohdy jsou pokládaní za panovnicky nejschopnější římskoněmeckou dynastii.\n\nŠtaufové byli původně hraběcím rodem ve Švábsku, které obdrželi roku 1079 v léno. Sňatkem dcery císaře Jindřicha IV. Agnes (†1143) se švábským vévodou Fridrichem (†1105) si zajistili dědictví po sálské dynastii. V roce 1127 byl zvolen druhorozený syn vévody Fridricha Konrád III. římskoněmeckým protikrálem proti Lotharovi III., kterého ale podporovala většina německých knížat a papež. Roku 1135 se Konrád vzdal vlády, ale po Lotharově smrti byl zvolen za panovníka proti Lotharovu dědici Jindřichu Pyšnému z rodu Welfů. Fridrich I. Barbarossa měl za otce Štaufa Fridricha II. a za matku Welfku Juditu a byly do něj vkládány velké naděje, že dokáže konflikt překonat. Fridrichova koruna bez komplikací přešla na syna Jindřicha VI., který sňatkem s Konstancií Sicilskou, dcerou normanského krále Rogera II. Sicilského, rozšířil své državy o sicilské království, kam přenesli své hlavní sídlo.\n\nVe své říšské politice usilovali zprvu Štaufové o rozšíření říšských statků jako bezprostředních opor císařské moci (území ve Švábsku, Sasku, Francích a Chebsku). Ve 2. polovině 12. století zahájili expanzívní politiku v Itálii. V polovině 13. století usilovali o babenberské dědictví v Rakousku a Štýrsku. Roku 1250 ztratili faktickou vládu v Německu, po smrti Konráda IV. i na Sicílii, kterou roku 1266 dobyl Karel I. z Anjou. Stejně jako první římskoněmecký štaufský král, Konrád III., tak ani ten poslední, Konrád IV., se nestal císařem. Pokus posledního Štaufa Konradina o obnovu rodové moci roku 1268 skončil jeho porážkou a popravou, kterou nařídil Karel z Anjou. Po ztrátě německé koruny následovalo v říši dvacetileté období interregna (bezvládí).\n\n\n\nCísař svaté říše římské\n\nKrál římský\n\nKrál sicilský\n\nKrál burgundský\n\nKrál italský\n\nKrál jeruzalémský\n\nKrál sardinský\n\nVévoda švábský\n\nVévoda francký\n\nVévoda/markrabě toskánský\n\nVévoda bavorský\n\nVévoda z Rothenburgu\n\nVévoda apulijský\n\nKníže tarentský\n\nProtektor burgundský\n\nHrabě z Riesgau\n\n\n"}
{"id": "150498", "url": "https://cs.wikipedia.org/wiki?curid=150498", "title": "Risto Ryti", "text": "Risto Ryti\n\nRisto Heikki Ryti (3. února 1889, Huittinen – 25. října 1956) byl finský právník, finančník a politik, ředitel Finské banky (1925–1939), premiér (1939–1940) a prezident (1940–1944) Finska. V době, kdy byl prezidentem, Finsko válčilo se Sovětským svazem v pokračovací válce. V prosinci 2004 jej Finové v televizním hlasování zvolili druhým největším Finem všech dob (po maršálu Mannerheimovi).\n\nRisto Ryti se narodil v Loima v obci Huittinen ležící v provincii Satakunta jako jeden ze sedmi synů. Jeho rodiči byli sedláci Kaarle Evert Ryti a Ida Vivika Junttila. Ačkoli pocházel z rolnické rodiny, na velkém rodinném statku moc nepracoval, zaměřil se spíše na studium. Krátce studoval na gymnáziu v Pori a poté se vzdělával doma až do přijetí na Helsinskou univerzitu ke studiu práv v roce 1906.\n\nPo promoci v roce 1909 se Ryti vrátil do Satakunty a stal se právníkem v Raumě. V této době se seznámil s jedním z nejbohatších Finů Alfredem Kordelinem. Ryti se stal jeho právníkem a blízkým přítelem. Dále se také vzdělával v právu. Na jaře 1914 se přestěhoval do Oxfordu, aby tu studoval námořní právo, ale první světová válka ho donutila vrátit se do Finska. V roce 1916 se oženil s Gerdou Paulou Serlachiusovou.\n\nBěhem roku 1917 se obchodní vztah Rytiho s Kordelim ještě upevnil a je velmi pravděpodobné, že by Kordeli Rytiho pověřil vedením svých četných společností, ale Kordeli byl 7. listopadu 1917 zastřelen ruským bolševikem.\n\nBěhem finské občanské války se Ryti se svou rodinou skrýval v Helsinkách, které ovládali rudí. V roce 1919 byl zvolen za Národní pokrokovou stranu do Finského parlamentu. Poslancem byl až do roku 1923 a poté opět od roku 1927 do 1929. Byl předsedou parlamentního soudního a později rozpočtového výboru.\n\nV roce 1921 se Ryti stal ministrem financí a tuto funkci zastával do roku 1924. Roku 1925 ho prezident Kaarlo Juho Ståhlberg jmenoval guvernérem Finské banky, jímž byl až do roku 1939, kde se stal předsedou vlády.\n\nRoku 1925 Ryti také neúspěšně kandidoval na prezidenta. Jeho oblíbenost časem rostla, ale na výhru v prezidentských volbách nestačila. Během 30. let 20. století opustil každodenní politiku, ale ovlivňoval finskou ekonomiku.\n\nRisto Ryti byl liberál. Pokračoval v politice stabilizace finské markky a držel zlatý standard vazbou na libru tak dlouho, jak jen to bylo možné. Díky tomu ve Finsku vzrostly reálné úroky a prohloubení hospodářské krize způsobilo bankroty, šíření chudoby a pravicového extremismu. Ryti očividně podcenil nepružnost trhu práce, kvůli níž se ceny a mzdy blížily konkurenceschopné úrovni jen velmi pomalu. Finsko opustilo zlatý standard až roku 1931 během Velké hospodářské krize.\n\nRyti byl na začátku zimní války zvolen předsedou vlády. Zaměřil se na realistickou analýzu situace a přesvědčil ostatní členy vlády uzavřít mír. Sám byl jedním z těch, kteří 13. března 1940 podepsali Moskevský mír, čímž Finsko ztratilo rozsáhlá území a muselo se postarat o 400 000 uprchlíků. V následující těžké době nesl společně s maršálem Mannerheimem a lídrem Sociální demokracie Väinö Tannerem hlavní zodpovědnost za vedení státu. Ryti byl zvolen nástupcem nemocného prezidenta Kyöstiho Kallia ještě předtím, než ten 19. prosince 1940 zemřel. Kallio byl předal pod vlivem světové války zuřící okolo Finska a neustálých hrozeb Sovětského svazu funkci vrchního velitele ozbrojených sil Mannerheimovi a Ryti mu ji po celou dobu svého prezidentského mandátu ponechal – byl tak jediným finským prezidentem, který nebyl ani jeden den vrchním velitelem ozbrojených sil.\n\nZimní válka skončila v březnu 1940 ztrátou velkého území na východě Finska, obrovskými lidskými i materiálními škodami, ale Finsko zůstalo nezávislé. Ještě během války bylo Finsko orientováno hlavně na Británii, což Ryti velmi podporoval, ale postupně se začalo obracet k Německu. Finové pro obchod potřebovali Baltské moře, které nyní ovládali Němci, a tak obchod s Británií vázl. Finsko potřebovalo nové trhy a Německo bylo ochotno obchodovat.\n\nZásluhou Rytiho vlády zůstal vliv skupin sympatizujících s nacismem ve Finsku malý a Finsko si jako jediná evropská kontinentální země zavlečená do války zachovala po celou dobu demokracii.V srpnu 1940 Ryti souhlasil s tajnou vojenskou spoluprací s Německem, protože hrozba ze strany Sovětského svazu nadále trvala. Současně začínalo být jasné, že dvě evropské totalitní velmoci nebudou v míru žít dlouho. Většina expertů se domnívala, že Sovětský svaz nedokáže případnou německou invazi zastavit. Ryti postupně opouštěl myšlenky na pouhé zabezpečení země k zájmům Finska v přerozdělené východní Evropě. Spolupráce s Německem se stala přípravou na znovunabytí oblastí ztracených v zimní válce v případě, že by konflikt mezi Německem a Sovětským svazem opravdu vypukl. V plánu nové války byla také okupace východní Karélie, o což se snažili finští nacionalisté již od dob první světové války.\n\nV březnu 1941 si Ryti napsal do deníku, že by Finsko mělo zůstat mimo zájmy velmocí. Na začátku června Ryti zase popisuje, jak informoval vládu:\" „Pokud nyní mezi Německem a Ruskem vypukne válka, bude to výhodné pro celý svět. Německo je jediná země, která je schopná porazit Rusko, nebo ho alespoň citelně oslabit, a ani by nebylo světu ke škodě, kdyby se Německo touto hrou také oslabilo.“\"\n\nNěmecko napadlo Sovětský svaz 22. června 1941, přičemž Finsko dovolilo německým letadlům na svém území tankovat, ačkoli oficiálně zůstalo neutrální. O tři dny později Sovětský svaz začal bombardovat finská města, což se stalo impulzem k válce za znovudobytí ztracených území.\n\nFinská armáda brzy dobyla území ztracená v zimní válce a nárazníkové pásmo za původními hranicemi. Nemalá část parlamentu nebyla nakloněna myšlence překročit staré hranice, ale Ryti přesvědčil Väinöho Tannera a sociální demokraty, aby zůstali ve vládě navzdory jejich nesouhlasu s dobytím východní Karélie. Jeho schopnost zachovat širokou koaliční vládu velmi přispěla k morálce a národní jednotě.\n\nRyti nesouhlasil s německým plánem na spolupráci při dobývání Leningradu, ani se nechtěl setkat s Hitlerem. Ten ale překvapivě dorazil na Mannerheimovy 75. narozeniny 4. června 1942. Ryti si o Hitlerově osobě poznamenal: \"„vřelý, srdečný, dobromyslný, citlivý člověk“\" a také sympatizující s Finy. Rytimu ale zůstala averze k Hitlerově veřejné roli a nacionálními socialismu.\n\nRytiho prezidentský mandát měl trvat jen po dobu původního Kalliova mandátu, tj. do roku 1943. V tomto válečném roce ale nebylo v možnostech vlády uspořádat nové volby, a tak byli svoláni voliči z roku 1937, kteří ho velkou většinou hlasů zvolili na další funkční období.\n\nV polovině července 1943 si Ryti zapsal, že si je jistý, že Německo válku prohraje. Na jaře 1944 vytušil, že brzo přijde velký sovětský útok po Karelské šíji. Německo již potřetí nabídlo Finsku spojenectví, které Ryti pokaždé odmítl. Důvody pro to byly zřejmé, spojenci Německa byli již ve velmi špatném postavení. Německu vadila finská snaha vymanit se z války Německa proti Sovětskému svazu, zejména pak přímá finská lednová nabídka míru Sovětskému svazu. Rovněž finský tisk byl velmi nervózní ze současného německého vedení. Noviny Helsingin sanomat otevřeně kritizovaly německou válku proti Británii, profesorové protestovali proti německé „evakuaci“ sbírek univerzity v Tartu a taktéž švédsky psané noviny psaly články vyzývající k míru.\n\n19. července 1944 Hitler zakázal vývoz zbraní do Finska. Německý ministr zahraničí Joachim von Ribbentrop nabídl takto oslabenému Finsku spojenectví, které by Finsku opět zajistilo dodávky, ale na oplátku by se Finsko zavázalo, že bude pokračovat po boku Německa až do konce války. Německá porážka již byla jistá, takže bylo jasné, že Německo žádá, aby Finsko nejednalo o míru. Ryti navrhovanou smlouvu po projednání s Mannerheimem a předsedou vlády Edwinem Linkomiesem nepodepsal, ale napsal Hitlerovi osobní dopis, v němž se zavázal, že dokud bude on prezidentem, Finsko nebude o mír se Sovětským svazem usilovat. Snažil se tím vyhnout formálnímu spojenectví Finska a Německa a ponechat Finsku prostor při vyjednávání po skončení prohrané války. Dopis samotný se označuje jako Dohoda Ryti-Ribbentrop.\n\nPo této dohodě se obnovily dodávky obilí a zbraní do Finska. Dodávky zbraní už nestihly zasáhnout významně do bojů, ale pomoc Kuhlmeyova leteckého bojového svazu významná byla. Bez dohody by byla zřejmě odvelena i útočná dělostřelecká brigáda a divize pěchoty. Po spojeneckém vylodění v Normandii v červnu 1944 chtěl Sovětský svaz urychlit dobytí Finska, aby se mohl vydat na závod k Berlínu. Posily významně pomohly proti rozsáhlé ofenzívě Rudé armády.\n\nKdyž Ryti 4. srpna podal oficiálně ze zdravotních důvodů (byl zřejmě v té době zcela zdravý) demisi, novým prezidentem byl zvolen Mannerheim, který nebyl vázán Rytiho dopisem a uzavřel se Sovětským svazem příměří.\n"}
{"id": "150499", "url": "https://cs.wikipedia.org/wiki?curid=150499", "title": "Spinning", "text": "Spinning\n\nSpinning je slovo odvozeno od slovního základu anglického slova spin (rotace, točení, otočka) v přítomném průběhovém tvaru s koncovkou -ing. Významově se jedná o pojmenování pohybu (činnosti) s točivým momentem.\n\nVýraz se užívá po celá staletí v oblasti průmyslu, obchodu, zemědělství a sportu a to hlavně v souvislosti s vyjádřením onoho „točivého momentu“. \n\nVe sportu se jedná o vysoce účinné kardiovaskulární skupinové cvičení.\n\nJe známo, že anglický výraz \"spinning\" byl nejvíc užíván v textilním průmyslu (kolovrat, předení, spřádání, spřádací stroj), ovšem časem se rozšířil i do jiných oblastí, ale vždy byl použit, aby obsahově popisoval „točení“ či „otáčení“. Například příznačné užití je pro sušičky, odstředivky a pračky, kde se výraz spinning užívá v souvislosti s otáčecím válcem, totéž kolovrat (angl. spinning wheel), v automobilovém průmyslu (angl. spinning wheel, spinning car).\n\nZ oblasti sportu byl a stále je užíván ve spojení s rybolovem (Spin fishing),, yachtingem, karatem, tancem, bruslením, bojovým uměním a zejména také v souvislosti s cyklistikou \"(angl. spinning, spinning wheel, spinning bike, spin bicycle aj.)\". \n\nAnglický výraz \"spin\" či v průběhovém tvaru \"spinning\" byl užíván v souvislosti s klasickou cyklistikou již na přelomu 19. a 20. století právě pro točivý pohyb nohou na pedálech či přímo coby sloveso charakterizující jízdu na kole. Používání obecného pojmu spinning ve spojení „SPINNING THE BIKES“ (1894) nebo „SPINNING WHEEL“ nebo „SPIN BICYCLE“ je zřejmé z mnoha archívních článků uveřejněných v novinách a časopisech,,, v mezinárodních patentech, v odborných publikacích o cyklistice z 60. a 70. let 20. století a dalších. \n\nKupříkladu patent z rok 1983 přímo definuje slovo \"spinning\": \"při spinningu (otáčení pedálů nohama)\" \"(angl. \"during spinning (rotating the crank with the feet)\".\"). \n\nVe sportu bylo obvyklé, že pojmenování sportovní aktivity se odvozovalo od převažující užité dominantní pomůcky či nářadí či pohybu. \n\nSpinning v České republice je od 90. let 20. století znám také jako skupinové cvičení na stacionárním kole, provozované s hudbou podle různých metodik. Stacionární kolo se v tomto cvičení často označuje jako spinner či spiner a taktéž výrobci kol často pojmenovávají tyto kola příznačně, např. \"Spinbike\" či \"Spinner\". Provozovatelé a veřejnost pojmenovávají odnože tohoto sportu různě, např. Indoor cycling®, Spin-biking, Cycling, Aquaspinning, SPINNING®, Schwinn®, Kranking®, Aerospinning® aj., ovšem v podstatě je tím myšlena aktivita obecně známá jako spinning.\n\nZáklady cyklistiky na stacionárních kolech byly položeny dlouho před 90. lety 20. století, neboť tendence skupinových tréninků a soutěží z oblasti cyklistiky přemístěných pod \"střechu\" započaly již v I. polovině 20. století. Tak, jak se vyvíjel, po celé století samotný sport, tak se s dobou vyvíjela stacionární kola i jeho název.\nZprvopočátku byla klasická cyklistická kola umístěna na otáčecí válce tak, aby simulovala skutečnou jízdu cyklisty bez toho, že by se fyzicky kolo pohybovalo. Válce byly zapojeny na měřič, který stanovoval rychlost a délku simultánně ujeté trasy. \n\nCitace z US patentu č. 678673 z roku 1900: „…Tohoto efektu dosáhnu připevněním přístrojů, aby se fyzicky nepohybovaly a přenosem pohybu rychle se točícího jízdního kola na zástupný stroj, který cestuje po menším okruhu a tím se docílí iluze závodění.“ (angl. \"…This end I attain by mounting the machines so that they do not move bodily and by transmitting the movement of a rapidly-spinning driving-wheel to a dummy machine which travels on a small track, and by these means the racing effect is attained.\")\n\nTímto byl dán základ pro skupinový trénink umístěný pod \"střechou\", který podnítil řadu technických a technologických inovací ze světa cyklistiky.\nČasem otáčecí válce nahradil podstavec umístěn místo zadního kola a následným vylepšováním vznikaly první cyklistické trenažéry – tzv. stacionární kola. Jak je zřejmé, tato sportovní aktivita se dále popularizovala i v období 40. až 80. let 20. století.\n\nV 70. a 80. letech 20. století zažívají stacionární kola COME BACK do fitness center a do pohodlí domova.\nDálkový cyklista Jonathan Goldberg, známý jako \"Johnny G.\", v rámci svých tréninků v 80. letech 20. století sestavil cvičební program Spinning a \"inovoval\" stávající stacionární kolo SCHWINN. Rozšíření svého programu v rámci Evropy svěřil společnosti Schwinn (výrobce kol), která tento program provozovala v Evropě do poloviny roku 2002 pod názvem SCHWINNING a na kolech Schwinn. Později, po roce 2002, dochází k reorganizaci a aktivity kolem tohoto programu v rámci Evropy řídí sama společnost Mad Dogg Athletics Inc., kterou Goldberg založil. Ochranná známka SCHWINN®, Schwinning® zůstává dál v držení výrobce kol a společnost Mad Dogg Athletics pro svůj holistický program v rámci Evropy zavádí pro svůj produkt oficiální označení – graficky upravený obecný název spinning. \n\nPro odlišení od obecného názvu byla firmou Mad Dogg Athletics Inc. vypracována přesná pravidla užívání označení, kdy například by nemělo být označení užito jako sloveso nebo skloňováno, v každém případě pokud je míněn jejich oficiální program, měl by být psán velkým počátečním písmenem nebo velkými tiskacími. Navíc k názvu jako obecné popsání aktivity se uvádí indoor cycling, nikoliv spinning. Dříve se tento program uváděl v kombinaci slov \"Schwinn SPINNING\"®, dnes už je presentován jenom jako \"Indoor cycling SPINNING\"®.\nVeřejnost spinning vnímá jako jízdu na stacionárním kole nebo rotopedu v posilovnách nebo doma. Provozovatelé tohoto sportu vypracovávají pro spinning různá pravidla a metody a tyto odlišují pak příznačnými chráněnými názvy jako \"Schwinn®, Indoor cycling SPINNING®, Real Ryder®, Aerospinning®, SpinBike®, Hybrid-spinn®, Kranking® a další\". Nejčastější užívaná metoda těmito provozovateli se odvíjí od skupinového cvičení, které dnes už může být provozováno nejen ve spinningových sálech \"/tedy indoor/\", ale i venku nebo ve vodě. Proto se postupně upouští od zastaralého spojení indoor spinning nebo indoor cycling a nejčastěji zůstává u jednoduchého označení „spinning“. Spinningem původně byla nazývána klasická cyklistika, pro kterou se užívalo také označení cycling, bicycling, riding, go to spin. Při umístění cyklistických kol do místnosti na podstavec se pak příznačně nazývalo indoor spinning, což nejvíc vystihovalo skutečný děj \"/nepohybující se kolo, umístěné uvnitř/\". Indoor cycling /sálová cyklistika/ jako sport existuje i dnes a se spinningem má jen společné jmenovatele: cyklistu, kolo a pedály. Rozdíl je v tom, že u sálové cyklistiky se kolo pohybuje vpřed u spinningu nikoliv. Dnes už není tak příznačné pro klasickou cyklistiku užívat označení „spinning“ /i když výjimky se stále najdou/, neboť postupem času se zažilo označení spinning pro pohyb na kole, které se nepohybuje.\n\nJe obvyklé, že ve sportovním odvětví se většinou pohybové aktivity uvádějí s koncovkou –ing \"/dancing, cycling, skiing, diving, sailing, surfing, kranking/\". Spinning je odvozen z anglického slova spin \"(rotace, točení, otočka)\" a při doplnění koncovky –ing, dochází ke zdvojení –n.\n\nV cyklistice byl spinning použit pro jízdu na kole, užíváno ve spojení: Spinning the Bikes, Spinning Wheel \"/myšleno cyklistické kolo/\", spin \"bicycle, out for a spin\" a mnoho dalších kombinací. Vývojem tohoto sportu se vyvíjelo i užívání slova spinning. V klasické cyklistice ho začaly nahrazovat slova riding, biking, cycling a slovo „spinning“ bylo příznačné užívat především pro jízdu na nepohyblivém kole, byť už se jednalo o klasické cyklistické kolo umístěné na podstavec, nebo na otáčející se válce známé také jako roller, nebo pro jízdu na prvních stacionárech a rotopedech.\n\nFenomén skupinových cvičení na stacionárním kole na přelomu 20. a 21. století přinesl řadu změn v tomto sportovním oboru, které měly výrazný vliv také na zařazení různých zmodernizovaných definicí spinningu do národních korpusů a slovníků. Zatímco veřejnost a dokonce i část odborné veřejnosti \"/lékaři, terapeuti, trenéři z různých sportovních oborů/\" spinningem nazývají jakoukoliv jízdu na nepohyblivém kole \"/stacionární kolo, trenažér, rotopéd aj./\", pak odborná veřejnost provozující přímo fitness se přiklání k definici „spinningu“, kterou označují jako skupinové cvičení pod vedením instruktora. Z odborné literatury a internetových zdrojů vyplývá, že se pohled na pravidla v podnikatelské sféře v mnoha aspektech různí. Naopak u laické veřejnosti je pohled na význam slova spinning obecnější, a tedy, víc ustálenější.\n\nDnes už většina výrobců kol a také franšízové řetězce společností jako Schwinn, Trixter X-Bike, Nautilus, Mad Dog Athletics, Inc., BodyBike, LeMond Fitness, Inc., Tomahawk a další, respektují společenské změny a nabízejí své produkty do pohodlí domova jednotlivcům s doprovodnými instrukcemi na DVD. V průběhu posledních 10 let se tedy inovovala také ona zmodernizovaná forma definice „spinningu“. Dnes není již pravdou, že se musí jednat pouze o spinning ve významu skupinového cvičení nebo cvičení pod dohledem instruktora, případně cvičení provozované pod tzv. střechou \"/indoor/\" – tedy v sálech.\n\nUniversální definice „spinningu“ neexistuje, ale vlivem globalizace se postupně vytváří různé nastínění definicí, odrážející různé podoby pravidel, ať už dlouhodobě tradovaných či nově vytvořených. \"Každý současný provozovatel tohoto cvičení si uvědomuje, že je tvůrcem a současně i součástí tohoto stále vyvíjejícího se sportu a názvu či definice vůbec.\" Byť se jakkoli s vyvíjejícím sportem inovuje sama definice, přežívá stále jen konzervativní pojetí, které trvá na tradici, tj. že „spinning“ vystihuje skutečný děj \"dříve na pohybujícím se kole\", nyní je nám přirozenější používání pro děj na \"nepohybujícím se kole\". Bohužel, nelze vytvořit univerzální definici, která by spravedlivě vyhovovala podmínkám materiálního života společnosti. Každá definice vztahující se k tomuto sportu ovšem vychází ze slovního základu „spin“, který významem pro svou skoro až dokonalost napomáhá pojmout význam na mezinárodní úrovni.\n\nPlně ustálený význam slova spinning v oblasti cyklistiky tedy je\nOd něj se pak odvíjejí různé definice, které se mění s moderní dobou, která respektuje společenské změny a nebrání se jim. Knihy a odborná literatura, sdělovací média pak obsahují tu definici, která je pro tu konkrétní dobu příznačná a veřejnosti přirozená. \n\nSpinning patří mezi aerobní cvičení, kdy si každý jezdec volí svou zátěž dle svých možností a cílů, tempo určuje rytmus hudby.\nTento mladý sport probíhá pod vedením lektorů, kteří jsou držiteli některého certifikačního plánu, například J.G.S.I. (Johnny G Spinning Instruktor) a podle tvrzení odborníků je nenáročný na koordinaci pohybů, nezatěžuje kloubní systém a jeho cílem je celkové procvičení svalů nohou, hýždí, paží a trupu.\n\nObzvláště velký důraz klade na techniku jízdy na kole. Získané návyky lze využít v terénu a to jak na kole silničním, tak horském kole.\nVe Spinningu existuje pět základních stylů jízdy a tři pozice rukou. Tím se, na rozdíl od typických skupinových cvičení, snižuje množství variací choreografie a techniky jsou proto neměnné.\n\nVe všech typech terénů simuluje Spinning dvě pozice – v sedle a ze sedla. Základní terény jsou různě kombinovány pomocí různých technik do situací, se kterými se lze setkat při jízdě venku. Uživatelé se nejprve učí sedět v rovině, použití kopce. \nNásledují těžší úrovně:\nPo zdokonalení těchto dvou technik v sedle a ze sedla, následují:\n\nV průběhu celého cvičení je ve Spinningu důležité rytmické uvolnění, efektivní šlapání, vizualizace a dýchání. Následuje důkladný strečink a relaxace.\n\nJízda na spinneru se od jízdy na kole liší v tom, že Spinner se nenaklání v zatáčkách dovnitř oblouku jako kolo. Spinner simuluje i setrvačnost.\n\n\nVětšina lidí nedýchá s efektivností potřebnou pro maximální sportovní výkon. Rozlišují se dva druhy dýchání, a to brániční (hluboké) a hrudní (povrchové). Brániční dýchání je nejefektivnější způsob dýchání. Při každém nádechu se bránice stahuje a tím nasaje vzduch do plic.\n\nPřevážná většina lidí dýchá do hrudníku, přičemž dochází ke zvednutí hrudního koše mezižeberními svaly. Tento proces je namáhavější, méně efektivní a zvyšuje tepovou frekvenci. \n\nSprávné dýchání se provádí nádechem nosem a výdech pusou. Zpočátku se může dostavit pocit nedostatku vzduchu v plicích, ale postupem času se dýchání stává efektivnějším\n\nPři jízdě na běžném kole se často zabírá pouze směrem dolů, ale spinner umožňuje plynulý pohyb po celém kruhu. S klipsnami nebo nášlapnými pedály lze využít sílu v každém úseku šlápnutí a tím využít všechny dostupné svaly. \n\nRychlost šlapání (\"kadence\") lze měřit v počtu otáček za minutu (RPM – \"revolutions per minute\"). Kadenci ovlivňuje intenzita síly, kterou zabíráme do pedálů a velikost zvolené zátěže. \n\nPři technice s nižší zátěží se využívá vysoké kadence (80–110 RPM), naopak při větší zátěži (v pozici kopec ze sedla, kopec v sedle) se používá kadence nižší (60–80 RPM).\n\nTato pozice patří mezi nejběžněji používanou v pozici v sedle. Pěsti a lokty by měly svírat malý trojúhelník, lokty a ramena jsou stále uvolněná, prsty a palce se vzájemně dotýkají.\n\nPozici číslo dvě používáme při kopci v sedle, runningu, skocích a sprintech. Použitím této pozice docílíme vzpřímeného držení těla, které neomezí dýchání a zajistí stabilitu během jízdy.\n\nPozice rukou tři se používá při jízdě do kopce ze sedla. Ruce jsou na koncích řídítek, dlaně směřují dovnitř a kotníky prstů ven.\n\nKolo je možné nastavit ve třech směrech.\n\n\n\nPři těchto pozicích jezdec dosahuje vysoké tepové frekvence, z tohoto důvodu se tyto pozice jezdí až po několikaměsíčním tréninku. \nPoužití cadence building:\n\n\nV poslední době se objevují varianty klasického spinningu, které nejsou zaměřeny jen na klasickou cyklistickou přípravu, ale kombinují prvky fitness, spinningu a aerobiku se zřetelným důrazem na stejnoměrné zatížení všech částí těla. Klasickým reprezentantem je Aerospinning®.\n\nOvšem hlavním důvodem nepoužívání franšízové značky SPINNING® je zřejmý inovativní odklon od původních tréninkových cílů původního cvičení z 80. let minulého století. Součástí používání franšízové značky SPINNING® je povinnost pravidelného školení, dodržování původních stylů cvičení SPINNING® a mimo jiné používání specifické značky stacionárních kol SPINNER®, které jsou ovšem pro Aerospinning®, Real Ryder®, Kranking® a podobné směry jakožto nového pojetí indoor cyclingu naprosto nevhodné. Tito provozovatelé spinningu upřednostňují inovativní způsob, který odráží moderní dobu a nemusí se vázat na jednoho výrobce kol.\n"}
{"id": "150506", "url": "https://cs.wikipedia.org/wiki?curid=150506", "title": "Srnec", "text": "Srnec\n\nSrnec může být:\n\n\n"}
{"id": "150509", "url": "https://cs.wikipedia.org/wiki?curid=150509", "title": "Všeruský národní svaz", "text": "Všeruský národní svaz\n\nVšeruský národní svaz byla konzervativně-nacionální politická strana v carském Rusku. Strana bránila hlavně zájmy velkopodnikatelů a velkostatkářů. Obhajovala dřívější podobu monarchie a antisemitismus.\n"}
{"id": "150512", "url": "https://cs.wikipedia.org/wiki?curid=150512", "title": "Hess", "text": "Hess\n\nHess nebo Hessová (psáno také Heß, Höss nebo Hes) se může vztahovat k následujícím pojmům:\n\n\n"}
{"id": "150513", "url": "https://cs.wikipedia.org/wiki?curid=150513", "title": "Konstitučně demokratická strana", "text": "Konstitučně demokratická strana\n\nKonstitučně demokratická strana (rusky \"Конституционная Демократическая партия\") nebo také Strana lidové svobody (takzvaní \"Kadeti\" - od zkratky K-D) byla ruská liberální strana založená v průběhu revoluce roku 1905.\n\nKadeti prosazovali nenásilnou demokratizaci země. Její členové pocházeli především z řad šlechty, konzervativních a pravicových intelektuálů. V prozatímní vládě premiéra Lvova z roku 1917 zaujali liberální pozici a stáli na pravici. Strana přesto v sobě zahrnovala i levicovou frakci a levicové tendence. Ve volbách do ruského shromáždění roku 1917 získali necelých 5 % hlasů. V prosinci 1917 byla strana zakázána.\n\nVýznamnými členy strany byli např. G. J. Lvov, P. N. Miljukov, N. V. Někrasov či P. B. Struve.\n"}
{"id": "150515", "url": "https://cs.wikipedia.org/wiki?curid=150515", "title": "Fife", "text": "Fife\n\nFife (kdysi mormaerská provincie Fìobh - což je název ve Skotské gaelštině) je správní oblast ve Skotsku, ležící na východě země, mezi zálivy Firth of Tay a Firth of Forth. Kraj hraničí s kraji Perth a Kinross a Clackmannanshire. Kraj Fife bylo původně království Piktů a i dnes se mu přezdívá království (Kingdom of Fife).\n\n\n"}
{"id": "150516", "url": "https://cs.wikipedia.org/wiki?curid=150516", "title": "Solmizační slabiky", "text": "Solmizační slabiky\n\nSolmizační slabiky se používají k označení tónů diatonické stupnice v analogii k označení pomocí písmen latinky.\n\nJednotlivé solmizační slabiky jsou:\ndo-re-mi-fa-sol-la-si.\n\nTyto slabiky jsou odvozeny z prvních slabik veršů středověkého náboženského chorálu od mnicha Pavla Jáhna \"Ut queant laxis\" oslavujícího Jana Křtitele. V latině text hymny zní:\n\n<poem lang=\"la\">\nUt queant laxis\nResonare fibris\nMira gestorum\nFamuli torum\nSolve polluti\nLabii reatum\nSancte Iohannes\n</poem>\n\nV 18. století byla slabika ut nahrazena pro snazší výslovnost slabikou do (z latinského \"Dominus\" – Bůh).\n\nV současnosti jsou solmizační slabiky používány zejména v románských jazycích (španělština, portugalština, francouzština, italština).\n"}
{"id": "150517", "url": "https://cs.wikipedia.org/wiki?curid=150517", "title": "Strana socialistů-revolucionářů", "text": "Strana socialistů-revolucionářů\n\nStrana socialistů revolucionářů (rusky: Партия социалистов-революционеров, zkráceně: eseři) byla předrevoluční politická strana v Rusku existující v letech 1901 až 1918.\n\nJako datum založení se uvádí rok 1901 nebo 1902, avšak kořeny strany sahají ještě dále, je přímým nástupcem organizace Narodnaja volja.\n\nStrana eserů je považována za nejvlivnější levicovou demokratickou stranu předrevolučního Ruska mající velkou podporu především na ruském venkově. Její politický program byl směsí ruského národnictví a marxismu. Strana usilovala o svébytný ruský rolnický socialismus s institucí obščiny a byla zastánce federativního uspořádání Ruska. Do roku 1917 zahrnoval její program v podstatě požadavky na širší a radikálnější demokratizaci ruského politického systému, rozšíření autonomie a sociálních práv dělníků a rolníků, oddělení církve a státu atp. Někteří členové strany (např. Jevno Azef, Boris Savinkov, Ivan Kaljajev…) byli svázáni s politickým terorismem. Hlavní slabinou strany byla její relativní roztříštěnost do řady frakcí.\n\nV květnu 1917 eseři vstoupili spolu s menševiky (ke kterým měli všeobecně blíže než k bolševikům) do prozatímní vlády. Při volbách roku 1917 obdržela strana přes 40 % a stala se nejsilnějším subjektem v zemi. V létě 1917 se strana rozštěpila na pravici a levici. Do jara 1918 část eserů (leví eseři) bojovala na straně bolševiků. Zbylá část eserů se postavila na stranu bolševiků až koncem roku 1918, po zradě admirála Kolčaka, který provedl puč proti prozatímní vládě Ústavodárného shromáždění na Sibiři, kde byl ministrem války. Tehdy eseři podepsali spojeneckou dohodu s bolševiky a jejich Lidová armáda splynula s bolševickou Rudou armádou.\n\nPro svůj politický program a zaměření se eseři během ruské revoluce v roce 1917 dostali zcela logicky do konfliktu s bolševiky, kteří v roce 1917 převzali jejich rolnický program a stranu v podstatě zlikvidovali. Většina jejich lídrů po roce 1918 emigrovala.\n\nEseři byli významnou politickou stranou především v 1. a ve 2. Dumě, ve 3. a 4. Dumě jejich počet kvůli diskriminujícímu volebnímu zákonu klesl. V roce 1906 z jejich řad vystoupila frakce trudoviků, kteří šli do voleb po revoluci v únoru 1917 samostatně.\n\n"}
{"id": "150520", "url": "https://cs.wikipedia.org/wiki?curid=150520", "title": "Inverclyde", "text": "Inverclyde\n\nInverclyde (\"Inbhir Chluaidh\" ve Skotské gaelštině) je správní oblast, ležící na západě středního pásu Skotska, mezi kraji Renfrewshire, Severní Ayrshire a zálivem Firth of Clyde.\n\n\n"}
{"id": "150521", "url": "https://cs.wikipedia.org/wiki?curid=150521", "title": "Jednotné Rusko", "text": "Jednotné Rusko\n\nJednotné Rusko (: \"Единая Россия\", čti Jedínaja Rassíja) je ruská parlamentní středopravicová politická strana, která byla založená v prosinci 2001. Předsedou strany je Vladimir Putin.\n\nStrana vznikla sloučením Jednotné strany Ruska a Vlasti – Všeruské strany. Svůj „všenárodní“ a propodnikatelský program profiluje jako středový až pravicový. Důležitou vlastností je také všudypřítomný nacionalismus. Oblibu strany zajišťuje hlavně Vladimir Putin, který jako kandidát této strany uspěl v prezidentských volbách (71 %). V současné době je také JR nejsilnější parlamentní stranou, má přes 1,5 milionů členů a v Dumě jí náleží 343 mandátů (54,2 % při volbách). Před volbami do Dumy 2007 byla opozicí kritizována za zneužívání státní moci. Žádné oficiální mezinárodní vztahy strana neudržuje.\n\nVe volbách 2011 obdržela strana historické minimum hlasů – o přibližně 15% méně než před 4 lety. Přesto si udržela většinu ve Státní dumě. Oznámení výsledků voleb bylo následováno masovými protesty v Moskvě, Petrohradu, Kaliningradu a dalších stovkách měst. Protestující si stojí za tím, že volby byly zfalšovány.\n\nStrana jako svoji ideologii uvádí centrismus a konzervatizmus, ve vnitrostátní pozici pak pragmatismus, čímž se liší od mnohých ruských radikálních hnutí. Strana podporuje současnou kremelskou vládu (sama v ní zasedá). V parlamentních volbách představila tzv. \"Putinův plán\".\n\nDříve se strana skládala z bloků Jednota (vůdcem Sergej Šojgu), Vlast (Jurij Lužkov) a Celé Rusko (Mintimer Šajmijev).\n\nV roce 2000 dosáhla již jednotná strana volebního úspěchu v prezidentských volbách.\n\nJe známo, že 28. září 2010 prohlásil Boris Němcov ve vysílání Rádia Svoboda: \"„Celý národ ví, že je to strana zlodějů a korupčníků.“\"\n\nMnozí kritici strany používají alternativní název \"Strana podvodníků a zlodějů\" (rusky: \"Партия жуликов и воров\", vyslov Pártija žúlikav i varóv zkratka \"ПЖиВ\", čti pe že i ve), související s myšlenkou Alexeje Navalného, který argumentuje tím, že ve straně je velké množství vysoce postavených úředníků a byznysmenů, kteří jsou tvářemi velkých hospodářských kauz. 2. února 2011 řekl Navalnyj následující:\n\n\"„Jednotné Rusko se mi moc nelíbí. Jednotné Rusko, to je strana korupce, to je strana podvodníků a zlodějů.“\"\nPoté, co advokát Šotta Goradze pohrozil žalobou, Navalnyj uspořádal anketu, ve které 40 000 hlasujících označilo stranu za „podvodníky a zloděje“. Na ruském internetu se rozvinula proti straně kampaň.\n\n"}
{"id": "150528", "url": "https://cs.wikipedia.org/wiki?curid=150528", "title": "Or (řeka)", "text": "Or (řeka)\n\nOr ( ) je řeka v Akťubinské oblasti v Kazachstánu a v Orenburské oblasti v Rusku. Je levým přítokem Uralu (povodí Kaspického moře). Je 332 km dlouhá. Povodí má rozlohu 18 600 km².\n\nVzniká soutokem řek Šijli a Terisbutak, které pramení na západních svazích Mugodžar.\n\nZdrojem vody je převážně tající sníh. Průměrný roční průtok vody ve vzdálenosti 61 km od ústí je 21,3 m³/s. Zamrzá ve druhé polovině října až v listopadu a rozmrzá na konci března až v dubnu. Nejvyšších vodních stavů dosahuje od dubna do poloviny května. Ve zbývající části roku hladina výrazně klesá.\n\nVoda z řeky se využívá na limanové zavlažování a zásobování vodou. Při jejím ústí do Uralu leží město Orsk.\n"}
{"id": "150529", "url": "https://cs.wikipedia.org/wiki?curid=150529", "title": "Victoria Francés", "text": "Victoria Francés\n\nVictoria Francés (* 25. října 1982) je španělská malířka narozená ve Valencii. Vystudovala Universidad de Bellas Artes ve svém rodném městě.\n\nVydala několik ilustrovaných knih (Trilogie Favole a další)\n\nJejí první kniha \"Favole\" vyšla poprvé v 23. dubna 2004. Tato kniha byla úspěšná, navzdory tomu se vrátila studovat umění na Universidad de Bellas Artes – Univerzitu krásných umění.\n\nSvá díla poprvé představila veřejnosti na 22. ročníku Annual Comic Fair v Barceloně 8. března 2004 a následně v Madridu a v USA následujícím roce.\n\nTrilogie Favole:\n\nDalší publikace:\n\n"}
{"id": "150530", "url": "https://cs.wikipedia.org/wiki?curid=150530", "title": "Spinel", "text": "Spinel\n\nSpinel (Agricola, 1546), chemický vzorec MgAlO, je krychlový minerál patřící do skupiny spinelidů.Název pochází pravděpodobně z latinského \"spina\" – trn, podle ostrých oktaedrických krystalů.\n\nAkcesorický minerál v bazických a ultrabazických magmatických horninách (např. kimberlity), v pegmatitech, v kontaktně i regionálně metamorfovaných horninách (erlany, skarny, mramory, břidlice, ruly). Z důvodu odolnosti proti zvětrávání se v podobě valounků hromadí v náplavech.\n\nPro klenotnicky využitelné spinely se vžila škála názvů, balasrubín pro růžový, rubínspinel pro červený, almandinspinel pro vínově červený, padparádžaspinel pro lososovou červeň, ametystspinel pro fialový a safírspinel pro modrý spinel. Spinely však nabízejí obdobně jako safíry celou škálu barev. Historicky nejstarším nalezištěm spinelů byly drahokamové náplavy Srílanky. Kolem roku 500 př.n.l. byly možná nalézány první badachšánské, dnes tádžické růžové až vínové spinely, obdivované perskými králi a šáhy. Kolem 1000 n.l. těžba těchto spinelů z rozhraní Pamiru a Hindukůše vzrostla a odtud vyvážené spinely zdobí také mnohé význačné evropské klenoty, včetně koruny Svatováclavské. Tyto spinely se jmenují bachšanský lál, jsou starorůžové, vínové až skoro malinové barvy a dle Birúního byly ceněny jako kameny milosti s ráje (přednáška R.A. Nového, Olomouc o drahokamech staré Inde a áditjavédu 1998). Ve svatováclavské koruně jsou obdivuhodné almandinspinely a malinový spinel, které dle gemologa J. Hyršla pocházejí z Cejlonu a Badachšánu. \n\nSpinely poskytuje Tanzanie (Mahenge, Tunduru) s barvami padparádža odstínu, malinové a červené barvy. Na Srílance byly nalezeny kobaltové spinely, dosti raritní kameny. Rubínově červené spinely pocházely z Barmy a padparádža spinely z Mahenge v Tanzanii, jakož i růžové a vínové spinely z Kuch-i-lalu v Tádžikistánu. Spinel je měkčí než korund, je však kamenem krásným, dle léčitelů velmi ochranným a v Indii se těšil velké oblibě.\n\nTvoří oktaedrické a dodekaedrické krystaly, častý je dvojčatný srůst podle {111}. Vyskytuje se též v zrnitých agregátech.\n\n\ngranát, zirkon, korund\n\ndolomit, magnetit, granát, zirkon, korund\n\nSpinely se těží z říčních náplavů (Srí Lanka, Vietnam, Barma, Thajsko) nebo z matečné horniny (Barma, Tádžikistán, Tanzanie).\n\nDrahý kámen. V dřívějších dobách, kdy nebylo známo chemické složení minerálů, byl považován za rubín. Dokladem může být např. pojmenování kamenů v britských korunovačních klenotech Timur Ruby (361 Kt) a Black Prince's Ruby (170 Kt), které jsou ve skutečnosti spinely. Jeden z největších spinelů váží 398.72 karátu a je zasazen v korunovačních klenotech ruských carů.\n\nVelké spinely o značném počtu zdobí čelenku a lilie svatováclavské koruny Karla IV. V této koruně svatováclavské je několik červených spinelů, které náleží mezi světové unikáty. Spinely byly velice ceněny a starověcí Evropané je dokázali od rubínů odlišit lépe než středověcí (Arthašástra, Brhatsamhitá, Mineralogie Al-Birúního) (Robert Nový, Áditjavéda 2007). \n\nV Tanzanii byl nalezen krystal spinelu o váze 52 kilogramů, což je světový unikát, jakož i jeho krystaly o hmotnosti šesti až čtyřiceti kilogramů s brousitelnými jádry. \nZ těchto krystalů v lokalitě pohoří Uluru - Morogoro, byly vybroušeny nádherné padparádža spinely, které předčily svoji barvou leckteré padparádža safíry a spinely z jiných nalezišť. Padparádža spinely z Tanzanie měly do šestnácti karátů. Největší historické spinely jsou z Pamíru, badakshan lal. Největší klenotnický spinel světa je v perském pokladu. Jmenuje se samaria spinel a váží 500 karátů. \n\nSpinely jsou oblíbenými klenotnickými kameny, které se svoji krásou vyrovnají safírům a rubínům. Starověcí učenci v nich viděli kameny ochrany před zlem, náladami a posilovatele sebevědomí, nebo osvícení. Je zapotřebí odlišit syntetické spinely od přírodních kamenů. Jejich ceny se pohybují v rozmezí tisíců a šplhají až v závratné částky u neobvyklých a velkých spinelů žádaných barev, nebo očekávaných účinků tam, kde je zkušeností nebo vírou očekávána moc talismanu. Al-Birúní věnuje tomuto tématu dostatečný prostor. Spinely vynikají jako safíry skvostnou brilancí, mají dostatečnou tvrdost a patřičnou barevnu škálu (růžové, vínové, ohnivě červené, rubínově červené, malinové, oranžové, žluté, lila, fialové, padparádžové, modré a světle modré barvy), aby vyhovovaly všem náročným požadavkům na klenotnický kámen. Z Tanzanie pocházejí spinely, které vlivem příměsí vzácných prvků mění barvu na denním a nočním světle.\n\nIndové si spinel cenili jako kámen středu světa, - mandala hory bohů, kámen zrozený z rubínu, královnu mezi drahokamy. Spinel je znakem Buddha dharmy, řádu, pevnosti, sebevědomí. Spinel, safír, rubín se vkládaly do nitra soch Buddhy pro velkou milost a požehnání. Islámští učenci si cenili hlavně pamírský spinel s jeho zázračnou mocí. Pro křesťany je spinel kámen kristovy spásy a kámen archanděla Michaela. Přírodní spinely jsou kameny opředené mnoha pověstmi, příběhy léčebné moci a síly.\n\nSpinely z Pamiru, Kuch-i-lálu se vyskytují již v buddhistických památkách (relikviář z Bimarámu, indoskytské období vlády krále Azese II), arabští autoři zmiňují ničené zlaté sochy Súrji, boha Slunce, s očima z červeného lálu (spinelu), které byly v rámci náboženského přesvědčení ničeny.\n\nMuslimský a křesťanský svět si spinely oblíbil jako nebeské a rajské kameny, proto jsou důležitou součástí českých korunovačních klenotů. \nIndové rozlišovali spinely modré, tmavé a červené, - Bahuvidham sugandhikam nílam, kršnam, lóhitam a zná je již Arthašástra ze 4 stol. př. n. l. (Áditjavéda, Robert Nový, 2007).\nMarko Polo chválil pamirské spinely - palasy, balasy, z hory ŠIGKINAN, hory Šaků, Skytů), a tvrdil, že všechny náleží pod trestem smrti králům.\n\nRůžový balasspinel, džapá sugandhika je kamenem soucitu, lásky a blaženosti, rubínspinel - aruna sugandhika, kamenem řízené vášně a velké energie života, prány a dharmy, cesty k úspěchu, naramga kamala je spinel oranžový - rubičell, kámen dharmy strategické logiky, pyrop spinel barvy českého granátu - rakta kamala je kamenem dharmy přesné a jasné komunikace, almandinspinel- lohita sugandhika zase drahokamem královského a manažerského postavení, rádžéja dharmy, modrý safírspinel, níla sugandhika kamenem jogínů, sebekázně buddhistického mnicha a siddhy, silami duševními obdařeného mudrce, dharmy ochrany pro změkčilejší povahy, kámen vůle, ametyst spinel, nílarakta kamala kamenem Šivy krále moudrosti a zasvěcení, levandulové barvy zase kamenem Mahávišnu Nárájana, milosti a meditačního vhledu. Na Srí Lance je modrofialový spinel kamenem Buddhy a jeho osvícení - bódhi (Robert Nový Áditjavéda, 2007)\nVzácný je padparádža spinel barvy červánků, lososové červeně, žluto-růžového odstínu, kámen harmonie pravé a levé, mužské a ženské energie, kámen vadžrajány a spojení Tathágata Buddhů s jejich energiemi, kámen levé a pravé dráhy jemnoho?? těla jógu (Robert Nový, Áditjavéda, 2007). Indická nauka a věda o rytmech času a cyklech jemné a hrubé přírody (tattva vidjá), tvrdí, že drahokamy zesilují nebo zeslabují účinek tattvy, elementu přírody v čase. Spinel (narama) je drahokam, který dle kašmírských bráhmanů usměrňuje chaos přírody do řeky usměrněných výhod a ochran před neuspořádaností podvědomí (karmy), v souladu s elementem osobnosti člověka, jeho tattvou. Tattva v tomto významu je dech přírody, rytmus času jehož fáze se jmenují po elementech přírody (prthiví, džala, tédžah, váju, ákáša, země, voda, oheň, vzduch a pátý element). K tattvám, elementům přírody bráhmanští učenci přiřazovali drahokamy, protože byli přesvědčeni, že žádný předmět nelze oddělit od času a že všechny objekty jsou jen projevy dechu času. Spinely byly také svázány s vhodnými hodinami pro jejich nošení, jako to bylo u jiných drahokamů, se čtyřmi kastami starověké indické společnosti a ideami buddhistické a védské kosmologie. \nZa nejvzácnější je pokládán kobalt spinel ze Srí lanky.\nSpinely byly také drahokamy bohyně Anahíty na Pamíru, kameny ráje, drahokamy růžového Buddhy milosti Amitábhy, kameny lásky Kristovy a klenoty muslimského ráje.\nÚstní prameny, písemné tradice a archeologické nálezy dokládají jeho oblibu za poslední 3000 let. Al-Birúní ve své Mineralogii věnuje lálu, spinelu, značnou pozornost, vychvaluje jeho moc, cenu a šperky v pokladnicích muslimských vládců a byzantských císařů.\n\nŘídce se vyskytující minerál.\n\nPamirské spinely jsou známy asi od pátého století př. n. l. z archeologických nálezů střední Asie. Od VII století se již těží pravidelně jako pověstné růžové až červené spinely v Tádžikistánu (kuch-i-lal) v Pamiru. Třetí lokalitou byl barmský Mogok, který proslavil rubín a safír. V nové době je to Tanzanie, lokalita Tunduru, Morogoro - Mahenge s pestrou škálou barev,obrovskými krystaly červeného spinelu a padprádža spinelem. Na Madagaskaru spinely doprovázejí safíry, další novou lokalitou je Luc Yen ve Vietnamu s dalšími menšími nalezišti. Lokalita Hunza v Hindukúši a provincii Junan v Číně není prvořadá pro brousitelnou kvalitu spinelů (Robert Nový Áditjavéda 2007).\n\nDrahé kameny starověku, vyd. Onyx,R. Nový, Časopis Vesmír\nvýsledky výzkumu J. Hyršla o kamenech Svatováclavské koruny.\nRobert Nový, Badakhshan lál, legendy a historie těžby spinelu v Pamiru./>\nMineralogija, Al-Biruni, Akademie nauk SSSR, 1963\nTajemství chrámových pokladů, Jaroslav Bauer, Papyrus, 1993\nžurnál Der Aufschluss, no 1, 1990, Spinelle atraktive,aber wenig bekannte edelsteine\nJ. Kouřimský, Drahé kameny SSSR, Národní muzeum Praha, 1985\nMineralogie, František Slavík, Praha, 1952\nzpravodaj pala international. Áditjavéda,zasvěcení Véd o drahokamech starověké Indie, Robert Nový, 2007.\n\n\n\nčeské korunovační klenoty\n"}
{"id": "150531", "url": "https://cs.wikipedia.org/wiki?curid=150531", "title": "Renfrewshire", "text": "Renfrewshire\n\nRenfrewshire (\"Siorrachd Rinn Friù\" ve skotské gaelštině) je jednou ze třiceti dvou správních oblastí Skotska, ležící na západ od města Glasgow a sousedící s dalšími oblastmi : Severní Ayrshire, Východní Renfrewshire a Inverclyde.\n\n"}
{"id": "150532", "url": "https://cs.wikipedia.org/wiki?curid=150532", "title": "Žaloba pro zmatečnost", "text": "Žaloba pro zmatečnost\n\nŽaloba pro zmatečnost patří mezi mimořádné opravné prostředky v občanském soudním řízení, kterou je možné zvrátit už pravomocné rozhodnutí soudu prvního stupně nebo i odvolacího soudu. Je možné ji použít tehdy, pokud předcházející řízení bylo z nějakého důvodu \"zmatečné\".\n\nPravomocné rozhodnutí soudu je možné napadnout žalobou pro zmatečnost jen tehdy, pokud:\nNelze ji ale podat proti rozhodnutím ve věcech manželství a partnerství, pouze proti odůvodnění rozhodnutí, nebo jen proti výrokům o nákladech řízení, o lhůtě k plnění a o předběžné vykonatelnosti. Stejně tak ji nelze podat proti rozhodnutí o žalobě pro zmatečnost. Žaloba musí být podána do tří měsíců od doručení rozhodnutí soudu, v některých případech od chvíle, kdy se žalobce dozví o důvodech zmatečnosti řízení.\n\nRozhoduje zpravidla soud, který rozhodl v prvním stupni. Pokud byla zároveň podána žaloba na obnovu řízení, spojí se obě věci v jednu, pokud ale bylo podáno i dovolání, vyčká se rozhodnutí dovolacího soudu. Soud rozhoduje usnesením a pokud napadené rozhodnutí zruší, tak buď původní řízení rovnou zastaví, nebo soud, jehož rozhodnutí bylo zrušeno, o věci rozhodne znovu a je přitom vázán právním názorem soudu, který napadené rozhodnutí zrušil.\n"}
{"id": "150535", "url": "https://cs.wikipedia.org/wiki?curid=150535", "title": "Analytické řešení", "text": "Analytické řešení\n\nV matematice se analytickým řešením rozumí takový postup získání výsledku, který připouští využití pouze známých vztahů (rovností, nerovností) a ekvivalentních úprav matematických konstrukcí.\n\nJe-li analytický postup obtížný (např. z důvodu složitosti některého relevantního vzorce), nebo dokonce nemožný (kupř. pro nedostatečnost repertoáru rovnocenných úprav), lze k vyřešení úlohy použít \"numerické řešení\".\n\n"}
{"id": "150537", "url": "https://cs.wikipedia.org/wiki?curid=150537", "title": "Lapikus", "text": "Lapikus\n\nLapikus je zřícenina hradu, která se nachází mezi obcemi Plaveč a Rudlice v okrese Znojmo na pravém břehu na ostrohu nad Plenkovickým potokem. Hrad byl vybudován pravděpodobně koncem 14. nebo počátkem 15. století. Od roku 1973 je chráněn jako kulturní památka.\n\nPrvní písemná zmínka pochází z roku 1411 ze soudního sporu, když bratři Štěpán a Gebl z Hrušovan obvinili Jana Veitmilnara ze Žerotic, že neprávem drží hrad Lapikus s panstvím. Nejvíce utrpěl za válek mezi Jiřím z Poděbrad a uherským králem Matyášem Korvínem. V roce 1508, kdy byl v držení Václava Vejtmíle ze Žerotic, je uváděn již jako pustý. Poslední zmínka o hradu (ovšem již beze jména) pochází z roku 1620 z jevišovického urbáře. Dochovaly se obvodové hradební zdi, část zdiva někdejší věže a budovy na severní straně.\n\n"}
{"id": "150540", "url": "https://cs.wikipedia.org/wiki?curid=150540", "title": "Rekatolizace", "text": "Rekatolizace\n\nRekatolizace je násilné či nenásilné znovuobracení nekatolíků na římskokatolickou víru. V českých zemích probíhala od bitvy na Bílé hoře a byla řízena českým králem a římským císařem Ferdinandem II. V širším kontextu zapadá rekatolizace do rámce principu \"cuius regio, eius religio\", který se v této etapě evropských dějin začal utvářet a jenž byl definitivně potvrzen vestfálským mírem\n\nV Českých zemích se k její násilné formě přistoupilo po Bílé hoře, kdy české země rekatolizovali mimo jiné jezuité. Doba pobělohorské rekatolizace v Českých zemích bývá nepřesně označována jako doba temna, přestože Jirásek ve svém románu takto označuje 1. polovinu 18. století. Jsou známy i případy, kdy lidé bývali mučeni tak dlouho, dokud nepřešli na katolickou víru. Podrobný (ovšem nikoliv jednostranně nezaujatý) popis těchto případů lze nalézt například v knize \"Historie o těžkých protivenstvích církve české\" od Jana Amose Komenského.\n\nRekatolizace byla prováděna ve spolupráci světské a církevní moci. Světská moc se starala především o výkonnou a organizační část, církevní se měla postarat o náležité duchovní pozadí a hlavně o navržení postupu rekatolizační akce.\n\nPrvní praktický návod, jak postupovat při rekatolizaci, byl sepsán už roku 1620 pražským arcibiskupem Janem Loheliem. Své záměry shrnul do tří bodů, které byly jen s drobnými obměnami převzaty do všech dalších rekatolizačních plánů.\n1. právo obsazovat fary převést výhradně na arcibiskupa\n2. obsadit výhradně katolickými duchovními fary na královských statcích\n3. předat pražskou univerzitu a nekatolická gymnázia jezuitům\nJeho hlavním záměrem bylo aby ze země co nejrychleji vymizeli nekatoličtí duchovní, stejně nepřijatelné pro něj byly nekatolické školy. Touto strategií se v Čechách podařilo rozvrátit nekatolickou církevní strukturu, což rekatolizaci výrazně usnadnilo, protože protestanté, kteří neměli oporu duchovních, snáze podléhali tlaku katolíků a konvertovali.\n\nVyhánění nekatolických duchovních ze země probíhalo už od Bílé hory a podařilo se ho uskutečnit poměrně rychle – rekatolizační návod, který poměrně radikálně navrhuje netrpět v zemi žádné nekatolické kněží a požaduje úplné zrušení Rudolfova majestátu, byl vydán už na jaře 1621, tedy jen pár měsíců po Bílé hoře. \n\nDalší opatření následovala v dubnu roku 1624, kdy byl vydán císařský patent, kterým se v Čechách povolovalo pouze katolické náboženství a o pár dní později další, který zakazoval královským městům přijímat nekatolické měšťany a také zakazoval nekatolíkům ve městě vykonávat živnost.\nV roce 1624 byla také zřízena první rekatolizační komise, která zjišťovala informace o obsazení far, zkoumala, jak probíhá vypovídání nekatolických kněží a podobně. \n\nRekatolizační opatření byla definitivně začleněna do české ústavy v letech 1627–1628, kdy bylo vydáno Obnovené zřízení zemské. Obnovené zřízení navrátilo mezi české stavy katolické duchovenstvo a zrušilo všechna privilegia směřující proti zájmům katolického náboženství, které tím bylo povýšeno na jediné privilegované vyznání (s výjimkou trpěného židovství).\n\nKromě relativně nenásilné rekatolizace po vzoru Jana Lohelia a Valeriána Magni se běžně uplatňovala i její násilná forma. Měla ji na starost světská moc a zahrnovala vypovídání nekatolíků a nekatolických kněží ze země, konfiskaci jejich majetku a tvrdé tresty v případě neuposlechnutí. Tento způsob měl ale spoustu nedostatků – násilí vyvolávalo prudký odpor na rozdíl od nenásilné formy, takto obrácení lidé se nestávali nijak horlivými katolíky a nucená emigrace vedla k vylidňování země. \nK násilnostem docházelo hlavně v prvních desetiletích po Bílé hoře, převážně při pacifikaci lokalit, které se postavily misionářům na odpor, například poté, co roku 1629 ubili sedláci v Rovensku jezuitu Matěje Burnatia vtrhlo do vsi vojsko a téměř čtyřicet vzbouřenců zaplatilo životem.\nDo násilné rekatolizace se také řadí zákazy sňatků mezi nekatolíky ustanovené patenty z let 1624–1625.\n\nPo vyhnání nekatolických kněží se objevil velký problém způsobený tím, že v českých zemích byl nedostatek katolických kněží. Běžně se stávalo, že i když byl nekatolický kněz z fary vypuzen, jeho místo zůstalo neobsazeno – neobsazených far bylo několikanásobně víc než těch řádně spravovaných. Ferdinand II. se situaci pokusil řešit přizváním polských kněží, ale to se neosvědčilo, protože si čeští věřící stěžovali, že jim nerozumí. Jediným řešením se nakonec ukázalo zřizování kněžských seminářů. Ze skutečnosti, že se nedostávalo českých duchovních, profitovaly u nás působící katolické církevní řády, především jezuité, kteří se v této době rozšířili téměř do všech českých a moravských krajů. Roku 1622 získali od Ferdinanda Univerzitu Karlovu a do konce třicetileté války roku 1648 už byla založena většina jejich kolejí v Čechách a na Moravě.\n\nPostup moravské rekatolizace se v mnohém podobal té v Čechách, pouze s tím rozdílem, že na Moravě byla výchozí pozice příznivější, protože tu ještě před Bílou horou byla skoro polovina far osazena katolickými kněžími a existovaly tu klášterní komunity, které již na počátku 17. století prosperovaly mnohem lépe než v Čechách. Nad nekatolickými kněžími držel nejdéle ochrannou ruku Karel starší ze Žerotína, u kterého také do roku 1625 nacházel exil Jan Amos Komenský.\n\nNáboženská situace ve Slezsku byla spletitá, byl tu velký podíl luteránů a hohenzollerská šlechta hlásící se ke kalvinismu. Rekatolizace probíhala tak, že jednotlivá knížata byla získávána pomocí odměn v podobě územních zisků, katolíci byli upřednostňování a byly jimi obsazovány všechny důležité úřady, čímž byli nekatolíci postupně vytlačeni.\n\n\n\n"}
{"id": "150547", "url": "https://cs.wikipedia.org/wiki?curid=150547", "title": "Stavebnické vybavení", "text": "Stavebnické vybavení\n\nStavebnické vybavení je skupina nářadí, ale i materiálu, které se využívají a používají na stavbách, jedná se různé nástroje, zařízení, pomůcky, materiály, přípravky a další vybavení:\n\n\"podle abecedy\"\nB\n\nF\n\nG\n\nH\n\nJ\n\nK\nL\n\nM\n\nO\n\nP\n\nR\nS\n\nŠ\n\nT\n\nÚ\n\nV\n\nZ\n\nŽ\n\n\"podle abecedy\"\nB\n\n\nC, Č\n\n\nD\n\n\nG\n\n\nJ\n\nK\n\n\nM\n\nN\n\n\nP\n\nR\n\nS\n\n\nV\n\n\"podle abecedy\"\nB\n\nC\n\nD\n\nF\n\nH\n\nCH\n\nI\nK\n\nL\n\nM\n\nO\n\nP\nS, Š\n\nT\n\nV\n\nZ\n\n\"podle abecedy\"\n\n"}
{"id": "150550", "url": "https://cs.wikipedia.org/wiki?curid=150550", "title": "Spisovná čeština", "text": "Spisovná čeština\n\nSpisovná čeština je podoba českého jazyka, která je určena pro používání na oficiální úrovni;\n\nSpisovná čeština má dvě formy:\n\nPodoba spisovné češtiny je dána soustavou pravidel, která určují psanou i mluvenou podobu jazyka. Tato pravidla především určují:\n\nDodržování těchto pravidel je v určité komunikaci závazné – je vyžadováno ve školství, ve státní správě, vnitřními pravidly firem apod. \n\nSpisovná čeština je kodifikována v publikacích vydávaných Ústavem pro jazyk český AV ČR, zejména v Pravidlech českého pravopisu, Slovníku spisovného jazyka českého (1. vydání v 60. letech, 2. vydání v roce 1989, asi 192 000 hesel), Slovníku spisovné češtiny (asi 50 000 hesel), Akademickém slovníku cizích slov (asi 100 000 významů) aj.\n\nNejvětší existující český výkladový slovník, Příruční slovník jazyka českého, vydávaný v letech 1935–1957 (asi 250 000 hesel v 9 svazcích), je již vnímán jako poněkud zastarávající.\n\nPeriodikem, kde probíhají seriózní diskuse o jazyce a jeho spisovné podobě, je Naše řeč, jeden z časopisů vydávaných ÚJČ.\n\n\nMimo spisovnou češtinu se využívají i jiné útvary českého jazyka\n\n\n"}
{"id": "150552", "url": "https://cs.wikipedia.org/wiki?curid=150552", "title": "Plaveč (zámek)", "text": "Plaveč (zámek)\n\nZámek Plaveč je zámek stojící v obci Plaveč na staré obchodní cestě ze Znojma do Jihlavy. Ves byla známá již ve 13. století, jak dokládá existence románské rotundy zasvěcené Františku Xaverskému s válcovou lodí a lucernou z počátku 13. století.\n\nTehdejší tvrz zvaná Dolní Plaveč byla vybudována už v tomto století a postupně se rozšiřovala, takže byla nazývána i hradem. Jako o hradu se o ní mluví poprvé v roce 1358, kdy ji získal \"Aleš z Police\". Roku 1398 se pak stala majetkem \"Zikmunda z Plenkovic\" a na konci 15. století ji držel \"Jiří Licek z Plavče\". V roce 1557 získal plavečskou tvrz spolu s okolním panstvím \"Václav Hodický z Hodic\" a v držení této rodiny zůstala až do roku 1639.\n\nKoncem 16. století přebudovali Hodičtí tvrz v čtyřkřídlý renesanční zámek s arkádami po jedné straně dvora. Nově vybudovaný zámek získala v roce 1639 \"Johanka Alhnanová\", rozená Vranovská z Blížkovic, a poté její manžel \"Tobiáš Aliman z Almštejna\". V roce 1679 připadl zámek obránci Brna proti Švédům Ludvíkovi Raduitovi de Souches a tím došlo ke spojení plavečského, jevišovického a hostimského velkostatku v jeden celek.\n\nPoslední držitel panství z rodu de Souches přebudoval v roce 1742 renesanční zámek v barokní sídlo. V roce 1743 koupil panství baronský rod Widmannů.\n\nPo druhé světové válce byl majetek rodiny konfiskován a zámecký areál spolu s rotundou připadl státu, který zde v padesátých letech zřídil domov důchodců.\n\n"}
{"id": "150553", "url": "https://cs.wikipedia.org/wiki?curid=150553", "title": "Seznam řek v Kazachstánu", "text": "Seznam řek v Kazachstánu\n\nŘeky v Kazachstánu patří většinou k povodí bezodtokých oblastí. Směřují tedy především do Kaspického moře, Aralského jezera, jezer Balchaš, Tengiz a mnoha menších. Některé se ztrácejí ve slaniscích či přímo v písku pouští. Pouze Irtyš s Išimem, Tobolem a dalšími přítoky odnáší své vody do Obu a s ním do Karského moře Severního ledového oceánu. V Kazachstánu je přibližně 8 500 velkých i malých řek.\n\nÚzemí Kazachstánu se obvykle rozděluje na osm vodohospodářských oblastí.\n\nTabulka je seřazena podle velikosti povodí.\n"}
{"id": "150554", "url": "https://cs.wikipedia.org/wiki?curid=150554", "title": "Uil", "text": "Uil\n\nUil ( , ) je řeka v Akťubinské, Západokazašské a Atyrauské oblasti v Kazachstánu. Je 800 km dlouhá. Povodí má rozlohu 31 500 km².\n\nPramení v centrální části Poduralské planiny a ústí do jezera Aktobe, které se nachází v Kaspické nížině. Hlavní přítoky jsou Kiil zprava a Ašiuil zleva.\n\nZdroj vody je převážně sněhový. Maximální průtok vody na dolním toku dosahuje 260 m³/s. V létě se řeka rozpadá na jezírka a stává se mírně slanou. Zamrzá na konci listopadu a rozmrzá na konci března.\n\nVoda z řeky se využívá na zavlažování.\n"}
{"id": "150562", "url": "https://cs.wikipedia.org/wiki?curid=150562", "title": "Střída (mluvnice)", "text": "Střída (mluvnice)\n\nStřída, často též ablaut (z němčiny), je v lingvistice specifická změna fonémů, obvykle samohlásek, v kořenech slov při flexi, tj. při skloňování nebo časování.\n\nAblaut se vyvinul v praindoevropštině v důsledku posunů přízvuku (v příkladech označovaného čárkou) a redukcí nepřízvučných slabik – toto střídání pak bylo analogicky rozšířeno do většiny slovních kategorií a stalo se jejich příznakem. Souvislost střídání přízvuku a ablautového stupně je v nejstarších jazycích ještě dobře zřetelná. Rozdíl je patrný v indoevropském *hési = č. „jsi“ (s přízvukem na kořeni *hes) v porovnání s *hsté „jste“ (s přízvukem na sufixu).\n\n„Základní vokál“, tradičně rekonstruovaný jako *e (třebaže se spíše ve fázi, kdy se ablaut vyvíjel, jednalo o *a), nabýval různých podob, redukoval se či naopak dloužil a měnil svoji kvalitu, takže hovoříme o tzv. kvantitativním ablautu, tedy stupni základním (*e), stupni dlouženém (*ē) a stupni redukovaném, kdy vokál zaniká (srovnatelně se střídáním -e- s -∅- v č. blbec – blbce) a ablautu kvalitativním, kdy se střídají *e a *o.\n\nTaké ve starořečtině se vyskytuje střída, především kvalitativní.\nV sanskrtu existují tři stupně střídy – nulový (základní), první stupeň \"guna\" a druhý stupeň \"vrddhi\". Střída se týká jen vokálů a slabičného r.\n\n"}
{"id": "150563", "url": "https://cs.wikipedia.org/wiki?curid=150563", "title": "Hwarangdo", "text": "Hwarangdo\n\nHwarangdo je asijské bojové umění pocházející z území nynější Koreje.\nJe kolem 2000 let staré . Zahrnuje velké množství bojových prvků z nejrůznějších bojových umění. V současné době prožívá svoji renesanci a některé jeho techniky jsou cvičeny a používány jako základní u bojových jednotek určených především pro plnění speciálních úkolů.\n\nNynější Korea, respektive Korejský poloostrov, byla kdysi rozdělena do tří království: Kogurjo, Pekče a Silla. Největší z nich bylo Kogurjo. Zabíralo celou plochu nynějšího Mandžuska a severní část Korejského poloostrova. V 5. století se Kogurju pokusilo ovládnout své menší sousedy. Pekče bylo téměř rozdrceno a donuceno posunout své hlavní město jižněji. Silla bylo neustále napadáno a zastrašováno. V průběhu historického vývoje však došlo k neobvyklému jevu. Království Silla se nepoddalo vojenskému nátlaku ze strany Kogurja a stalo se vedoucím korejským královstvím.\n\nKrálovství bylo sjednoceno a byly vytvořeny nové vojenské instituce s velmi silnou vojenskou mašinérií. Na předním místě mezi těmito institucemi byl Hwarang, který soustřeďoval jádro mladých mužů šlechtického původu. Tito muži byli předurčeni stát se generály, státníky a jinými vůdčími osobnostmi. Velké období tohoto sjednoceného království trvalo od roku 661 do roku 935 n.l. a bylo charakterizováno rychlým rozvojem země. V období, kdy bylo království Silla ohrožováno ze strany Koguryu, organizovala vláda za pomoci lidu pod vedením nejvyššího buddhistického mnicha v zemi Won Kwang Bopsa školu intelektuálního a vojenského myšlení a umění.\n\nTato škola nesla název HWARANG, což znamená ,Výkvět mládeže‘‘. Do této klášterní školy poslal král Silly své syny a oddané vojáky, aby se vycvičili ve filozofickém myšlení a vojenském umění, které rozpracoval Won Kwang Bopsa.\nZa velkého přispění vojenského umění a morálních kodexů hlásaných zakladateli systému hwarangdo překonala tato malá země své mnohem větší a silnější sousedy (Kogurjo a Pekče) a ovládla celý poloostrov zvaný Korea na mnoho století.\nDva z válečníků Hwarangu, Kui San a Chu Hwang, získali od Won Kwang Bopsa pět pravidel, kterým podřídil svůj život. K nim byly časem přidány další vlastnosti studentů hwarangdo.\nOd samého počátku byl Won Kwang Bopsův klášter střediskem výuky církevní víry, vysokým učením a cvičištěm pro zvládnutí vojenského umění.\n\nHwarang se stal korejskou verzí kodexu Bušidó, který byl populární v Japonsku. Zde byli cvičeni mnozí členové královské rodiny a mezi nejslavnějšími válečníky Hwarangu patřil například i generál Ioo Sin Kim.\nZa vlády dynastie Ri hwarangdo jako bojový systém upadl. Oficiálně bylo uznáváno pouze intelektuální umění a vědy. To vedlo k zákazu činnosti válečníků, kteří byli nuceni stáhnout se do buddhistických klášterů. Stejně tak jak byly chrámy a kláštery v Evropě středisky učenosti, sloužily buddhistické kláštery v Koreji k zachování fyzických i církevních aspektů hwarangdo.\nHwarangdo zůstal v korejských chrámech až do počátku padesátých let. V tu dobu začali dva korejští bratři Joo Bang Lee a Joo Sang Lee studovat toto umění a přivezli je do Spojených států amerických. Tím v podstatě došlo k jeho znovuobjevení a popularizaci jako bojového umění s možností využít některé jeho techniky v soudobém boji muže proti muži.\n\nHwarangdo se liší od mnoha dalších, známějších způsobů boje tím, že je určen výhradně jako boj na život a na smrt. V podstatě není jeho účelem vychovávat, není sportovním odvětvím a formou sebezdokonalování, i když může aplikovaně k těmto účelům sloužit. Zahrnuje všechny formy osobního boje, cvičení v používání ručních zbraní a výcvik v technice oživování. Je považován za dialektickou formu boje, jelikož v sobě zahrnuje protikladné prvky v jednotě. Nespadá ani do kategorie tvrdého, přímého boje, jako například karate, korejský nebo thajský box apod., ani do kategorie měkké, kruhovité, jako například aikido. Zahrnuje v sobě a účelně využívá jak tvrdé, tak měkké, přímé i kruhovité techniky.\n\nsymbolizuje měkkost a tmavost, je představován v bojovém umění měkkými prvky boje. Jeho síla je silou ,měkce dopadající vody‘‘, která tvaruje kámen. Jeho typický pohyb je kruhovitý, se silou švihnutí bičem. Jeho tendence je sjednocovat a spojovat (kontaktovat).\n\nsymbolizuje tvrdost a jasnost, je představován uměním tvrdých, lineárních forem boje. Jeho síla je silou (tvrdostí) oceli nebo kamene. Jeho typický pohyb je v přímém směru a úhlech. Síla je získávána páčením. Jeho tendencí je udržovat distanční vzdálenost mezi zápasícími protivníky.\n\nHwarangdo zahrnuje oba tyto prvky. Známé jsou vířivé a kruhové údery nohou, která opisuje křivku až 540° před zasažením cíle, čímž vytváří vysokou odstředivou kinetickou energii. Těmito údery mohou být zasaženy hlava, tělo apod., ale také mohou být směřovány k zemi a vést k podražení či podmetení protivníka. Proti úderu či kopu protivníka je možno reagovat stejným odvetným způsobem, případně po zachycení lámáním (páčením) kloubů, odhozením nebo útokem na jeho nervové nebo akupunkturální body na jeho těle. Po zablokování úderu protivníka je možno vést odvetný úder nebo kop.\n\nRovněž na něj lze reagovat mírným odklonem v zápěstí a pak obranu zakončit odhozením nebo vykloubením atakovaného kloubu. Hwarangdo rovněž zahrnuje odhozy, protiodhozy, techniky stisků pomocí prstů (asi 300 způsobů), kterými jsou atakována nervová či akupunkturální místa lidského těla, asi 30 způsobů rdoušení, způsoby boje v mimopostojové poloze (na zemi), které částečně vycházejí ze starého mongolského způsobu boje. Cvičení se zbraněmi zahrnuje kumdo, a to jak šerm bambusovým mečem, holemi různých délek, krátkou šavlí či kopím, tak i vrhání ostrých kamenů, dýk apod.\nNa vyšších úrovních mistrovského černého pásu se studenti hwarangdo začínají učit léčebnému umění akupunktury a oživování pomocí stisku prsty. Po dosažení úrovně černého pásu čtvrtého stupně je výcvik hwarangdo veden zcela odlišným způsobem od toho, co bylo cvičeno dosud. Je zahájen výcvik ve vojenském umění, který se skládá z 36 různých způsobů zabíjení.\n\nTechniky boje jsou složeny a založeny na komplexu tří základních dělení energie: vnitřní, vnější a psychologické. Aspekty těchto jednotlivých technik jsou pak vyučovány v průběhu celého výcviku. Hwarangdo zahrnuje všechny formy osobního boje. Na vyšší úrovni se zabývá disciplínami psychologickými, jako je například tzv. ,vnitřní umění‘‘. Tyto techniky jsou účinné i pro tak odlišné bojové situace, jako jsou třeba osobní sebeobrana, boj s davem a většími skupinami osob a pro dodržování duševní sebekázně a disciplíny.\nVe fyzické a technické úrovni vycvičenosti tohoto bojového umění lze nalézt celou řadu forem, které jsou obdobné jako široký okruh vojenských bojových způsobů.\n\nJsou založeny na správném dýchání se soustředěním veškeré energie do jednoho bodu. Považují se základní techniky pro sílu v úderech a kopech. Techniky negong se dále rozdělují do jednadvaceti podskupin:\n\nZabývají se všeobecně známými bojovými prvky z kung–fu nebo karate za použitím nejrůznějších zbraní. Cvičenci hwarangdo se učí používat hole, meče, kopí, krátké šavle, nože a dalších exotických zbraní, jakož i vrhání dýk, nožů, ostrých kamenů a ostatních bodných zbraní.\n\nMají vliv na ,sílu životní energie‘‘ lidského těla. Jsou rozděleny do šesti oblastí:\n\nJoo Bang Lee vysvětluje teorii síly takto: oblast danjun (místo této síly) je v lidském těle umístěna 1 – 3 palce pod pupkem a skládá se ze tří bodů: ki – hae je jeden palec pod pupkem, kwan – won je dva palce vzdálený a suk – mon je tři palce pod pupkem. Toto místo je centrem, odkud vychází veškerá životní energie nebo síla. Lee tvrdí, že člověk nemůže ani hnout prstem bez síly skryté v tomto místě. A i když má člověk tuto sílu, ne všichni mají stejnou schopnost ji řídit a ovládat. Správná metoda a výcvik ve speciálních technikách navrhovaných a vyvinutých mistry hwarangdo za 2000 let přináší pozvednutí úrovně této síly a je možno ji uměle ovládat.\n\nSíla Ki funguje v rámci hwarangdo pěti různými způsoby: způsob učinit tělo těžkým, způsob učinit tělo lehkým, dosažení pocitu, že tělo je z ocele, znecitlivění těla tak, aby nebyla pociťována žádná bolest a ovládání sil v různých částech těla i mimo ně přímo svým myšlením (nejtěžší způsob); příkladem této poslední formy síly Ki je její použití k dosažení toho, aby se ruka nebo noha pohybovala rychleji, než je toho možno dosáhnout čistě tělesnými prostředky, jako je tomu třeba při vedení úderu nebo kopu.\n\n\nZcela mysticky je v teorii síly Ki v hwarangdo rozpracováno, jak se ,duše‘‘ nebo ,energie života‘‘ do těla dostává a jak ho v době smrti opouští. V prostoru mezi osmým a desátým obratlem shora páteře, jak vysvětlují mistři hwarangdo, jsou ,dvířka‘‘, kde duše opouští tělo v době smrti. Tato záklopka se nazývá myung mon sa hwa hyel.\n\nV současné době má tento systém následující podobu:\n\n\nDnes se hwarangdo používá především jako účelová potřeba ochránit život a zdraví lidí. Jeho techniky jsou v moderní sebeobraně plně prakticky využívány. Jde tedy o mnohaleté zkušenosti , které jsou samy o sobě zárukou účinnosti tohoto systému. Znalost jeho podstaty je znalostí, jež při vzniklých konfliktních momentech a v reálně nebezpečných situacích napomáhá kvalifikovaně anticipovat následnou činnost možných útočníků, a to z jejich například obratných či neobratných postojů, jednání a chování, odborného či neodborného použití zbraní apod. Začínající student postupně získává dle svých dovedností bílý, oranžový, žlutý, zelený fialový, modrý, hnědý, červený a poločerný pás. Po dosažení úrovně poločerného pásu, student získává 8 stupňů černého pásku, přičemž 9 je udělován pouze výjimečně a 10 přísluší vždy a jen velmistrovi.\n\n"}
{"id": "150565", "url": "https://cs.wikipedia.org/wiki?curid=150565", "title": "Bruxismus", "text": "Bruxismus\n\nBruxismus je intenzivní skřípání a cvakání zuby, při němž dochází k mechanickému opotřebovávání zubů a může vést až k poničení čelistního kloubu. Projevuje se v různé míře u většiny populace a to především během spánku. Lidé, kteří bruxismem trpí, často o problému ani nevědí. Mohou ale sledovat příznaky na bruxismus poukazující - bolesti čelistí, čelistního kloubu a hlavy nebo přecitlivělost zubů na kyselé a horké. \n\nBruxismus je pozorovatelný často i u dětí a to především v době infekčních onemocnění a při rozličných bolestech. Po nemoci zpravidla bez následků zmizí. \n\nBruxismus lze léčit mechanicky - vkládáním umělohmotných mezizubních dlah, nebo prostřednictvím léků uvolňujících svalstvo. Mezi příčiny bruxismu je často uváděn stres a úzkost. Proto často pomáhá také relaxace a uvolňovací cvičení.\n"}
{"id": "150566", "url": "https://cs.wikipedia.org/wiki?curid=150566", "title": "Walls of Jericho", "text": "Walls of Jericho\n\nWalls of Jericho je první studiové album německé speedmetalové hudební skupiny Helloween. Vydáno bylo roku 1985 a sehrálo zásadní vliv ve vývoji speed metalu. V roce 1988 byly EP \"Helloween\" a EP \"Judas\" přidány na \"Walls of Jericho\" a album je teď vydáváno jako rozšířená kompilace.\n\n\n\n\n\n\n"}
{"id": "150567", "url": "https://cs.wikipedia.org/wiki?curid=150567", "title": "Anonymita", "text": "Anonymita\n\nAnonymita je utajení totožnosti osoby, případně instituce. Rozlišuje se anonymita záměrná a nezáměrná. S nezáměrnou anonymitou se setkáváme především v historii, kde je důsledkem nedochování některých informací.\nZáměrná anonymita bývá volena osobou či instituci z důvodu zachování soukromí či vyhnutí se důsledkům svého jednání.\n\nAnonymita v sociologickém výzkumu je chápána jako respektování důvěrného charakteru poskytnutých informací. Pojí se s hromadným zpracováním dat a nemožností identifikace jednotlivých respondentů. Příslib anonymity vede k větší ochotě osob spolupracovat a poskytovat pravdivé údaje.\nU jednotlivých technik se výrazně liší možnosti zachování anonymity. Vysoká míra anonymity je u novinových, rozhlasových, televizních či internetových anket, kde nedochází ani k výběru respondentů.\nNaopak u technik, které jsou založeny na přímém kontaktu, jako je interview nebo přímé pozorování, není možné anonymitu zcela zaručit.\n\n"}
{"id": "150568", "url": "https://cs.wikipedia.org/wiki?curid=150568", "title": "Sagiz", "text": "Sagiz\n\nNázev Sagiz může znamenat:\n\n"}
{"id": "150569", "url": "https://cs.wikipedia.org/wiki?curid=150569", "title": "Hospodářský růst", "text": "Hospodářský růst\n\nHospodářským (ekonomickým) růstem se rozumí vzestup hospodářského potenciálu země, ke kterému dochází v souvislosti s kvantitativním zvyšováním (růstem) potenciálního hrubého domácího produktu.\nPři sledování růstu produktu je proto třeba odlišovat dvojí situaci:\nV prvním případě jde o růst skutečného produktu ve smyslu jeho cyklického kolísání, ve druhém případě jde o dlouhodobý růst potenciálního produktu, neboli o hospodářský růst.\n\nZdroje umožňující růst potenciálního produktu jsou tvořeny několika složkami:\n\nObecněji je možno zdroje hospodářského (ekonomického) růstu rozdělit do dvou skupin:\n\nVyužití všech zdrojů růstu je vždy podmíněno jejich specifickým propojením (kombinací) a začleněním (alokací) do příslušných odvětví výroby. V širším smyslu proto můžeme zahrnout mezi kvalitativní zdroje růstu také:\nV hospodářské realitě dochází v rozvinutých ekonomikách vždy ke kombinaci obou typů zdrojů - kvantitativních a kvalitativních. Jde přitom o takový vývoj zdrojů hospodářského růstu, jejichž výsledkem je obvykle dlouhodobý růst (nikoliv stagnace nebo pokles) potenciálního produktu.\nKvalitativní zdroje hospodářského růstu bývají označován také jako technologická změna (technologický pokrok nebo technologický regres). Technologická změna v podobě zkvalitňování kapitálových statků bývá označována jako zpředmětněná technologická změna, ostatní jsou nezpředmětněnou technologickou změnou.\n\nDosavadní charakteristika ekonomického růstu jako dlouhodobého vývoje potenciálního reálného produktu se týkala úzce teoretického vymezení růstu. Mimo oblast ekonomické teorie se však pojem ekonomický růst často používá jako synonymum vývoje skutečného reálného produktu. Tento vývoj můžeme vyjádřit absolutně (přírůstek v mld. Kč jako rozdíl produktu v období t a produktu v předchozím období), přehlednější je však tempo růstu reálného produktu.\n\nKromě vývoje absolutní výše produktu je sledován i vývoj relativních ukazatelů produktu, nejčastěji vývoj produktu na 1 obyvatele, a to opět buď jeho absolutní změna nebo jako tempo růstu. Za předpokladu, že obyvatelstvo roste stejně rychle jako množství použití práce (pracovní vstup), můžeme ztotožnit tempo růstu produktu na 1 obyvatele s tempem růstu produktu na jednotku použité práce, tedy s tempem růstu produktivity práce.\n\nUkazatel produktu na jednoho obyvatele vyjadřuje ekonomickou úroveň dané země, analogicky tempo růstu produktu na 1 obyvatele vyjadřuje vývoj ekonomické úrovně. Je považováno za základní ukazatel vývoje životní úrovně v dané zemi. Jeho vypovídací schopnost však může být velmi omezená v důsledku nerovnoměrného rozdělení důchodů. Proto je třeba sledovat též tempo růstu reálných mezd a jiné ukazatele.\n\nEkonomická teorie obsahuje řadu konkrétnějších přístupu v podobě různých růstových modelů, které rozdílně zohledňují význam jednotlivých zdrojů růstu a zkoumají rozmanité aspekty hospodářského růstu včetně omezení růstu.\n\nJednoduchý klasický model vytvořil Thomas Robert Malthus. Tento model pracuje se stagnujícím množstvím a kvalitou půdy (veškerá půda je využívána) a neuvažuje ani významnější růst množství kapitálu, ani jeho technický rozvoj. Jediným zdrojem ekonomického růstu je v tomto modelu růst obyvatelstva (množství pracovních vstupů), což je však spojeno s klesajícím mezním produktem práce. Tempo růstu produktu se postupně snižuje, až se dostane pod tempo růstu obyvatelstva. Klesá proto produkt na 1 obyvatele a klesají reálné mzdy až na úroveň životního minima, kde se růst obyvatelstva (a tím i produktu) zastaví.\n\nZvýšení produktu na 1 obyvatele a reálné mzdy je možné v těchto podmínkách dosáhnout buď za cenu zvýšené úmrtnosti (války, epidemie), nebo snížením porodnosti. Růst reálných mezd však povede k růstu porodnosti (k růstu množství práce) a opět k ustálení produktu na úrovni odpovídající životnímu minimu, s následnou stagnací množství obyvatelstva. Dlouhodobé udržování výše reálných mezd na úrovni životního minima představuje v tomto modelu tzv. \"železný zákon mzdový\". Při této tzv. subsistenční úrovni mezd dojde k nulovému růstu množství práce, a tím i k nulovému růstu produktu.\n\nPrvní modely teorie růstu se objevily až ve 40. letech 20. století v podobě keynesiánských růstových modelů . Ty byly v 50 a 60 letech zastíněny neoklasickými teoriemi růstu, z nichž nejznámější je růstový model R.M.Solowa. Neoklasické teorie hledaly kvantitativní vztahy mezi růstem produktu a růstem kapitálu a práce, nedostatkem však bylo, že nevysvětlovaly zdroje hospodářského růstu. Nejdůležitější zdroj růstu, tedy technologický pokrok je v neoklasických modelech exogenní (tudíž nevysvětlenou) veličinou.\naž ve 2. polovině 80 let se objevily teorie endogenního růstu, které se snažily vysvětlit technologický pokrok jako endogenní veličinu v rámci růstového modelu.\n\nNeoklasický model růstu – produkční funkce a investiční funkce:\nDruhý stavební kámen Solowova modelu – dlouhodobá investiční funkce:\n\nHospodářský růst v neoklasickém modelu je spojen s permanentně vyčištěnými trhy výrobních faktorů, neboli s neustálou tzv. plnou zaměstnaností. Keynesiánská ekonomie se naopak zabývá hospodářstvím s nezaměstnaností vyšší než při tzv. plné zaměstnanosti. Keynesovské pojetí hospodářského růstu vychází z předpokladu, že rozhodujícím stimulem hospodářského růstu je rostoucí domácí, popř. zahraniční poptávka. Nezbytným předpokladem ovšem je, že v ekonomice existují nevyužité výrobní zdroje, především dostatečná nabídka pracovní síly v požadované kvalifikační struktuře. Vezme-li v úvahu strukturu agregátní poptávky, potom lze konstatovat, že hospodářský růst může vyvolat:\nTeoretické základy poptávkově orientovaného hospodářského růstu rozpracovali následovníci J. M. Keynese (mezi nejznámější modely patří model růstu R. Harroda a E. Domara). Vycházejí z předpokladu, že investice jako součást agregátní poptávky vytvářejí nejen nové výrobní kapacity, ale i nové důchody, a tak prostřednictvím multiplikátoru významně dynamizují růst HDP.\n\nSpecifický nestandardní přístup k problematice dlouhodobého vývoje produktu (nebo produktu na 1 obyvatele) zaujímají autoři označovaní někdy jako škola mezí růstu. Základy tohoto přístupu byly vytvořeny osobnostmi sdruženými od konce 60. let v tzv. Římském klubu.\nUvedený přístup se vyznačuje zkoumáním vzájemné podmíněnosti celosvětového vývoje několika proměnných: obyvatelstva, průmyslové produkce a produkce potravin, znečištění životního prostředí a vyčerpání přírodních zdrojů. Zkoumá dále vývoj ukazatelů životní úrovně, jako produkt na 1 obyvatele a střední délka života, přičemž zohledňuje situaci současné generace a generací budoucích.\nAutoři docházejí k různým modelům vývoje produktu:\n\nOd 80. let 20. století jsou vyvíjeny nové teorie hospodářského růstu, reagující na sporné výpovědi tradičního neoklasického (Solowova) modelu růstu.Teorie endogenního růstu se snaží vysvětlit dlouhodobé přetrvávání rozdílů mezi rozvinutými a méně rozvinutými zeměmi. Vysvětlení spočívá v technologickém pokroku v podobě zkvalitňování fyzického i lidského kapitálu. Tento technologický pokrok má endogenní charakter – je generován silami uvnitř ekonomiky.\n\nTento technologický pokrok je přitom podmíněn:\nEndogenního ekonomického růstu nelze tudíž dosáhnout v jakékoliv ekonomice pouhým jednorázovým poskytnutím moderního kapitálového vybavení a zaškolením pracovníků, nýbrž je výsledkem dlouhodobého ekonomického vývoje.\n\nKoncepce udržitelného rozvoje představuje takový vývoj výroby a spotřeby, který umožňuje uspokojování dnešních potřeb tak, aby nedošlo k omezení v uspokojování těchto potřeb budoucích generací. Jde tedy o ekonomický vývoj, který respektuje planetární meze růstu. Udržitelnost přitom dočasně neznamená nulový růst, zdůrazňuje však kvalitativní rozvoj před fyzickou (kvantitativní) expanzí.\n\nKlíčový je vztah tohoto vývoje k přírodním zdrojům. Udržitelný rozvoj je podmíněn (např.) takovým jejich využíváním, kdy\n\nPraktická opatření ve směru realizace udržitelného rozvoje fakticky závisí na vůli jednotlivých zemí (vlád), resp. jejich vlivu v mezinárodních organizacích. To je v rozporu s globálním charakterem výše uvedených problémů a problémů navazujících. V souhrnném přehledu jde zejména o\n\nDíky příčinné souvislosti mezi HDP a spotřebou energie je také třeba zvážit přehodnocení růstového imperativu. Množství aktérů relativizujících myšlenku nutnosti trvalého hospodářského růstu se sdružuje v hnutí \"nerůstu\".\n\nFaktický vývoj ekonomické úrovně, tj. vývoj reálného produktu na 1 obyvatele, vykazuje v různých zemích a regionech výrazně rozdílnou podobu.\nTempo růstu produktu na 1 obyvatele je závislé:\nDalším vysvětlením jsou nedokonalé institucionální podmínky růstu.\n\nDemografický vývoj dnešních rozvojových zemí je možno znázornit modelem s určitými obecnými rysy, resp. stadii:\nZatímco v rozvinutých ekonomikách roční tempo růstu obyvatelstva málokdy překračuje 1 %, v rozvojových zemích činí většinou několikanásobek, což snižuje (i v případě relativně vysokého tempa růstu produktu v některých zemích) růst produktu na 1 obyvatele. Příčinou tohoto vývoje je zmíněná populační exploze jako důsledek snížení míry úmrtnosti, často pod vlivem zahraniční pomoci (zdravotní a potravinová pomoc apod.) při zachování vysoké porodnosti.\n\nNedostatečná zásoba kapitálových statků bývá často považována za základní bariéru ekonomického růstu. K rozšíření a prohloubení kapitálu však chybí tvorba úspor. Ty však nemohou být vytvořeny při stávajícím nízkém produktu a důchod na 1 obyvatele, který je často na úrovni životního minima. Problém nedostatku úspor je navíc zostřován tzv. únikem kapitálu, tj. zpravidla nelegálním přesunem úspor do zahraničí s cílem zvýšení, nebo alespoň udržení jejich kupní síly (v případě vysoké inflace a nízké domácí úrokové sazby), a jejich umístění ve stabilnějším prostředí.\nNa problém nedostatku kapitálových statků navazuje nedostatečný technologický pokrok, neboť ten je ze značné části materializován právě ve fyzických a kapitálových statcích. Nedostatečnou úroveň vykazuje i kvalifikace pracovní síly. Problém kvality pracovní síly je navíc zostřován tzv. únikem mozků.\n\nBariéra rozvoje podnikání může mít dále podobu institucí, jako jsou např.:\nTyto institucionální aspekty společnosti mohou brzdit tvorbu zdrojů hospodářského růstu (omezovat práci, spořivost a podnikavost), případně mohou výsledky růstu orientovat neproduktivně (nikoli na rozšiřování a prohlubování kapitálu a na technologický rozvoj, nýbrž např. na zbrojení).\n\nSoustředí-li se prioritně na ekonomický růst, jde o tradiční strategie, jejichž východiskem je start hospodářského růstu. Startem je rozvoj výroby v určitém odvětví nebo odvětvích, kde rychlý růst produktu a důchodu umožní tvorbu úspor, které umožní investování i v dalších oborech, až k sebeudržujícímu růstu celé ekonomiky. Tento start může mít podobu např. soustředění výroby do odvětví vybavených vhodnými přírodními a klimatickými podmínkami (zemědělství, těžba surovin a navazující zpracovatelské výroby), nebo v odvětvích, využívajících levnou pracovní sílu. V praktických rozvojových strategiích šlo zpravidla o rozvoj průmyslových odvětví, tedy o tzv. industrializaci.\nTato specializace bývá zpravidla stimulována vládní regulací. Ta může mít podobu podpory vývozu (dotace, daňové úlevy, vládní záruky úvěrů apod.), nebo nahrazování dovozů (ochrana domácí výroby před zahraniční konkurencí zejména tzv. nedospělých odvětví).\n\nSoučástí rozvojové strategie je také využívání rozmanité technické pomoci, poskytované rozvinutými zeměmi, a zejména zahraničních finančních zdrojů (úspor) jako alternativy nedostatečného domácího důchodu.\n\nOdlišný alternativní přístup vychází z názoru, že samotný ekonomický růst, resp. jeho nastartování pro překonání nerozvinutosti nestačí, nýbrž jde zejména o problém rozdělení a přerozdělení výsledků ekonomického růstu, a to soustavou veřejných rozpočtů. Přerozdělení důchodů by mělo umožnit výstavbu sociální infrastruktury (školství, zdravotnictví, sociální péče) a podporu (subvencemi) tradičního zemědělského sektoru. Tato podpora je, podle této koncepce, účinnější cestou k urychlení ekonomického růstu, než podpora moderních průmyslových výrob.\nObdobnou koncepci v rámci alternativního přístupu k rozvojovým strategiím je tzv. filozofie základních potřeb. Ta spočívá v představě, že podstatné pro rozvojovou strategii je, spolu s rozšiřováním výroby, zabezpečit uspokojování základních potřeb (v podobě osobní spotřeby a potřeb jako vzdělání nebo zdravotní péče) veškerého obyvatelstva.\n\nSpecifický přístup ke stimulaci hospodářského růstu ve smyslu růstu potenciálního produktu zastává směr ekonomického myšlení, označovaný jako ekonomie strany nabídky(A. Laffer aj.). Jde o směr ekonomické teorie, který je obvykle interpretován jako prorůstová politika ve smyslu dlouhodobého udržení disponibilních výrobních zdrojů ve výrobě a jejich rozšiřování. Zároveň však obsahuje i přístup k zabezpečení stabilní vysoké zaměstnanosti, proto bývá někdy interpretován jako forma proticyklické politiky.\n\nÚroveň produkce a její kolísání vyplývá (podle tohoto přístupu) z nabídky výrobců, a ta je podmíněna množstvím výrobních faktorů (kapitálu a práce), zapojených do výroby. Ekonomie strany nabídky se proto orientuje na zkoumání faktorů, které odrazují nebo naopak stimulují k práci, k tvorbě úspor a k investování.\n\nKlíčovým faktorem této stimulace (nebo destimulace) je zdanění důchodů ekonomických subjektů. Vysoké zdanění pracovního důchodu odrazuje pracovníky od nabízení dalšího množství práce, neboť jejich náklad (tj. alternativní výnos – obětovaný volný čas) je větší než výnos, tj. vysoce zdaněný pracovní důchod. Tento problém může být navíc zostřen tzv. taxflací. V extrémní situaci může dojít i k nulové nabídce práce, kdy podpora v nezaměstnanosti (spolu s jinými sociálními dávkami) je vyšší, než čistý pracovní důchod.\n\nVysoké zdanění odrazuje též od úspor (které jsou podmínkou tvorby kapitálu), neboť odložená spotřeby není kompenzována dostatečně vysokým výnosem (úrokem po zdanění).\nVysoké (nebo rostoucí) zdanění tak vede k poklesu množství vynaložené práce tvořící HDP (zvýší se naopak práce pro vlastní potřebu), k omezení úspor a tvorby kapitálu a tudíž k nízkému produktu, naopak nižší zdanění stimuluje vysokou zaměstnanost, tvorbu kapitálu a tím i vysokou úroveň produktu.\nProrůstová politika dále zahrnuje řadu dalších opatření stimulujících rozvoj zdrojů ekonomického růstu – např. podporu investic do lidského kapitálu, financování vědecko-výzkumné aktivity nebo tvorbu infrastruktury (např. dopravní, rozvodné a telekomunikační sítě).\n\n\n\n"}
{"id": "150573", "url": "https://cs.wikipedia.org/wiki?curid=150573", "title": "Sagiz (řeka)", "text": "Sagiz (řeka)\n\nSagiz ( ) je řeka v Akťubinské a Atyrauské oblasti v Kazachstánu. Je 511 km dlouhá. Povodí má rozlohu 19 400 km².\n\nPramení na Poduralské planině a ztrácí se ve slaniscích Kaspické nížiny.\n\nZdroj vody je převážně sněhový. Na horním a dolním toku v létě vysychá a rozpadá se na jezírka s mírně slanou vodou.Průměrný průtok vody 31 km od ústí je 2 m³/s. Zamrzá v listopadu a rozmrzá na konci března až v první polovině dubna.\n\nVoda se využívá na zavlažování.\n"}
{"id": "150577", "url": "https://cs.wikipedia.org/wiki?curid=150577", "title": "Miliarda", "text": "Miliarda\n\nMiliarda (zkratka mld.) je základní číslovka, která označuje číslo 1 000 000 000, tedy 10 (jednička a za ní devět nul), jinými slovy tisíc milionů.\n\nV soustavě SI jí odpovídá předpona giga-.\n\nV angličtině se slovo ' používá jen velmi zřídka. V krátké škále se číslo 10 označuje jako bilion ('), což v češtině označuje číslo 10. Kvůli jednoznačnosti se proto miliarda někdy opisuje jako „tisíc milionů“.\n\nSlovo \"miliarda\" pochází z latinského \"mille\" (tisíc) s rozmnožující koncovkou \"-ard\".\n\n"}
{"id": "150579", "url": "https://cs.wikipedia.org/wiki?curid=150579", "title": "Krzemienica", "text": "Krzemienica\n\nKrzemienica je vesnice v centrální části Polska v gmine (obec) Czerniewice, okrese Tomaszów Mazowiecki Lodžského vojvodství. Leží 85 km severozápadně od Varšavy, v historickém Mazovsku, a protéká jí říčka Krzemionka.\n\nVlastní vesnice Krzemienica čítá 210 obyvatel.\n\nPrvní zmínka o lokalitě pochází z 15. století.\n"}
{"id": "150581", "url": "https://cs.wikipedia.org/wiki?curid=150581", "title": "Anonym", "text": "Anonym\n\nAnonym může mít několik významů:\n\n\n"}
{"id": "150583", "url": "https://cs.wikipedia.org/wiki?curid=150583", "title": "Jaroslav Drobný (tenista)", "text": "Jaroslav Drobný (tenista)\n\nJaroslav Drobný (12. října 1921 Praha – 13. září 2001 Londýn) byl amatérský tenista a hokejista československého původu.\n\nJako hokejista působil mezi lety 1936 a 1949 v klubu I. ČLTK Praha. Hrál také za československou reprezentaci, zúčastnil se Mistrovství světa 1939. Na MS 1947 konaném v Praze pomohl týmu získat první zlatou hokejovou medaili. Startoval také na Zimních olympijských hrách 1948, kde Čechoslováci vybojovali stříbro.\n\nV roce 1997 byl uveden do Síně slávy IIHF. V roce 2010 byl uveden do Síně slávy českého hokeje.\n\nČeskoslovensko reprezentoval v Davis Cupu, kde dosáhl 11 vítězství ve čtyřhře spolu s Vladimírem Černíkem. V roce 1954 vyhrál Wimbledon, v letech 1951 a 1952 také French Open.\n\nOd roku 1949 do roku 1959 byl egyptským občanem, v roce 1959 získal britské státní občanství a ve Spojeném království, kde byl ženatý, v roce 2001 zemřel.\n\nVe Wimbledonu hrál pod čtyřmi různými národními identitami. V roce 1938, tedy ve věku 16 let, hrál poprvé za rodné Československo. O rok později, po německé invazi a okupaci Československa, oficiálně reprezentoval Protektorát Čechy a Morava. Po druhé světové válce hrál ve Wimbledonu opět jako československý občan. Po komunistickém převratu v roce 1948 emigroval 11. července 1949, když s Černíkem neuposlechli příkaz okamžitého návratu z rozehraného turnaje v Gstaadu. Neúspěšně se pokoušel po propadnutí víz, a bez pasu, získat občanství Švýcarska, Spojených států a Austrálie. Až egyptský král Farúk I. jej pozval na turnaj do Alexandrie, který vyhrál. Drobný začal trénovat královu dceru a obdržel egyptské státní občanství. V letech 1950–1959 tak reprezentoval Egypt, pro nějž získal wimbledonskou trofej v roce 1954. Jako jediný egyptský občan vyhrál tenisový grandslam. Při svém poslední účasti ve Wimbledonu roku 1960, ve věku 38 let, již hrál za Spojené království.\n\nV roce 1983 vstoupil do Mezinárodní tenisové síně slávy. Dne 14. června 2012 mu byla na pražské Štvanici za přítomnosti prezidenta republiky Václava Klause slavnostně odhalena pamětní deska.\n\nPodle tenisové databáze \"Tennis Base\" vyhrál, po rekordních 200 trofejích Roda Lavera, druhý nejvyšší počet 147 singlových titulů v historii mužského tenisu a s 203 finále mu patří čtvrtá příčka za Laverem, Rosewallem a Ritchiem. Mezinárodní tenisová síň slávy mu připsala 133 titulů z dvouhry.\n\n\n"}
{"id": "150588", "url": "https://cs.wikipedia.org/wiki?curid=150588", "title": "Volker Zotz", "text": "Volker Zotz\n\nVolker Zotz (* 28. října 1956 Landau in der Pfalz) je rakouský filozof, buddholog a religionista. České veřejnosti je známý především díky své knize o životě Buddhy Šákjamuniho s prostým názvem \"Buddha\".\n\nNarodil se v německém Landau in der Pfalz. Mezi lety 1978–1985 studoval historii, filozofii a budddhologii na Vídeňské univerzitě. Promoval s prací „Zur Rezeption, Interpretation und Kritik des Buddhismus im deutschen Sprachraum vom Fin-de-siècle bis 1930“ (\"Vliv buddhismu na německou filozofii, literaturu a kulturu\"). V letech 1979 a 1980 studijně pobýval v Indii. V letech 1989 a 1999 měl vĕdeckou stáž na univerzitĕ Rjúkoku v Kjótu (Japonsko). Od roku 1982 vydává „Damaru. Zeitschrift für Buddhismus“. Je členem předsednictva „International Association of Shin Budddhist Studies“. Nyní žije na své usedlosti v Burgenlandu a pracuje na kulturních a sociologických výzkumných projektech. Vyučuje na Ústavu filosofie Vídeňské univerzity. Vedle odborných článků a překladů s kulturnĕ-historickými, buddhologickými tématy, je autorem nebo se podílel na řadě publikací.\n\n\nčesky\n\n\n"}
{"id": "150591", "url": "https://cs.wikipedia.org/wiki?curid=150591", "title": "Carl Rogers", "text": "Carl Rogers\n\nCarl Ransom Rogers (8. ledna 1902 Oak Park, Illinois – 4. února 1987 La Jolla, Kalifornie) byl americký psycholog a psychoterapeut, profesor na univerzitách Ohiu, Chicagu a Wisconsinu. Spolu s Abrahamem Maslowem patřil mezi nejvýznamnější představitele humanistické psychologie. Byl 6. nejcitovanějším psychologem 20. století. \n\nProsazoval „na osobu zaměřenou terapii“ (angl. Person-Centered Approach), která studuje osobnost z vnitřního vztažného rámce, což se projevuje důrazem na pohled z klientova hlediska. Uplatňoval kombinace empatie (vcítění), kongruence (shody) a reflexe (porozumění, účast na pacientově světě).\nRozvinul skupinové techniky psychoterapie (skupinová setkání) se zaměřením na uvolnění kulturního napětí (rasového, náboženského, sociálního, …)\nTaké je autorem teorie osobnosti soustřeďující se na pojem „já“.\n\nRogers se hlásil k fenomenologii, rovněž byl ovlivněn existencialistickou filosofií. Naopak byl v opozici vůči klasickému behaviorismu, kterému vyčítal prosazování konformity. Zastával totiž primárně optimistický (později kritizován za nerealističnost) pohled na přirozené schopnosti organismu. Ten je podle něj psychofyzickým základem prožívání. \n\nDále se domníval, že chování je vždy motivováno přítomnými potřebami (i když minulé události mohou motivaci ovlivnit), přičemž se projevuje tendence k tzv. sebeaktualizaci (neboli základní lidská motivace, do níž patří uspokojování jednotlivých potřeb, např. potřeba potravy, bezpečí, seberealizace). \n\nÚstřední pojem „já“ je podle Rogerse tvořen prožitky organismu, který je jedinec ochoten „přijmout za své“, za část své osobnosti. Dobře přizpůsobena osobnost je schopná asimilovat do svého pojetí „já“ své veškeré prožitky v původní, nezkreslené podobě. Tato shoda mezi prožitým a uvědomovaným se nazývá kongruence.\n\nNaopak patologická osobnost je typická inkongruencí – nízkou mírou kongruence. To znamená, že prožitky bývají vytěsněny či vnímány zkresleně, čímž je zkresleno i uvědomované „já“.\n\nCílem terapie podle Rogerse je tedy nepodmíněné pozitivní sebepřijetí. Dále tzv. „dobrý život“, což je spíše shrnutí principů, obsažených v jeho ostatních spisech. Mezi jeho znaky patří\n\n\n"}
{"id": "150595", "url": "https://cs.wikipedia.org/wiki?curid=150595", "title": "Tuňák obecný", "text": "Tuňák obecný\n\nTuňák obecný (\"Thunnus thynnus\"), také tuňák modroploutvý, je ryba z čeledi makrelovitých rozšířená v Atlantském oceánu, Středozemním a Černém moři a chovaná také v chovech poblíž Japonska. Dosahuje běžně délky 2–2,5 metrů při váze mezi 225 a 250 kg. Tuňák loví menší ryby, a to často i ve velkých hloubkách.\n\nTuňáci jsou považováni za teplokrevné živočichy (tzv. regionální endotermie), teplota některých částí těla tuňáka obecného může být až o 21 °C vyšší než teplota okolní vody.\nTuňák je jednou z nejběžněji lovených ryb. Ze syrového masa se připravuje japonské jídlo suši. Právě v Japonsku končí 80 % vylovené populace tichomořského tuňáka obecného. Masově je konzumován také v Evropě a Spojených státech.\n\nMnožství ulovených tuňáků se za poslední dekádu zdvojnásobilo, což učinilo z většiny zástupců rodu Tuňák ohrožené druhy. V oblasti Středozemního moře se v důsledku intenzivního lovu ocitl na pokraji vyhubení. V listopadu 2009 Mezinárodní komise pro ochranu tuňáků v Atlantiku (ICCAT) snížila celosvětové kvóty pro lov tuňáka cca o 40 % na 13,5 tisíce tun ročně. V březnu 2010 se však signatářské země CITES nedokázaly dohodnout na ochraně tuňáka. Lobby proti restrikcím je vedena především Japonskem a Libyí. Libyjský lidový sněm však během období plukovníka Kaddáfího odhlasoval, že tuňáci se v zálivu Velká Syrta a na pobřeží Tripolska budou lovit pouze omezeně, takže jich tam byl dostatek. To se změnilo během války v Libyi, kdy nebylo možné hlídat pobřeží, takže rybáři například z Francie tam jezdili dělat masivní výlovy. Existují o tom záznamy z navigačních přístrojů. Populaci Tuňáka ohrožují mj. některé země EU (Itálie, Francie), které již první rok po dohodě o omezení lovu překročily stanovené kvóty. Bezútěšná situace vede některé ekologické organizace k protizákonným akcím namířeným na velkoproducenty pokrmů z tuňáka – naposledy se jejich terčem stala italská a libyjská flotila poblíž severoafrického pobřeží.\n\nVedle ohrožení ve Středozemním moři prohlásil Mezinárodní svaz ochrany přírody tuňáka obecného ohroženým ve východním Atlantiku a kriticky ohroženým v Atlantiku západním. Průmyslový lov pomocí vakových sítí a longliningu vede kromě devastace populace tuňáka také k vedlejším škodám, protože decimuje ohrožené mořské želvy, ptáky a savce. Také umělý odchov přibližuje druh vyhubení, protože je k němu potřeba odchytit mladé jedince ve volné přírodě, kde pak nedochází k přirozené reprodukci. Navíc k vykrmení jednoho kilogramu tuňáka je zapotřebí dvaceti kilogramů jiných divoce žijících ryb.\n\nEkologicky šetrným lovem tuňáka je chycení na prut s vlascem nebo pomocí vláčení nástrah (trolling) a to nejlépe tuňáka pruhovaného, který není tolik ohrožen. V Británii se některé obchodní řetězce dostaly pod tlak konzumentů, aby řádně lovené tuňáky označily na obalu výrobku. Ani tyto ekologické aktivity však dosud nebyly zcela úspěšné.\n\nV červnu 2010 přijala Evropská komise zákaz lov tuňáků ve východním Atlantiku a Středozemním moři na jednu sezónu.\nTímto způsobem reguloval, tedy před občanskou válkou v Libyi, i libyjský lidový sněm.\n\n"}
{"id": "150596", "url": "https://cs.wikipedia.org/wiki?curid=150596", "title": "Czerniewice", "text": "Czerniewice\n\nCzerniewice je vesnice i gmina (obec) v centrální části Polska, v okrese Tomaszów Mazowiecki Lodžského vojvodství. Leží 85 km severozápadně od Varšavy, v historickém Mazovsku, a protéká jí říčka Krzemionka.\nPrvní zmínka o lokalitě pochází z 1396 a nachází se v dokumentu mazovského knížete Siemovita IV.\n\nVlastní vesnice Krzemienica čítá 700 obyvatel, celá gmina 5 144 obyvatel na ploše 127,73 km².\n\n"}
{"id": "150600", "url": "https://cs.wikipedia.org/wiki?curid=150600", "title": "Dánské euromince", "text": "Dánské euromince\n\nO vzhledu dánských euromincí ještě nebylo rozhodnuto, v současnosti (2008) je znám záměr vlády zvolené v roce 2007 uspořádat do konce svého volebního období referendum o přijetí eura.\n\nDánsko je členem Evropské unie od roku 1973 (Grónsko vystoupilo v roce 1985) a také je členem Evropské měnové unie, jeho měnou je v současnosti dánská koruna.\n\nDánsko je jediným starým státem EU, který je členem EMS II, dobrovolně se zavázalo, že kurz koruny k euru se bude pohybovat pouze v rozmezí 2,25 %.\n"}
{"id": "150607", "url": "https://cs.wikipedia.org/wiki?curid=150607", "title": "Kulturní mezera", "text": "Kulturní mezera\n\nJako kulturní mezera \"(cultural lag, tedy opoždění)\" se označuje zaostávání jedné složky kultury za jinou. Kulturní mezera je důsledek kulturní změny, při níž se různé složky kulturního systému mění různě rychle.\" \"Autorem teorie je\" William F. Ogburn. \"\n\nAmerický sociolog William Fielding Ogburn tento koncept uvedl, a pojem kulturní mezera definoval v roce 1922 v knize Social change with respect to culture and original nature. Teorie stojí na rozlišení tří složek kultury:\n\n\nDle Ogburna jsou různé složky různě adaptivní. V základním a ideálním případě jsou tyto tři složky v rovnováze, v reálných společnostech je však stav rovnováhy narušován difuzí kulturních prvků. Rychle jsou přejímány především prvky materiální povahy (vynálezy), ty přímo ovlivňují nemateriální adaptivní prvky (např. zákony). Některé složky kultury, jako mohou být předsudky nebo hodnoty společnosti, se však pro svou neadaptivnost mění velmi pomalu, opožďuje se za vývojem ostatních složek. Přitom se všechny tři složky ovlivňují a jedna druhou může brzdit. Tak vzniká kulturní mezera, zapříčiněná nesynchronizovaným vývojem jednotlivých složek kultury.\n\nVýznamný český sociolog Miloslav Petrusek aplikuje pojem kulturní mezera také na jedince, u kterého může nerovnováha mezi složkami způsobit kulturní nekompetenci (např. lékař ovládá anatomii, diagnostiku, techniku, ale není schopen komunikace s pacientem). Krajním případem je tzv. kulturní analfabetismus, jehož příkladem v praxi je snobství (člověk demonstruje svou kulturní úroveň plnou knihovnou, ale žádnou z knih nečetl).\n\nPokud jsou složky kultury v nerovnováze (jak je tomu v drtivé většině společností), příčinou je difúze kulturních prvků (neboli předávání prvků z jedné kultury do druhé). Nejčastěji se jedná o přenos technologií. Problém v této situaci nastává, když se chce nehmotná kulturní složka vyrovnat vývoji hmotné složky, která je flexibilnější, a je charakteristická přirozenou tendenci rychlejšího vývoje. Rozdíl mezi hmotnou a nehmotnou složkou kultury zkoumal mimo jiné Ogburn i ve své teorii o sociálních změnách (konkrétně v díle On Culture and Social Change).\n\nV češtině se ovšem využívá pojem kulturní mezera (angličtina má pro tento jev vlastní výraz: \"culture gap\") i pro jev, kdy rozdíl mezi dvěma kulturami brání jejich porozumění a komunikaci. Rozdíl se nejčastěji týká neměnných složek kultury, jako historie, sociální vrstvy nebo náboženství. Kulturní mezera v tomto smyslu je často uváděna jako příčina neporozumění, sociálních problémů nebo v krajním případě konfliktu mezi kulturami.\n\n"}
{"id": "150613", "url": "https://cs.wikipedia.org/wiki?curid=150613", "title": "Francouzský buldoček", "text": "Francouzský buldoček\n\nFrancouzský buldoček (francouzsky: \"Bouledogue\", anglicky: \"French Bulldog\") je společenské francouzské psí plemeno malého vzrůstu. Plemeno je uznáno Mezinárodní kynologickou federací, která jej řadí do skupiny společenských plemen.\n\nFrancouzský buldoček patří mezi tzv. dogovité psy, jejichž původ je odvozován od tibetské dogy. Dogovití psi (molossové) byli v historii využíváni jako psi váleční, pomáhali lovit nebezpečnou zvěř a samozřejmě hlídali svého pána a jeho majetek. Z této prastaré skupiny byly vyšlechtěny linie psů menšího vzrůstu, vhodné pro kdysi populární kratochvíli – zápasy psů s býky a psí zápasy. Díky úspěchům v býčí aréně se malým dogám začalo říkat „býčí psi“ – bulldogs – buldoci (Výraz bulldog se objevuje kolem roku 1630).\n\nV roce 1835 došlo k zákazu zvířecích zápasů. Buldoci tím ale rozhodně nezanikli. Chovatelé se ale rozdělili na dva tábory. Jedni se rozhodli zachovat pracovní vlastnosti svých psů, a křížením s teriéry vznikla plemena dnes nesprávně označovaná jako „bojová“ – anglický bulteriér, stafordšírský bulteriér, americký stafordširský teriér, americký pitbulteriér. Druhá skupina se rozhodla přešlechtit buldoka na společenského psa. \n\nDo Francie se malí buldoci dostali s řemeslníky, kteří byli z Anglie vyhnání průmyslovou revolucí. Ve Francii se buldoci křížili s jinými plemeny. O tomto křížení však neexistují záznamy, proto není znám přesný původ tohoto plemene. Předpokládá se, že to mezi jinými byli domácí \"terrier-boulles\", což byl přechod mezi anglickým buldokem a toy buldokem. Nejednalo se přímo o plemeno jako takové, protože v důsledku křížení s mopsy, teriéry a jinými míšenci byli psi označovaní jako \"terrier-boulles\" značně velikostně i exteriérově nejednotní. Podle jiné teorie neměli angličtí psi při vzniku francouzského buldoka téměř žádný vliv, tato teorie vychází z toho, že na území Francie byli psi dogovitého charakteru chováni již Kelty. \n\nMá veselou, stabilní, nekomplikovanou povahu, k hraní ho není třeba dlouho pobízet a velmi rád se mazlí. Je velmi družný a společenský. Je vhodný i do rodiny s dětmi, se kterými si rozumí. I k důchodcům a méně aktivním lidem se hodí, pokud jsou však ochotní se o něj po zdravotní stránce postarat. Prakticky neštěká a je velmi klidný.\n\nFrancouzský buldoček má sklon k obezitě, je třeba přesně dodržovat předepsané dávkování krmiva. Odchov štěňat není jednoduchý. Feny mívají těžké porody, výjimkou není císařský řez. (Francouzský buldoček má totiž úzkou pánev a velkou hlavu.) V letních měsících hrozí přehřátí organizmu. Psa rozhodně nelze nechat samotného v autě stojícím na slunci, nebo v horku přepínat jeho síly. Stejně špatně snáší i velmi nízké teploty. Nejčastějšími zdravotními problémy buldočků jsou onemocnění kůže. Při koupi štěněte je třeba se informovat o zdravotním stavu rodičů.\nFrancouzský buldoček se obecně vychovává snadno, a to i přes určitou míru tvrdohlavosti, typickou pro všechna buldočí plemena. Výchova musí být láskyplná, citlivá, ale důsledná. Buldoček je velmi vynalézavý a svoje zájmy často prosazuje velmi originálně. Dokáže tak velmi dobře bavit přihlížející, jeho pán se tím však nesmí nechat ošálit a měl by dbát na dodržování pravidel. Buldoček, pokud je například neúnavně vyháněn ze zapovězeného křesla, zpravidla velmi rychle rezignuje. Pohodlí a život bez zbytečných problémů jsou pro tohoto psa dvě velmi důležité věci. Při výchově je třeba zavrhnout veškeré násilí. Necitlivě a tvrdě vedený buldoček ztratí důvěru v majitele, odtáhne se od něho, nebo se mu bude dokonce vyhýbat. Psa je potřeba motivovat a nadšeně chválit žádoucí chování. Jako trest často postačí změna intonace hlasu. Plácnutí novinami je již těžkým kárným prostředkem, kterým je třeba šetřit.\n"}
{"id": "150615", "url": "https://cs.wikipedia.org/wiki?curid=150615", "title": "Definice situace", "text": "Definice situace\n\nJako definice situace bývá v sociologii označováno jedincovo porozumění a interpretace sociálního kontextu, tedy to, jak sám jedinec chápe situaci, v nichž se nachází. Je tomu tak proto, že lidé nežijí pouze ve světě fyzickém, nýbrž také symbolickém. Lidé neustále svět okolo sebe interpretují, tzn. že se naše zkušenost nesestává pouze z podnětů, ale také z jejich interpretace. \"Člověk nejedná pouze dle toho, jaká situace \"objektivně je\", ale podle toho, jak ji sám vnímá, vykládá a \"definuje\". Definice situace je významným konceptem interpretativního proudu sociologie, který je založen na tom, že sociální realita je taková, jakou ji chápou (definují) její aktéři (není to tedy něco vnějšího a objektivně daného).\n\nPodle Parsonse jako zástupce strukturního funkcionalismu je definice situace důležitým předpokladem jednání. Talcott Parsons totiž pracuje s konceptem dominantního kulturně-hodnotového vzorce. Ten se stává pro jedince jakýmsi zdrojem významů. Lidé z něj čerpají při tom, když definují situace a když situace řeší. Definice situace je z pohledu Parsonse tedy nutným předpokladem jednání.\n\nNa význam definice situace poprvé upozornil William I. Thomas v roce 1923, v knize Unadjusted girl. \nK tomu se vztahuje tzv. Thomasův teorém:\n\n\"„Jestliže je určitá situace lidmi definovaná jako reálná, pak je reálná ve svých důsledcích.“\"\n"}
{"id": "150617", "url": "https://cs.wikipedia.org/wiki?curid=150617", "title": "Thomasův teorém", "text": "Thomasův teorém\n\nThomasův teorém je základní sociologický termín, který lze aplikovat na celou řadu sociálních procesů. Pojem, jenž definoval americký sociolog W. I. Thomas, říká, že pokud je nějaká situace definovaná lidmi jako reálná, stává se reálnou ve svých důsledcích. Lidé podle Thomase jednají na základě svých domněnek, jejich subjektivní interpretace situací se mohou promítnout do reálného života a stát se pro ně samotné skutečnými (pravdivými). Thomas se takto snažil zdůraznit význam situací pro naše chování, přičemž vycházel se symbolického interakcionismu.\n\nThomasův teorém představuje trvalou připomínku, že lidské chování reaguje nejen na objektivní charakteristiky situace, ale i na význam, jenž situace pro člověka má. Když člověk připíše situaci nějaký význam, jeho následné chování, případně důsledky tohoto chování, je vymezeno právě tímto připsaným významem. Lidé tedy interpretují svět na základě svých subjektivních měřítek, které se do skutečného světa mohou (ale nemusí) promítnout. \n\nStručněji řečeno, se předpověď může stát integrální součástí situace, čímž ovlivní její následný vývoj. \n\nThomasův teorém vychází z předpokladu sebenaplňujícího se proroctví. To říká, že pokud je teze (většinou nesprávná) shledána reálnou, způsobí reakci, v jejímž důsledku se původní myšlenka uskutečnění. Počátkem sebenaplňujícího se proroctví je špatná definice nové situace, kvůli které se původně mylná představa stává pravdivou.\n\nOpakem sebenaplňujícího se proroctví je proroctví sebemařící se. Jeho podnětem je zpravidla myšlenka s negativním důsledkem. Tato předpověď je brána velice reálně, společnost se proto snaží za každou cenu jejímu dopadu zabránit, což vede k neuskutečnění se této předpovědi.\n\nPro lepší pochopení Thomasova teorému lze uvést příklad nervozity před zkouškou. Student je přesvědčený, že zkoušku nezvládne, věnuje proto více času obavám a starostem než samotnému studiu. Předchozí neoprávněná úzkost se promění na oprávněný strach a je jasné, že student zkouškou opravdu neprojde.\n\nTypickým příkladem z historie je tzv. panika okolo toaletního papíru. Na začátku sedmdesátých let v období ropné krize se rozšířila fáma o očekávaném nedostatku toaletního papíru z důvodu poklesu importu ropy. Lidé začali toaletní papír skupovat, což vedlo k jeho nedostatku v obchodech, a tudíž i potvrzení očekávání.\n\nDalším příkladem praktického projevu Thomasova teorému jsou burzovní krize – poplašné zprávy o negativním vývoji na burze, které k Thomasovu teorému v důsledku mnohdy doopravdy vedou. Problematika tohoto sociologického jevu také bývá často zmiňována v souvislosti s předsudky vůči menšinám – chování, které vykazují, může být často spojeno právě s očekáváními, které od nich většinová společnost má.\n\nReakce člověka na podněty závisí na definici situace. V té se jasně projevují i záměry definujícího, které jsou ovlivněny jeho přáním. Jedinec směřuje k výběru aktivit, které uspokojí touhu po potěšení a získání nových zkušeností, zatímco společnost směřuje k selekci utilitaristické, jako např. bezpečí. Thomas zmiňuje také konflikty mezi definicemi situace, které lze rozdělit do dvou dimenzí. Jedná se o rozdílné definice dvou členů společnosti, ve druhém případě o konflikt mezi definicí člena a definicí společnosti. Tyto konflikty musí být regulovány společností, avšak to může mít podobu jen dalších definic situace.\n\nPři definování situace Thomas rozlišuje dvě střetávající se stránky:\n\n\n\nZpůsob, jakým Thomas chápal člověka a jeho schopnost racionálního uvažování, se shoduje pohledem amerického filozofa George Herberta Meada, který, stejně jako Thomas patří mezi osobnosti Chicagské školy. Nicméně zatímco Mead věnuje svou studii především otázkám konstituování této schopnosti, Thomas se zaměřuje spíše na její konkrétní užití a na sociální podmíněnost tohoto užití.\n\nI Erving Goffman se ve svém díle \"Všichni hrajeme divadlo\" věnuje prvotní definici situace. Na jedince se dívá jako na osobu určitého druhu. Ta při definici situace uplatňuje morální požadavek, aby s ním ostatní zacházeli tak, jak může osoba tohoto druhu očekávat. V momentě, kdy předstupuje před ostatní, má mnoho motivů, aby ovlivnil jejich dojem. V interakci pak Goffman rozlišuje několik funkcí:\n\n\n\n\n\nAčkoliv původně bylo autorství Thomasova teorému přičítáno pouze W. I. Thomasovi, později se objevily názory, které za dalšího z možných spoluautorů označovaly jeho manželku Dorothy Swain Thomasovou. Důvodem prý měla být přítomnost obou těchto jmen na původním obalu knihy, kde byly označeni za autory díla. Nicméně jak je uvedeno v dopise z roku 1973, D. S. Thomasová sama přiznala, že byla pouze manželovou asistentkou při bádání a za jediného autora kompletního textu (včetně Thomasova teorému) označila právě W. I. Thomase. \n\nRobert K. Merton ve své práci \"Self-Fulfilling Prophecy\" poukazuje na fakt, že myšlenka Thomasova teorému se objevuje napříč stoletími a že Thomas tento jev pouze shrnul do definice.\n\n\"„Jestliže tolik rozdílných myslí jako biskup Bossuet ve své vášnivé obraně ortodoxního katolictví ze 17. století; ironický Mandeville v alegorii o včelí plástvi z 18. století, která popisuje paradoxy lidské společnosti; vznětlivý génius Marx v revizi Hegelovy teorie historické změny; vlivný Freud v pracích, které mířily v pozměňování způsobu, jakým lidstvo vidí sebe samo možná nejdále z jeho současníků; a učený, dogmatický a občas tvrdý yalský profesor, William Graham Sumner, jakožto Karl Marx střední třídy – jestliže se taková pestrá společnost shodne na jedné pravdě a případnosti něčeho, co je v podstatě Thomasovým teorémem, můžeme vyvozovat, že je tento taktéž hodný pozornosti.\"“ \n\nVzhledem k faktu, že Thomasův teorém popisuje, jak lidé na základě svého subjektivního vnímání dávají situaci jim vlastní význam, je úzce spojen se směrem etnometodologie. Obě tyto teorie vycházejí ze sociálního konstruktivismu. Ten tvrdí, že objektivní realita není člověku předem dána, ale jedinec ji sám konstruuje v průběhu času na základě interakcí, zkušeností a prostředí, kterými prochází. Etnometodologie myšlenku Thomasova teorému dále zkoumá a rozvíjí tím, že se zabývá analýzou a rozborem metod, které lidé používají, aby porozuměli světu. Významnou osobností v tomto směru byl Harold Garfinkel, který v roce 1967 tento směr poprvé definoval.\n\nThomasův pohled na definici situace má velký význam také pro interpretativistické a interakcionistické teorie, které na rozdíl od durkheimovského objektivismu nezkoumají jaká situace „objektivně“ je, ale jak je lidé definují a na základě této definice jednají. P. R. McHugh Thomasovu formulaci rozšířil a řekl, že definice situace tvoří reálný svět, protože význam situaci dávají až lidé.\n\nDůsledky definice situace se zabýval i Randall Collins, podle nějž se kvůli změně definice situace může změnit i následné chování a nejasné a nepřehledné situace mohou dokonce vyvolat stav anomie.\n\nS Thomasovým teorémem úzce souvisí i, již zmiňovaný, symbolický interakcionismus. Interakcí rozumíme propojení akcí dvou osob – komunikaci, která je výsledkem vlivu aktérů a systémů. Symbolický interakcionismus zdůrazňuje všeobecně užívané a sdílené symboly. Jako první použil pojem symbolický interakcionismus Herbert Blumer. \n\n"}
{"id": "150623", "url": "https://cs.wikipedia.org/wiki?curid=150623", "title": "Lúthien", "text": "Lúthien\n\nLúthien Tinúviel je fiktivní postava, elfí princezna z Tolkienovy knihy \"Silmarillion\", na několika místech je vzpomínána i v \"Pánu prstenů\". Jako partnera si vyvolila smrtelníka Berena a jejich příběh je největším milostným příběhem v Tolkienových legendách. Sám autor jako Lúthien viděl svou ženu Edith, což je vyjádřeno i tím, že toto jméno nechal vytesat na její náhrobek. \n\nLúthien byla elfská princezna Doriathu, dcera krále Sindar Thingola Šedoplášťě a Maii Melian. Narodila se za Hvězdných věků a byla považována za nejkrásnější dívku všech plemen. V roce 465 Prvního věku se setkala se smrtelným hrdinou (člověkem) Berenem a oba se do sebe zamilovali. Král Thingol to neschvaloval (pohrdal smrtelnými), tak dal Berenovi nesplnitelný úkol: získat silmarily z Morgothovy železné koruny. Beren se tedy vydal pro silmarily, jenže ho zajal Sauron na ostrově Vlkodlaků, na tuto výpravu se vydala i Lúthien s valarským vlkodavem Huanem, přemohli na ostrově Saurona a vysvobodili Berena ze žaláře. Pokračovali na cestě za silmarily k samotnému Morgothovi. V jeho pevnosti Angbandu se Lúthien podařilo Morgotha na chvíli uspat, což pomohlo Berenovi vyříznout z jeho železné koruny silmaril. Poslání bylo splněno, ale stálo Berena život a na Lúthien padla tma a její duch opustil tělo. Když však stanula před Mandosem, Soudcem mrtvých, zazpívala píseň tak smutnou, že se Mandos smiloval a dopřál oběma smrtelný život. Když byla Lúthien konečně s Berenem, porodila jejich jediné dítě, Diora, z nějž vzešla rodová linie půlelfů. Lúthien a Beren spolu prožili krásných 40 let v Ossiriandu a pak přišla jejich druhá, opravdová smrt.\n"}
{"id": "150624", "url": "https://cs.wikipedia.org/wiki?curid=150624", "title": "EMS", "text": "EMS\n\nEMS popř. Ems může znamenat:\n\n\n\n\n\n\n\n\n\n"}
{"id": "150629", "url": "https://cs.wikipedia.org/wiki?curid=150629", "title": "Přehřátá pára", "text": "Přehřátá pára\n\nPřehřátá pára má nižší tlak a hustotu než sytá pára téže teploty. Přehřátá pára vzniká například zahříváním syté páry bez přítomnosti kapaliny.\n\nPřehřátá pára se svými vlastnostmi blíží spíše vlastnostem plynů, a to tím více, čím více se její stav liší od stavu syté páry. Pro přehřáté páry, jejichž stav je daleko od stavu sytých par platí přibližně stavová rovnice ideálního plynu.\n\nUnikající přehřátá pára je sice slyšet, avšak není prostým pohledem vidět: Bílá oblaka jsou z již vzduchem ochlazené páry, kondenzující v běžnou mokrou páru a mlhu, již neškodnou. Například při haváriích v továrnách bývala unikající ostrá pára příčinou úmrtí. Ani ne tak z prvotní poruchy, nýbrž často druhotně: Pokud do neviditelného proudu ostré páry někdo vstoupil, což se v zamlženém prostoru stane snadno, ostrý proud ho roztrhal. A hůře: K ležícímu tělu přicházeli i další lidé, pomoci, sami se však stávali dalšími a dalšími oběťmi.\n\n"}
{"id": "150630", "url": "https://cs.wikipedia.org/wiki?curid=150630", "title": "...Baby One More Time (píseň)", "text": "...Baby One More Time (píseň)\n\n…Baby One More Time \"(Baby, ještě jednou)\" je debutová píseň americké popové zpěvačky Britney Spears, která ji vydala ze své první desky nesoucí stejný název ve čtvrté čtvrtině roku 1998.\nPíseň napsal a produkoval dlouhodobý spolupracovník Spears Max Martin. V písni se jedná o konec vztahu, který zapříčinila sama zpěvačka, ale teď to chce vzít všechno zpátky a lituje svého rozhodnutí.\n\nVýsledkem spolupráce Spears s Martinem je celosvětový hit, který se stal v kariéře Američanky průlomový.\n\nPíseň také vešla v patrnost i díky svému videoklipu, který byl v té době hodně pobuřující. Britney se v něm objevuje ve školní uniformě, která nyní patří i pod ochrannou známku Britney Spears.\n\nNatáčel se na střední škole ve Venice v Kalifornii. Klip začíná pohledem na Britney, která je ve škole a nudí se. Zajímavostí je, že její asistentka Felicia hraje ve videoklipu učitelku.\n\nKdyž zazvoní školní zvonek, Britney popadne tašku a s ostatnímu začínají tančit po celé škole v uniformě, poté ve sportovním oblečení. Společně s dalšími studenty dělají přemety a další akrobatické cviky.\n\nPoslední část klipu se odehrává v tělocvičně, kde Spears pozoruje svou lásku, kterak hraje basketbal (onoho vyvoleného hraje bratranec Britney Spears). Po chvílí ale začne opět s ostatními tancovat a to až do chvíle než zazvoní a my se dozvíme, že to byl všechno jen sen uprostřed nudné vyučovací hodiny.\n\nVideoklip režíroval Nigel Dick, pro kterého znamenal videoklip obrovský úspěch, i když jeho původní plány byly jiné. Chtěl videoklip udělat animovaný, aby přilákal co nejmladší publikum. Z toho ale byla Britney Spears nešťastná a tak se rozhodli najít společný kompromis.\n\n…Baby One More Time je doposud v USA i v mezinárodním měřítku nejúspěšnější písní Britney Spears. Píseň debutovala v americkém žebříčku Billboard Hot 100 na čísle sedmnáct a stoupala výš až na příčku nejvyšší, kde pobyla dva týdny.\nV mezinárodním hledisku šlo o stejnou bombu jako v USA.\n\nSong dosáhl na první místa v každé evropské zemi včetně Velké Británie, kde se písně jen v prvním týdnu prodalo více než 464,000 kusů a celkově 1,45 milionu, čímž se …Baby One More Time stala nejprodávanější písní roku 1999 a nejlépe prodávaným debutem v historii.\n\nJde o jedinou celosvětovou píseň, která se dostala na první příčku ve všech zemích, kde se na nich objevila.\n"}
{"id": "150631", "url": "https://cs.wikipedia.org/wiki?curid=150631", "title": "Generace", "text": "Generace\n\nJako generace je označování velká skupina lidí, kteří jsou socializováni přibližně ve stejné době, a pojí je proto dobově podmíněný styl života a způsob myšlení. Generace je pojem neostrý, příslušnost do stejné generace je relativní, závislá na kontextu. Do stejné generace patří lidé přibližně stejně staří; příslušníky jedné generace lze označovat za vrstevníky. Synonymem je slovo pokolení, které však bývá více užíváno v demografickém a genealogickém kontextu. Přesný demografický pojem označující osoby stejně staré je termín kohorta.\n\nOznačování skupiny za generaci je hojně užíváno v uměleckých oblastech, kde však spíše než věkovou blízkost značí příslušnost ke stejnému uměleckému proudu a vyznávání stejné filosofie.\n\nSlovo generace je rovněž používáno v průmyslu pro označení skupiny některých složitějších výrobků (např. automobilů, robotů, čipů nebo tanků), kde označuje stroje náležející do určitého období a vycházející ze shodných či alespoň podobných základních koncepcí a technologií.\n\nPočtem uplynulých generací bývá také přibližně vymezována délka časového úseku. Pak délka trvání jedné generace odpovídá u živočichů a rostlin průměrné době mezi okamžikem vzniku jedince a okamžikem vzniku jeho potomka. U neživých předmětů je rozhraní mezi generacemi určováno subjektivně podle změn jejich vlastností a délkou trvání je doba mezi vznikem jednoho druhu a vznikem druhu vývojově následujícího, vlastnostmi dostatečně odlišného.\n\nDélka trvání jedné lidské generace odpovídá přibližně průměrnému věku žen při porodu. Podle údajů Eurostatu byl v roce 1992 v České republice tento věk 24,82 let, ale v roce 2003 již 28,1 let. Délka trvání lidské generace se tedy v České republice v současnosti prodlužuje, což odpovídá trendu ve většině zemí Evropy. Díky současnému prodlužování celkové průměrné délky lidského života se na světě potkávají čtyři současně žijící lidské generace.\n\n\n"}
{"id": "150632", "url": "https://cs.wikipedia.org/wiki?curid=150632", "title": "Konkurz", "text": "Konkurz\n\nKonkurz či konkurs (z latinského – sběh, sbíhání, shlukování) znamená:\n\n"}
{"id": "150633", "url": "https://cs.wikipedia.org/wiki?curid=150633", "title": "Konkurs (úpadkové řízení)", "text": "Konkurs (úpadkové řízení)\n\nKonkurs je v českém právu jedním ze způsobů řešení majetkového úpadku, předlužení fyzické nebo i právnické osoby, či už podnikající nebo nepodnikající. Jde o speciální druh soudního řízení, při němž je zpeněžen majetek dlužníka a výtěžek je rozdělen mezi jeho věřitele. Samotný výraz konkurs pochází z latinského , což znamená sběh věřitelů.\n\nKonkurs je v současné době upraven v zákoně č. 182/2006 Sb., o úpadku a způsobech jeho řešení (insolvenční zákon), ve znění pozdějších předpisů. O prohlášení konkursu rozhoduje insolvenční soud na návrh věřitele nebo i dlužníka. Po prohlášení konkursu se dlužník označuje stále jako \"dlužník\" a na jeho právním postavení se v zásadě nic nemění. Prohlášením konkursu však přechází oprávnění nakládat s jeho majetkem na soudem ustanoveného \"insolvenčního správce\" (účinky nastávají zveřejněním v insolvenčním rejstříku), který má za úkol jej zpeněžit v dražbě nebo i jiným způsobem a uspokojit tak pohledávky věřitelů, stejně jako náklady konkursu. Majetkovou podstatu tvoří veškerý majetek dlužníka. Konkurs končí zrušením ze strany insolvenčního soudu, pokud však majetek dlužníka, podnikatele, k uspokojení věřitelů nepostačoval, následuje poté jeho zánik výmazem z obchodního rejstříku.\n\n"}
{"id": "150637", "url": "https://cs.wikipedia.org/wiki?curid=150637", "title": "Britské euromince", "text": "Britské euromince\n\nO vzhledu britských euromincí nebylo rozhodnuto a Spojené království přijetí eura neplánovalo.\n\nSamo Spojené království je členem Evropské unie od roku 1973 a také je členem Evropské měnové unie, ale nevstoupilo do Eurozóny, a proto stále používá svou vlastní měnu – libru šterlinků. Spojené království bylo považováno za člena EU s nejkritičtějším pohledem na přijetí eura.\n\nV březnu 2017 zahájilo Spojené království vyjednávání o podmínkách opuštění Evropské unie.\n"}
{"id": "150641", "url": "https://cs.wikipedia.org/wiki?curid=150641", "title": "Giacomo Puccini", "text": "Giacomo Puccini\n\nGiacomo Antonio Domenico Michele Secondo Maria Puccini (22. prosince 1858 Lucca – 29. listopadu 1924 Brusel) byl italský operní skladatel, představitel verismu. Jeho opery se těší trvalému zájmu publika a patří mezi nejčastěji provozovaná díla na celém světě.\n\nNarodil se v Lucce v Toskánsku v rodině, která se zabývala hudbou již po pět generací. Rodiče se jmenovali Michele Puccini a Albina roz. Magi. Jeho otec byl varhaníkem, učitelem a skladatelem chrámu sv. Martina v Lucce a tato funkce se v rodině dědila již od roku 1739. Údajně zkomponoval dvě opery, které se nedochovaly, ale je známa řada jeho chrámových a komorních skladeb. Otec zemřel, když bylo Giacomovi pět let, zanechal po sobě těhotnou mladou ženu a šest dětí. Proto byl chlapec dán na vychování ke svému strýci Fortunato Magimu, který byl také hudebníkem. Mlčky se předpokládalo, že jakmile dosáhne patřičného vzdělání a věku, nastoupí na místo po svém otci v Lucce.\n\nFortunato Magi se stal ředitelem Paciniho hudebního ústavu a jeho synovec byl i jeho žákem. Strýc však neměl o chlapci valné mínění a stěžoval si na jeho neukázněnost a nedostatek disciplíny. Dokonce požadoval po matce, aby ho ze školy vzala, neboť prý nepatří do seriózního ústavu. Situace se vyřešila změnou učitele. Novým profesorem harmonie a skladby se stal Carlo Angeloni, který byl původně sám žákem jeho otce. Angeloni měl patrně zásadní vliv na jeho další zaměření. Velice miloval operu a seznámil svého žáka mimo jiné s díly Giuseppe Verdiho. Puccini šel v roce 1876 pěšky z Luccy do Pisy (cca 30 km), aby zhlédl představení Verdiho \"Aidy\". Tento zážitek definitivně rozhodl, že nebude následovat dráhu vytyčenou jeho předky. Podle jeho vlastních slov se mu při poslechu \"Aidy\" otevřelo okno do hudebního světa.\n\nPo absolvování hudebního ústavu v Lucce v roce 1880 pokračoval ve studiu na milánské konzervatoři u Amilcare Ponchielliho a Antonia Bazzini. V témže roce se vyrovnal s dědictvím svých předků a zkomponoval slavnostní a i dnes velmi populární mši \"Messa di Gloria\". Mše svým způsobem předznamenala jeho dráhu operního skladatele, neboť sólové árie spíše připomínají operu než chrámovou hudbu. Ani v Miláně se nevyhnul výtkám na svoji neukázněnost a špatnou docházku, i když je nutno přiznat, že vzhledem k neutěšeým finančním poměrům rodiny si musel na náklady studia sám vydělat. Konservatoř dokončil v roce 1883 a jeho absolventská práce, \"Capriccio sinfonico\", byla velice příznivě přijata.\n\nJeho pobyt v Miláně byl důležitý zejména s ohledem na celoživotní přátelství se skupinou umělců a intelektuálů, kteří si říkali \"Scapigliatura\". Mezi ně patřil například kolega skladatel Pietro Mascagni a zejména jeho první libretista Ferdinando Fontana.\n\nJiž v době studií zkomponoval pro soutěž vyhlášenou nakladatelem Sonzognem jednoaktovou operu \"Le Villi\" na libreto Ferdinanda Fontany. Byla provedena až v roce 1884, zato však s mimořádným úspěchem. Povšiml si jí i známý hudební nakladatel Giulio Ricordi a objednal u skladatele další operu \"Edgar\". Ta sice již nebyla tak úspěšná, ale Ricordi tušil, že sází na správného koně a stále jej finančně podporoval. Tato finanční investice se mu vyplatila po mimořádném úspěchu premiéry třetí Pucciniho opery \"Manon Lescaut\" v divadle Teatro regio v Turíně v roce 1893.\n\nPři práci na opeře \"Manon Lescaut\" se Puccini usadil v malé obci Torre del Lago na břehu jezera Massaciuccoli. Později zde postavil vilu a žil a tvořil zde téměř 30 let. Zde vznikly jeho nejslavnější opery včetně opery \"La Bohème\" (Turín, Teatro Regio, 1896), \"Tosca\" (Řím, Teatro Costanzi, 1900) a \"Madame Butterfly\" (Brescia, Teatro Grande, 1904). Dnes je tato vila Pucciniho muzeem a v kapli, která je součástí vily je Giacomo Puccini i se svou rodinou pohřben. Vila se nachází ve vlastnictví Pucciniho vnučky Simonetty Puccini a je veřejně přístupná.\n\nJak se postupně stal celosvětově známým a obdivovaným, cestoval po operních domech v Evropě i Americe, aby asistoval u zkoušek a účastnil se premiérových představení. Spřátelil se s proslulým dirigentem Arturem Toscaninim, se kterým úzce spolupracoval na uvádění svých oper. Dostali se údajně do sporu pouze jednou, a to když při přípravě premiéry opery \"Děvče ze zlatého západu\" v Metropolitní opeře v New Yorku oba zahrnuli víc než pouhou přízní českou pěvkyni Emu Destinovou, která zpívala hlavní roli.\n\nPo roce 1904 se jeho tvorba zvolnila. Snad na tom měly svůj podíl i dramatické události v rodině. On sám měl velkou vášeň pro rychlé automobily a v roce 1903 utrpěl těžkou autohavárii, kterou jen zázrakem přežil. Později (1909) jeho žena Elvíra ze žárlivosti falešně obvinila služebnou Doriu Manfrediovou z poměru s ním. Nešťastná dívka spáchala sebevraždu, rodina Manfrediů Elvíru zažalovala a on musel uhradit škody. Konečně když v roce 1912 zemřel jeho nakladatel a dlouholetý přítel Giulio Ricordi, téměř ukončil svoji skladatelskou činnost. Pokusil se ještě o žánr na pomezí operety, pokus však nebyl úspěšný a opera \"Vlaštovka\" (1917) je obecenstvu prakticky neznámá. Posledním dokončeným dílem se stal triptych jednoaktovek: \"Plášť\", \"Sestra Angelika\" a \"Gianni Schicchi\", které měly premiéru roku 1918 v New Yorku.\n\nV roce 1919 opustil Torre de Lago, neboť dříve klidné prostředí zcela zničila hlučná továrna na těžbu a zpracování rašeliny. Od roku 1924 ho trápilo onemocnění hrtanu, které bylo později diagnostikováno jako rakovina. Přesto tvrdě pracoval na opeře \"Turandot\", která měla završit jeho celoživotní dílo. Nepodařilo se mu ji dokončit. V průběhu roku 1924 se jeho onemocnění výrazně zhoršovalo. Odjel proto do Bruselu, kde se 24. listopadu odmítl podrobit operaci. Lékaři na něm experimentálně vyzkoušeli radioterapii. Zákrok se podařil, všechno vypadalo slibně, ale skladatelovi vypovědělo srdce a o pět dní později zemřel.\n\nZpráva o jeho smrti se dostala do Říma v průběhu představení Bohémy. Představení bylo zastaveno a orchestr zahrál stojícímu publiku pohřební pochod z druhé klavírní sonáty b-moll Frederyka Chopina. Nejprve byl pohřben v Miláně, ale v roce 1926 nechal jeho syn převést jeho ostatky do kaple vybudované v jeho oblíbené vile v Torre del Lago.\n\nPoslední dvě scény opery \"Turandot\" dokončil podle jeho náčrtků až skladatel Franco Alfano. Premiéru uvedl Arturo Toscanini v dubnu roku 1926, avšak provedl pouze tu část, kterou zkomponoval Puccini. Po doznění posledních tónů se otočil k publiku a pravil: „Zde Mistr odložil své pero“. V roce 2001 se opera dočkala nového dokončení skladatelem Luciano Berio. Ne vždy jsou však i současné inscenace opery uváděny s těmito dodatky.\n\nHodnocení jeho díla bylo vždy jablkem sváru mezi hudebními vědci a publikem. Zatímco obecenstvo obdivovalo silné dramatické příběhy, hudbu působící na city posluchačů a nádherné melodie vycházející z nejlepších tradic italského bel canta, muzikologové ve své většině považovali jeho styl za minimálně ústupek dobrému vkusu. Poukazovali na to, že neakceptoval nic z vývoje hudby na přelomu 19. a 20. století. Uvážíme-li, že byl současníkem Igora Stravinského, Arnolda Schoenberga či Antona Weberna, pak na tomto tvrzení je určitě mnoho pravdy. Na druhé straně se tak ale dostáváme k věčné otázce, na kterou lze jen těžko najít odpověď: zda má hudba sloužit ku potěšení posluchače či k řešení tvůrčích problémů skladatele či všehomíra.\n\nPuccini vychází z tradice Verdiho, ale je zřetelně poučen operami Richarda Wagnera. Odvrhl dělení opery na sled jednotlivých árií. Opera je u něj kontinuálním tokem hudby a zpěvu. Vynalézavá instrumentace navozuje a dokresluje charakter scény i děje a zdůrazňuje jeho dramatické momenty. Stejně jako Wagner používá charakteristických „leitmotivů“ k označení postav či děje. Snad na rozdíl od Richarda Wagnera, který tyto motivy dále rozpracovává, on je ponechává v nezměněné podobě, což možná jen zdůrazňuje dramatickou jednotu děje.\n\nMěl neobyčejný melodický dar. Jeho melodie jsou snadno zapamatovatelné a velmi působivé. Kromě toho jsou mimořádně vděčné i pro zpěváky. Těžko lze nalézt dnes sólistu na jehož CD by nebyla alespoň jedna Pucciniho árie. Některé z nich doslova znárodněly. Připomeňme např. \"Quando me'n vo\"' (\"Valčík Musetty\") z \"Bohémy\", nebo \"E lucevan le stelle\" z \"Tosky\" či nesmrtelné \"Nessun dorma\" z opery \"Turandot\".\n\n\n\n"}
{"id": "150644", "url": "https://cs.wikipedia.org/wiki?curid=150644", "title": "Kouř (film)", "text": "Kouř (film)\n\nKouř je první celovečerní film z roku 1990 Tomáše Vorla s podtitulem „Rytmikál totalitního věku“. Byl natočen na motivy jeho studentského filmu s názvem „Ing.“ z roku 1985. Z původního snímku je použita pouze osa příběhu.\n\nVáha celého příběhu spočívá v pomyslném souboji tmářství (zastoupeno postavou Karla Šmída) a mladé pokrokové generace. Celý příběh je prokládán písněmi s až dadaistickými texty a dialogy jsou často vedeny ve verších. Mimo to lze v příběhu vysledovat též scény ovlivněné minimalismem nebo i expresionismem. Jedná se o poetický příběh se svérázným humorem, založeným na střídání hyperboly a ironie s vážnými scénami a jako celek se stal svým způsobem kultovním.\n\nMladý inženýr Mirek přijíždí do vesnické továrny ucházet se o volné místo, a za úkol dostává vyprojektovat systém, jež by snížil emise. Jeho počáteční pracovní nadšení je však zcela v kontrastu se stávající morálkou.\n\nBěhem pobytu se Mirek zamiluje do Kotěte, dcery topiče Křížka, bývalého inženýra, který vymyslel systém na snížení emisí, ale který byl vedením zamítnut. Mirek získá původní Křížkův projekt a po jeho prostudování zjistí, že je geniální. Mezi Mirkem a Kotětem se odehraje milostný příběh, který se prolíná celým dějem a končí postelovou scénou, ve které Kotě oznámí Mirkovi, že odjede pryč a že se již nikdy neuvidí. Druhý den v práci po smrti generála (ředitele továrny) je projednáván projekt na snížení emisí. Mirek provokativně předá vedení továrny Křižkův projekt, který je Šmídem zcela shozen a je požadováno Mirkovo propuštění. Po Šmídově slovním útoku na Lidušku Běhalovou Mirek vyskočí na stůl, zamíří směrem ke Šmídovi, napadne jej a usmrtí.\n\nMezitím v továrně dochází k demonstraci, která požaduje změnu. Do vedení podniku se pak dostává Křížek.\n\n\n"}
{"id": "150645", "url": "https://cs.wikipedia.org/wiki?curid=150645", "title": "Fázový diagram", "text": "Fázový diagram\n\nFázový diagram (též diagram skupenství) slouží k zobrazení závislostí stavových veličin termodynamické soustavy. Obvykle se používají diagramy formula_1 (tj. závislost tlaku formula_2 na teplotě formula_3), formula_4 (tj. závislost tlaku formula_2 na objemu formula_6), formula_7 (tj. závislost teploty formula_3 na objemu formula_6), ale také např. formula_10 (tj. závislost teploty formula_3 na entropii formula_12) popř. jiné.\n\nNa je příklad fázového diagramu formula_1, který zachycuje některé význačné prvky termodynamické soustavy.\n\nKřivka a představuje rozhraní mezi pevnou látkou a kapalným skupenstvím a nazývá se křivka tání. Pevná látka může být v rovnováze se svou kapalnou fází pouze při těch tlacích a teplotách, které leží na křivce tání. Vlevo od této křivky jsou stavy, při kterých může látka stabilně existovat pouze jako pevná látka. Body napravo od této křivky zobrazují stavy, při kterých může látka stabilně existovat pouze jako kapalina. Přechodem přes křivku tání dochází k tání pevné fáze, popř. tuhnutí kapaliny.\n\nKřivka b je rozhraním mezi pevnou látkou a plynným skupenstvím a nazývá se sublimační křivka. Body na sublimační křivce představují rovnovážné stavy mezi pevnou látkou a její nasycenou párou. Ve stavech mimo tuto křivku může látka stabilně existovat pouze v pevném skupenství (vlevo od křivky) nebo ve skupenství plynném (vpravo od křivky). Přechodem přes sublimační křivku dochází k sublimaci pevné fáze, popř. desublimaci plynu.\n\nKřivka c představuje rozhraní mezi kapalinou a její párou. Tato křivka se nazývá křivka nasycených (sytých) par (též křivka vypařování). Body této křivky určují rovnovážné stavy mezi kapalným a plynným skupenstvím. Vlevo od této křivky se nachází stavy, v nichž může látka stabilně existovat pouze jako kapalina. Vpravo od této křivky jsou stavy, v nichž látka může stabilně existovat pouze jako plyn. Při přechodu této křivky látka začne vařit , popř. kondenzuje.\n\nKřivka nasycených par je zakončena bodem K, který se nazývá \"kritický bod\".\n\nKřivky a, b a c se protínají ve společném bodě T, který se nazývá \"trojný bod\". Trojný bod určuje stav, při kterém mohou existovat všechna skupenství současně. Teplota trojného bodu je základní teplota pro realizaci termodynamické teplotní stupnice.\n\nKřivky a, b a c rozdělují rovinu fázového diagramu na tři oblasti I, II, III. Body ležící v oblasti I znázorňují stavy tělesa v pevném skupenství, body v oblasti II stavy tělesa ve skupenství kapalném a body v oblasti III znázorňují stavy syté páry.\n\nPřechod z jedné oblasti do druhé znázorňuje děj, při kterém u uvažované látky dochází ke změně skupenství.\nFázové diagramy reálných látek mohou být složitější a obsahovat více křivek, popř. trojných bodů. Důvodem může být např. skutečnost, že některé látky se běžně vyskytují ve více modifikacích daného skupenství. Existuje např. několik krystalických modifikací ledu, čímž na fázovém diagramu vznikají další křivky mezi jednotlivými modifikacemi.\n\nLátky lze v kapalné fázi udržet i za teplot a tlaků, které jsou nižší než jejich hodnoty v trojném bodě. Tento jev se nazývá \"přechlazení\". Vhodíme-li do přechlazené kapaliny malý krystalek pevné fáze, dochází okamžitě k tuhnutí. Při takovém náhlém tuhnutí vzroste teplota přechlazené kapaliny až na teplotu, která odpovídá bodu tání při okamžitých podmínkách. Tomu odpovídá čára d na . Rovnovážné stavy přechlazených kapalin se nazývají metastabilní. Podobným metastabilním stavem je \"přehřátí\" pevné fáze (křivka e na ).\n\n"}
{"id": "150646", "url": "https://cs.wikipedia.org/wiki?curid=150646", "title": "Pegasus Bridge", "text": "Pegasus Bridge\n\nPegasus Bridge (Pegasův most) se nachází v severní Francii (Normandii) na Caenském kanálu ve městě Benouville, přibližně 3,5 kilometru ve vnitrozemí. Původně ocelový most, konstruovaný tak, aby se dal zdvihnout při proplouvání větších plavidel pomocí motoru ve strojovně, se stal roku 1944 dějištěm jedné z nejznámějších britských výsadkových bitev 2. světové války.\n\nV širší kooperaci s ostatními Spojeneckými jednotkami zde 6. června 1944 výsadková pěchota majora Johna Howarda svedla souboj s německou armádou, která držela Francii, spolu s celým zbytkem okupované Evropy, pod nacistickou nadvládou. Cílem vojenské akce bylo zajistit funkčnost mostu pro početné americké a britské jednotky a umožnit tak rychlý postup do vnitrozemí, který by zabránil přípravě protiútoku německých pěchotních a pancéřových sil. Díky poloze cíle byla možnost standardního pozemního postupu vyloučena a jedinou možností bylo využít výsadkových oddílů britské armády. S ohledem na početní převahu nepřítele bylo již při vytváření holé taktiky využito principu „překvap a udeř“. Aby nedošlo k upoutání přílišné pozornosti německých sil v okolí, bylo rozhodnuto o vytvoření speciálního paradesantního oddílu oxfordské a buckinghamské lehké pěchoty, známého jako 2. prapor, který by byl schopen provést výsadek pomocí tehdejších standardních kluzáků typu Horsa. Později se k nim přidali vybraní jedinci z roty D, roty B a ženisté z 249. výsadkové polní roty. Tito muži byli vybaveni britskými puškami Lee-Enfield, lisovanými samopaly Mk.III Sten a upravenými československými lehkými kulomety vz. 26 známými pod označením Bren (Brno-Enfield). Jejich úkolem bylo most obsadit, zajistit proti jakémukoliv poškození a ubránit do příchodu posil (vojáci, vyloďující se na pláži Sword).\n\nMost měl být střežen neznámým počtem pěšáků nepřítele, nepřesahujícím 100 mužů a letecké snímky prokázaly přítomnost betonového bunkru na břehu přilehlém k vnitrozemí. Nejednalo se však o elitní německé oddíly, ani o pravidelný pěší útvar, nýbrž o prapory \"OST\". Tyto jednotky byly tvořeny odvlečenci z okupovaných zemí – Ruska, Krymu, Běloruska a dalších východních států. Jejich bojová morálka dosahovala tak špatné úrovně, že jejich určením byl pouze boj na předem připravených kulometných stanovištích a jejich veliteli byli tvrdí němečtí důstojníci, kteří měli při jakémkoliv náznaku vzpoury nebo ústupu nařízeno střílet do vlastních. V jejich výbavě byly německé vzduchem chlazené kulomety MG-42 a MG-34, v osobním držení pak bojovali pomocí pušek Mauser Kar 98k a granátů firmy Krupp. Němečtí velitelé pak vlastnili samopaly MP-40 (Maschinepistole 40).\n\n6. června 1944 po půlnoci, se 6 kluzáků, naplněných přibližně 50 muži pod velením majora Howarda, odpoutalo od svých tažných letounů a 5 z nich našlo bezpečně svůj cíl (kluzáky číslo 91, 92, 93, 95 a 96, kluzák 94 přistál o 13 km dál a jeho posádka bojovala o život, aby se dostala na okraj perimetru). První v 00:46 h přistál kluzák číslo 91. V poli, na kterém tvrdě dosedl, objevili britští výsadkáři díry, které měly sloužit pro vztyčení vysokých „protikluzákových“ kůlů, o něž se měly letouny roztříštit (tzv. Rommelův chřest). Přítomní muži na mostě a v nedalekém bunkru se domnívali, že se jedná o sestřelený spojenecký bombardér. Když minutu po prvním stroji dosedl i druhý, rozběhla se seřazená četa A majora Howarda spolu s vyskakující četou B poručíka Wooda na zteč. Německý voják na mostě stihl pouze vystřelit světlici a rozběhl se na odvrácenou stranu kanálu – byl okamžitě sestřelen přesnou palbou elitní britské pěchoty. Ta eliminovala dezorientovanou osádku bunkru a obsadila břeh, na kterém se proti očekávání nacházelo i německé 88mm protiletecké dělo.\n\nKluzák 93 dosedl do nedalekého rybníka a tak kluzáky 95 a 96 dosedávaly již v době, kdy se obě organizovaná družstva rozběhla přes most na druhý břeh a střílela po všem, co jim stálo v cestě. Cílem posádek strojů 94 až 96 však bylo obsadit most přes řeku Orne vzdálený 400 metrů od místa přistání. Zmatení ženisté 249. polní roty, kteří okamžitě započali s prohledáváním pilířů a strojovny, nalezli na mostě nálože, avšak žádné rozbušky k jejich odpálení. Nedaleko mostu se nacházelo hned několik německých tanků a obrněných vozidel, avšak do samotné obrany neměly sebemenší šanci nikterak zasáhnout. Sweeneyho četa E a Foxova F mezitím dorazily k mostu. Nepřítel nevydržel moment překvapení a přes hlasité německé povely se dal na ústup. Obsazení dalších budov a přilehlé zástavby proběhlo bez většího odporu. Teprve nyní shledali Britové výsledek přepadu: most bránilo 50 mužů, z nichž polovina v boji padla, po 10 minutové bleskové akci lehce vyzbrojená paradesantní pěchota ukořistila dělo a několik kulometů z rozdílných pozic v okolí mostu. Utrpěla však jednu ztrátu – poručík Brotheridge zasažený kulometem podlehl svým zraněním v nedaleké Gondréeho kavárně. Poručík Den Brotheridge je oficiálně prvním padlým spojeneckým vojákem v Den D a zřejmě i prvním, který padl na západní frontě, otevřené právě v tento den. Dle výpovědi samotných pěšáků: „Z místní kavárny vyšla žena, šla přímo k nám, vítala nás a líbala, přestože jsme měli tváře začerněné armádní barvou. Museli jsme ji poslat do domu, ještě zdaleka tam nebylo bezpečno“.\n\nPřestože samotné prapory OST neměly nárok do boje výrazněji zasáhnout, nedaleko se nacházeli příslušníci 736. granátnického pluku a 716. pěší divize. V průběhu dalších dvou hodin došlo k opakovaným pěchotním protiútokům. Při jednom z nich se střelci z protipancéřové zbraně PIAT povedlo zasáhnout a zneškodnit německý polopásový transportér Hanomag Sdkfz. Němci vyslali k mostu dokonce hlídkový člun, který se pod intenzivní křížovou palbou stáhnul. Po těchto projevech britské houževnatosti se nepřátelská aktivita utlumila až do 3:00 h ráno, kdy dorazily první pěší posily v podobě mužů od 7. výsadkového praporu. Měl to být však jen klid před bouří. Německé jednotky byly nuceny se pod tlakem stahovat z pláží více a více do vnitrozemí. Jediná úniková cesta v oblasti vedla přes Benouville. Časně ráno započala intenzivní, avšak krátká minometná palba. Němci přisunuli k mostu útočné síly od severu i z jihu, nasadili všechnu dostupnou techniku. Cílem jižních sil bylo dobýt most, severních rozbít obranný perimetr Britů a probít se na druhou stranu. Přestože Britové byli bojem zatlačeni z vnější části obranného perimetru až do ulic městečka, vydrželi. Kolem dvanácté se k mostu za zvuku dud přibližovala britská pěchota. Okupující síly útokem rozptýlila a své spolubojovníky osvobodila.\n"}
{"id": "150649", "url": "https://cs.wikipedia.org/wiki?curid=150649", "title": "Dav", "text": "Dav\n\nDav je přechodné a málo strukturované shromáždění velkého počtu osob ve stejném prostoru. Může být záměrné, pokud účastníky spojuje myšlenka, program, postoj k určitému problému, osobě či skupině, ale může být také zcela nahodilé. Dav není sociální skupinou v sociologickém smyslu slova, ale sociálním agregátem, což je sociální útvar, v němž se výrazně mění individuální psychika zúčastněných pod vlivem psychologické nákazy, na základě nápodoby a v důsledku oslabení nebo úplné absence sociální kontroly.\n\nPřítomnost v davu má vliv na chování jednotlivců (tzv. davové nebo též kolektivní chování), silně se zde projevuje princip nápodoby, dav je velmi sugestibilní a má sklon k hysterickému chování. Jednání jedinců je ovlivněno anonymitou a poklesem sociální a racionální kontroly.\n\nDavové chování bylo a je předmětem zájmu psychologů a sociologů (např. Jan Kučera, Gustave Le Bon, José Ortega y Gasset, Gabriel Tarde, Sigmund Freud, Scipio Sighelelo, William McDougall).\n\n\nV první části knihy \"Psychologie davu\" autor zkoumá některé zvláštní vlastnosti davů jako impulsivnost, neschopnost rozumně uvažovat ve spojení s nedostatkem soudnosti a absencí kritického ducha.\n\nMnohé studie dokázaly, že dav je veden zásadně nevědomím a jeho činy nejsou téměř vůbec ovlivněny mozkem. Zajímavé je, že na jedince můžou působit ty samé podněty, jako na člověka v davu, ale nepodvolí se jim, jelikož mu to rozum zakazuje. Kdežto dav lidí své reflexy zásadně neovládá a ztratí pud sebezáchovy. O davech se také dá říci, že jsou proměnlivé, jelikož na ně působí různé pudy, kterým se většinou podvolí.  Dav má pocit neomezené moci, všechno, co je pro jednotlivce nemožné, je pro dav velmi snadné. Například jedince by sotva napadlo dopustit se vraždy, rabování, ničení cizího majetku atp. Nicméně, budeme-li součást davu, dostaneme pocit moci, nebudeme racionálně uvažovat a snadno se dopustíme jednání, nad kterými bychom jako jednotlivci ani nepřemýšleli.  \n\nJedna z dalších vlastností davů je jejich poddajnost a nakažlivost sugescí. Jasná sugesce dokáže nakazit všechny přítomné a proměnit tak pouhou ideu v reálný čin. Stačí k tomu pouze jeden člověk, který svým přesvědčením a domněním nakazí zbytek davu. Jak už bylo řečeno, jelikož je dav veden nevědomím, dokáže lehce uvěřit i těm nejmíň pravděpodobným skutečnostem, jedná se však velmi často o zkreslené jevy. To, co pak dav vidí, je pouze zkreslený obraz v mysli, který neodpovídá realitě. Dav nerozlišuje mezi vzdělaným a nevzdělaným člověkem, jakmile jsou oba součástí jednoho davu, jsou neschopni uvažovat racionálně.\n\nDav projevuje city velmi zjednodušené a velmi přehnané formě. V tomto případě nezáleží, zdali se jedná o city pozitivní či negativní. Díky jednoduchosti a přehnanosti, dav nabývá jistoty a přesvědčení o správnosti své myšlenky. Z lehkého odporu jedince, který si daný člověk ani nemusí uvědomovat, dokáže dav vytvořit čirou nenávist. Tohle vše je způsobeno pocitem jistoty a nedotknutelnosti, která je úměrná velikosti davu. Přehnanost a zjednodušení patří mezi primární atributy, které dav vyžaduje po svých hrdinech.\n\nNesnášenlivost a autoritativnost jsou všem davům vlastní. Liší se pouze jejich intenzita, která může být ovlivněna i rasovým původem. To vše je založeno na představě davu, že existuje pouze jedna pravda a vše ostatní je lež. Jedinec v davu nemá šanci projevit svou nezávislost. Jedinou nezávislostí tak zůstává ta davová. Dav přijímá za autority převážně ty, kdo se prezentují jasnou a tvrdou ideologií. Naopak dobrota a kompromisy jsou davem často považovány za slabost. Dav se bude vždy krčit před silnou autoritou typu Caesara. Naopak je schopen vzbouřit se proti slabému vůdci. Další velmi podstatnou vlastností davu je jeho konzervativnost a silný vztah k tradicím, které ovlivňuje zejména nevědomost a strach z něčeho nového.\n\nV této části knihy se autor zabývá idejemi a jejich vlivem na davy. Také zároveň zkoumá způsob, jakým dav uvažuje a obrazy, kterým podléhá.\n\nKaždá civilizace stojí na určitých idejích, které jsou po dlouhou dobu neměnné a převraty, které se udály v průběhu dějin vyplývají ze změn těchto idejí např. Velka francouzská revoluce.\n\nDavům lze vsugerovat ideu jen pokud je co nejjednodušší a pokud si ji davy dokáží obrazně představit. Různé obrazné ideje nemusí mít mezi sebou logickou spojitost, a proto lze u davu sledovat opačné jednání. Trvá několik let než idea nabyde prosté, jednoduché podoby, aby byla přístupná pro davy. Když se tak stane, pronikne do nevědomí davu a stane se z ní cit.\n\nLe Bon dělí ideje na dvě skupiny. Do první skupiny patří náhodné a pomíjivé ideje, které vznikají pod vlivem okamžiku např. nadšení pro nějakou osobu. Nejsou stálé a rychle vyprchají. Do druhé skupiny patří základní ideje, kterým dědičnost a veřejné mínění dodávají stálost např. ideje náboženské víry nebo demokratické ideje.\n\nÚvahy davů jsou většinou založeny na asociacích. Charakteristické pro davovou logiku jsou asociace věcí sobě nepodobných, mezi kterými není skoro žádný vztah. Právě řečníci využívají těchto asociací k ovlivnění davů. Rozumové úvahy by byly pro davy nepochopitelné, a proto na ně nemají vliv. Davy neuvažují nebo neuvažují správně, protože nejsou kritické k soudům, které jsou jim vnucovány a tyto soudy bezmyšlenkovitě přijímají. Některé názory nabývají všeobecné platnosti velmi snadno, protože většina lidí není schopna utvořit si jiné mínění na základě svých úvah.\n\nDavy nejsou schopny logické úvahy a přemýšlí pouze v obrazných představách a ty se stávají pohnutkami jejich jednání. Davy se vždy nechají strhnout představami a dojmy, nerozeznají smyšlenou skutečnost od pravé. Na davy nepůsobí ani důkazy ani samotné události, ale to, jak jim jsou předkládány, musí být utvořen nějaký nápadný obraz, který na ně zapůsobí. Spousta velkých státníků se nespoléhali na inteligenci ani rozum davu, ale na jeho představivost. Všechny historické události jako reformace, revoluce atd. byli důsledky silných dojmů, které působily na obrazotvornost davů.\n\nGustave Le Bon definuje dav jako shromáždění lidí s novými vlastnostmi, které se značně\nliší od vlastností samotných jednotlivců davu. Charakteristickými znaky jsou ztráta uvědomělé osobnosti a fakt, že city a myšlenky davu jsou zaměřeny stejným směrem. Toto zaměření vytváří jakousi kolektivní duši. Davy mají malou schopnost uvažovat, ale naopak jsou velmi dobře uzpůsobeny ke konání činů.\n\nDavy různorodé\n\nV různorodých davech převažují neuvědomělé city nad racionálním uvažováním. Tyto skupiny jsou\ntvořeny libovolným počtem jedinců bez ohledu na jejich zaměstnání či vzdělání. Základním rozlišovacím faktorem je rasa, jejíž duše ovlivňuje duši celého davu (čím více duše rasy nabývá na síle, tím se vlastnosti davů stávají méně zřetelnými).\n\nDavy stejnorodé\n\n\"1) Sekta – uskupení, jehož členy spojuje společné pouto, \"přesvědčení, přestože jednotlivci jsou jinak odlišní\"\n\n\"2) Kasta – příslušníci kasty mají identické zaměstnání, \"stejně tak jako výchovu a prostředí, ve kterém žijí\"\n\n\"3) Třída – je tvořena jedinci různého původu, kteří sice \"mají rozdílné zaměstnání a přesvědčení, ale spojují je jisté životní zvyky, zájmy či podobná výchova\n\nGustave Le Bon ve svém díle Psychologie davu rozpracoval teorii davu a masy. Le Bon tvrdí, že začleněním jednotlivce do tzv. psychologického davu vzniká kolektivní vědomí bez ohledu na zaměstnání, povahu či inteligenci jednotlivých jedinců. V kolektivní duši mizí individualita a převládají neuvědomělé vlastnosti. Proto davy nejsou schopné provést čin, který vyžaduje vyšší inteligenci.\n\nSpecifické vlastnosti davu vznikají ze tří hlavních příčin:\n\n1)     Pocit nepřekonatelné moci davu, který je zapříčiněný příslušností k většímu počtu lidí. Ten umožňuje jednotlivci podvolit se svým pudům, za které následně ztrácí pocit zodpovědnosti. \n\n2)     Duševní nákaza – způsobuje, že jedinec obětuje svůj osobní zájem zájmu kolektivnímu. Tohoto aktu je schopen výhradně jako součást davu, jelikož je to vlastnost protichůdná jeho přirozené povaze.\n\n3)     Sugestibilita – tj. tendence přebírat myšlenky davu, jejímž následkem je výše uvedená duševní nákaza.\n\nU většiny davů lze pozorovat následující vlastnosti:\n\n1.     Popudlivost, proměnlivost a dráždivost davů\n\n2.     Lehkověrnost davů a snadnost, s jakou podléhající sugesci\n\n3.     Přehnanost a zjednodušení citů a davy\n\n4.     Nesnášenlivost, autoritativnost a konzervativnost davu\n\n5.     Mravnost davů\n\nNepřímé faktory je možné nalézt na počátku všech davových přesvědčení. Jsou jakousi prvotní fází při vzniku nových\nmyšlenek.\n\nRasa se řadí na první místo\na svou důležitostí převyšuje všechny ostatní faktory. Z tohoto důvodu vidíme velké rozdíly v chování a přesvědčení různých zemí.\n\nTradice je soubor idejí a přesvědčení, který vznikl v minulosti a v průběhu času se pozměňuje nebo zaniká. Bývá nahrazen novými tradicemi, aby mohlo docházet k pokroku. Dala by se přirovnat k duši národa, bez které je jeho existence nemožná.\n\nDoba nebo čas způsobují hromadění myšlenek a zrod přesvědčení. Působením času zanikají tradice nebo se formují nové politické názory, což může trvat staletí.\n\nPolitické a sociální instituce jsou výsledkem idejí, citů a mravů. Jsou produktem rasy, a proto je nemůžeme změnit. Násilnými převraty může docházet ke změně názvů, podstata však zůstává stejná. Samy o sobě nemají žádnou působnost, ale když jsou úzce spjaty s povahou národa, jejich moc se stává nadpřirozenou.\n\nBezprostřední faktory pokračují ve formování přesvědčení a myšlenek, které vznikly na základě nepřímých faktorů. Formují ideu, respektive názor do koncové podoby, a tak dochází k vypuknutí vzpoury či svrhnutí vlády.\n\nObrazy, slova a formule -  význam slov je nepodstatný, nicméně obrazotvornost, kterou vyvolávají, je hybnou silou působící na davy.\n\nIluze – jeden z hlavních faktorů ve vývoji národů. Davy dávají přednost oslňující iluzi před pravdou a skutečností. Vládne minulosti a patří jí budoucnost. Ten, kdo dokáže přesvědčit\ndav o iluzi, snadno ho dokáže ovládat.\n\nZkušenost – má moc ustálit pravdu v duši národa a zničit iluze, které jsou nebezpečné a nebo neužitečné, protože zkušenosti nabité jednou generací nemají užitek pro jinou.\n\nRozum – na davy nelze působit logickými úvahami, proto ti, co davy manipulují, působí na city davu, které jsou největšími hybnými silami (např. čest, náboženská víra, láska k vlasti nebo touha po slávě).\n\nV okamžiku, kdy se shromáždí určité množství jedinců, začnou podléhat autoritě, tj. svému vůdci. Vůdce často pochází z řad vedených, sám je zhypnotizovaný ideou a od běžných příslušníků davu ho odlišuje silná vůle k vykonávání činů. Vůdci davů postrádají pud sebezáchovy a jsou nuceni obětovat své osobní zájmy a rodinu na úkor svého přesvědčení. Vůdci svou autoritu uplatňují především skrze despotismus.\n1) Energičtí s pevnou, ale okamžitou vůlí – bouřliví, stateční, smělí, řízení náhlé akce\n\nMají značnou ale pouze\ndočasnou energii. Jakmile pomine podnět, který vyvolali, a vše se vrátí do\nvšedního života, stanou se neschopnými přemýšlet a vést druhé. Jsou vůdci pouze\npod podmínkou, že je vede někdo jiný.\n\n2) S pevnou a trvalou vůlí – mají větší vliv\n\nJsou to zakladatelé náboženství či tvůrci velkých děl. Disponují trvalou vůlí, neobyčejně vzácnou a silnou schopností, která překoná\nvšechny překážky.\n\n\n\n"}
{"id": "150665", "url": "https://cs.wikipedia.org/wiki?curid=150665", "title": "East Lothian", "text": "East Lothian\n\nVýchodní Lothian (anglicky \"East Lothian\", \"Lodainn an Ear\" ve Skotské gaelštině) je jedna ze správních oblastí Skotska, položená jihovýchodně od hlavního města Edinburgh, s kterým také sousedí, stejně jako s kraji Scottish Borders a Středním Lothianem.\n\n"}
{"id": "150666", "url": "https://cs.wikipedia.org/wiki?curid=150666", "title": "Ping", "text": "Ping\n\nProgram codice_1 ( ) umožňuje prověřit funkčnost spojení mezi dvěma síťovými rozhraními (počítače, síťová zařízení) v počítačové síti, která používá rodinu protokolů TCP/IP. codice_1 při své činnosti periodicky odesílá IP datagramy a očekává odezvu protistrany. Při úspěšném obdržení odpovědi vypíše délku zpoždění (latenci) a na závěr statistický souhrn.\n\nParametrem programu codice_1 je doménové jméno nebo IP adresa síťového rozhraní, jehož dostupnost chceme prověřit. Je-li uvedeno doménové jméno, je nejprve přeloženo pomocí DNS na IP adresu. Program využívá zprávy \"Echo Request\" (typ 8, výzva) a \"Echo Reply\" (typ 0, odpověď) protokolu ICMP. Výzvy jsou odesílány na cílovou IP adresu a ve stanoveném limitu se očekává odpověď (typicky 3 sekundy). Jednotlivé výzvy obsahují čísla (codice_4), podle kterých je možné identifikovat jednotlivé odpovědi nebo jejich ztrátu. Program průběžně vypisuje, které odpovědi již došly a s jakým zpožděním (latencí).\n\n\nPro popis ostatních použijte:\n\n $ ping cs.wikipedia.org\n\nV příkladu byl výpis přerušen kombinací kláves + po 7 vyslaných paketech na server codice_8. Odpovědi se „vrátily“ v průměrném čase 184,3 ms, nejkratší dosažený čas je 176,6 ms a nejdelší je 193,5 ms. Žádný paket nebyl ztracen.\n\nDélku odesílaného paketu je možné nastavit. Délky těsně pod hranici MTU (Maximum Transmission Unit, obvykle 1 500 bajtů) umožní sledovat chování sítě při přenosu delších datagramů, což se hodí zejména v bezdrátových sítích, kde kratší datagramy projdou snadněji. Nemá však smysl délku zvětšovat nad velikost MTU, protože dojde k automatické fragmentaci datagramu. Výhodou unixových verzí je, že obvykle kontrolují i obsah vráceného datagramu, takže lze zjistit, jestli nedochází k jejich poškození.\n\n\nPro popis ostatních použijte:\n\n C:\\>ping cs.wikipedia.org\n\nVe výpisu je vidět, že standardní program codice_1 v systému Microsoft Windows neumožňuje měřit s přesností větší než 1 milisekunda.\nProto vznikl pro platformu Windows nový ping, tzv. \"True Ping\", který měří přesněji a je nezávislý na konkrétní verzi Windows.\ncodice_1 skončí automaticky po 4 pokusech.\n\n\nZměřit codice_1 (odezvu) lze na následujících webových stránkách:\n"}
{"id": "150668", "url": "https://cs.wikipedia.org/wiki?curid=150668", "title": "Severní Lanarkshire", "text": "Severní Lanarkshire\n\nSeverní Lanarkshire (anglicky \"North Lanarkshire\", \"Siorrachd Lannraig a Tuath\" ve Skotské gaelštině) je správní oblast Skotska, ležící v centrálním pásu země a sousedící s dalšími správními oblastmi Falkirk, Východní Dunbartonshire a Jižní Lanarkshire.\n\n"}
{"id": "150675", "url": "https://cs.wikipedia.org/wiki?curid=150675", "title": "Síťové zařízení", "text": "Síťové zařízení\n\nPojmem síťové zařízení se označují všechna zařízení připojené do počítačové sítě, která přijímají a vysílají data (datagramy) z (do) počítačové sítě.\n\n\n"}
{"id": "150685", "url": "https://cs.wikipedia.org/wiki?curid=150685", "title": "Švédův stůl", "text": "Švédův stůl\n\nJeskyně Švédův stůl se nachází v jižní části CHKO Moravský kras v údolí Říčky poblíž Ochozské jeskyně a Jeskyně Pekárny. Jedná se o krátkou průchozí jeskyni ve skalním bloku (od toho název stůl). Jeskyni kromě jeskynních medvědů, hyen a dalších zvířat obývali podle nálezů už neandrtálci před 100 000 lety, dále i mladší kultury (neolit, doba bronzová). Archeologický výzkum zde prováděl Bohuslav Klíma.\n\n"}
{"id": "150688", "url": "https://cs.wikipedia.org/wiki?curid=150688", "title": "Netopýrka", "text": "Netopýrka\n\nJeskyně Netopýrka se nachází v jižní části CHKO Moravský kras v údolí Říčky poblíž Ochozské jeskyně a jeskyně Pekárny. Jeskyně Netopýrka je tvořena hlavním dómem a několika úzkými chodbami až plazivkami, kterými je možno dostat se až do dolního patra k ponornému potůčku.\n\n"}
{"id": "150689", "url": "https://cs.wikipedia.org/wiki?curid=150689", "title": "Aplikace", "text": "Aplikace\n\nSlovo aplikace (\"použití, uplatnění, přiložení, přenesení\") má několik významů:\n\n\n"}
{"id": "150691", "url": "https://cs.wikipedia.org/wiki?curid=150691", "title": "Tramvajová doprava v Doněcku", "text": "Tramvajová doprava v Doněcku\n\nTramvajová doprava v Doněcku představuje jeden ze základních druhů místní městské hromadné dopravy. \n\nTramvaje jsou páteří celé městské dopravy (130 km délka, okolo deseti linek). Tuto funkci má výhledově zastávat podzemní dráha (ta je sice rozestavěná, avšak vzhledem k ekonomickým problémům města se její dokončení vleče). V provozu (rozchod kolejí 1524 mm), který má celkem dvě vozovny, jezdí tramvaje původem z Československa, jedná se o vozy typů Tatra T3 (i v dvoudveřovém provedení) a Tatra T6B5. V nedávné době se objevily také i nové tramvaje typu TATRA-JUG K-1, které vznikají ve spolupráci měst Doněck a Dnipro.\n\n"}
{"id": "150692", "url": "https://cs.wikipedia.org/wiki?curid=150692", "title": "Jáchymka", "text": "Jáchymka\n\nJeskyně Jáchymka (též zvaná Evina) se nachází na území Adamova v Josefovském údolí ve střední části CHKO Moravský kras v údolí Křtinského potoka, jehož vodami byla vytvořena. Lidé jeskyni využívali už od pravěku, své jméno získala od poustevníka Joachyma, který v ní žil v 19. století. Prochází jí turistická značená cesta (modrá značka) trasy z Adamova směrem k Býčí skále, Kostelíku a do Křtin. V jeskyni byl těžen netopýří trus – guano, používaný jako hnojivo. Při archeologickém výzkumu zde bylo nalezeno velké množství kostí fosilních savců, z nichž nejvýznamnější byl nález kostí psovité šelmy dhoula z doby pozdního pleistocénu, nazvaného Cuon europaeus, jehož dvě sestavené kostry jsou světovým unikátem a jsou uloženy v Moravském muzeu v Brně.\n\nV bezprostředním okolí jeskyně se nachází několik dalších zajímavých jeskyní:\n\n\n"}
{"id": "150694", "url": "https://cs.wikipedia.org/wiki?curid=150694", "title": "Kostelík (jeskyně)", "text": "Kostelík (jeskyně)\n\nJeskyně Kostelík se nachází na katastru obce Habrůvka ve střední části CHKO Moravský kras v údolí Křtinského potoka, jehož vodami byla vytvořena. Kostelík je jednou z mnoha jeskyní na území národní přírodní rezervace Býčí skála, bohatém na četné krasové jevy.\n\nLidé jeskyni využívali už od pravěku, své jméno získala podle tvaru jejich chodeb. Na přelomu 18. a 19. století byla jeskyně uměle upravena v rámci vytváření Vranovsko-křtinského areálu. K jeskyni byly vytvořeny cesty ze dna Křtinského údolí, tak aby přímo do jeskyně mohl najet i povoz. Uvnitř jeskyně byly vytvořeny kamenné lavice.\n\nJeskynní chodby, vysoké až 8 m, se spojují v obrovské prostoře podobné kapli s velmi vysokým stropem, v němž je umístěno okno, kterým do prostory shora vniká denní světlo.\n\nJeskyně Kostelík a stejnojmenný skalní masív se nachází jen asi 50 metrů od silnice z Adamova do Křtin. Jeskyní prochází modře značená turistická cesta, která vede z Adamova Josefovským (Křtinským) údolím k Františčině huti a poté přes jeskyně Jáchymku a Býčí skálu ke Kostelíku a pak dále kolem Otevřené skály do Habrůvky a do Křtin.\n\nV bezprostředním okolí jeskyně se nachází několik dalších zajímavých jeskyní, většinou volně přístupných:\n\n\n"}
{"id": "150696", "url": "https://cs.wikipedia.org/wiki?curid=150696", "title": "Rub al-Chálí", "text": "Rub al-Chálí\n\nRub al-Chálí (arabsky: الربع الخالي), v překladu „Pustá končina“, je čtvrtá největší písečná poušť na světě, nachází se v jižní třetině Arabského poloostrova, na území Saúdské Arábie, Ománu, Spojených arabských emirátů a Jemenu.\n\nPoušť má rozlohu 650 000 km² (území mezi 44°30' - 56°30' v. d., a 16'30' - 23°00' s. š.), což je víc než mají spojená území Nizozemska, Belgie a Francie. Poušť měří asi 1000 km od východu k západu a asi 500 km od severu k jihu. Postupuje zde proces desertifikace. Nadmořská výška kolísá mezi úrovní hladiny Perského zálivu na severovýchodě po 800 až 1000 metrů nad mořem na jihozápadním okraji.\n\nZnačnou část rozlohy zabírají pouštní duny z nichž některé jsou až 250 metrů vysoké. Pro zdejší oblast jsou typické duny\n\nPanuje zde velmi horké pouštní klima typické pro pouště v oblasti Arabského poloostrova. Jedná se o extrémně suchou oblast s aridním podnebím, kde je průměrný roční úhrn srážek nižší než 3 milimetry. Letní maximální teploty se pohybují mezi 47 až 53 °C ve stínu. Zimní minima klesají na 0 až 4 °C.\n\nVzhledem k extrémním klimatickým podmínkám a nedostatku vody a půdy je tato oblast téměř neosídlená. Dočasně osídlené jsou oblasti těžby ropy a menší sídla jsou na okraji pouště, např oázy Liwa na území Spojených arabských emirátů. Centrální části jsou neosídlené.\n\nOblast je bohatá na ložiska ropy. Mezi největší ropná pole patří saúdskoarabská Saybah v severovýchodní části pouště.\n\nPro oblast je typická pouštní fauna - např. pavoukovci, plazi nebo hlodavci. Z vyšších savců jsou to např. Gazela písková nebo Přímorožec arabský, kteří obývají okraje této pouště. Pro floru je typická pouštní vegetace, např. rostliny rodu Calligonum (kyslec).\n"}
{"id": "150697", "url": "https://cs.wikipedia.org/wiki?curid=150697", "title": "Tramvajová doprava v Jevpatorii", "text": "Tramvajová doprava v Jevpatorii\n\nV Jevpatorii, přímořském krymském městě, je v provozu tramvajová doprava. Na úzkorozchodné síti o délce přibližně 15 km jezdí čtyři tramvajové linky.\n\nHistorie jevpatorijských tramvají sahá do roku 1914, kdy vyjely první tramvajové vozy do ulic města. Poprvé se tak stalo 23. května, ale kvůli první světové válce byl provoz několikrát přerušen (například v letech 1919 – 1923, 1941 – 1944, 1944 – 1947). Tratě byly postaveny jako jednokolejné s výhybnami a s rozchodem kolejí 1000 mm, na němž jezdí vozy dodnes. Mezi válkami jezdily tramvaje pouze v letní sezóně.\n\nDále se síť již téměř nerozvíjela, pouze v 80. letech 20. století byla postavena trať do sídliště \"Sputnik 2\". Zajímavostí je, že tento úsek byl vystavěn jako dvoukolejný, zatímco ostatní tratě v Jevpatorii jsou stále jednokolejné s výhybnami. Právě na lince č. 1, která do \"Sputniku 2\" jezdí, jsou v provozu československé tramvaje Tatra KT4.\n\nNa počátku 21. století se dostal místní systém do krize; vozový park zastaral (hlavně vinou agresivního klimatu) a tak se muselo přistoupit k jeho obnově. Rekonstrukce probíhaly mezi lety 2004 a 2005, ne však v Jevpatorii, ale v Doněcku a Dněpropetrovsku. Nedostatek obousměrných vozidel, kterým místní provoz trpí, je od roku 2005 řešen úpravou několika tramvají KT4 na obousměrné.\n\nZajímavá je rovněž trať ze zastávky \"Dispečerskaja\" podél mořských pláží až do konečné zastávky \"Nová pláž\". Celý úsek je dlouhý přibližně 2 km, je jednokolejný bez výhyben, jezdí na něm jediná souprava, a to pouze v letní sezóně (jako linka č. 4)\n\nVozový park v Jevpatorii tvoří asi 30 tramvají, z toho je přibližně polovina české výroby. Některé vozy výrobce Gotha pocházejí ze Simferopolu a německého Zwickau. Nejstarší z nich pocházejí až z roku 1957.\n\n\n"}
{"id": "150698", "url": "https://cs.wikipedia.org/wiki?curid=150698", "title": "Aplikační software", "text": "Aplikační software\n\nAplikační software (zkráceně aplikace, slangově apka nebo appka) je v informatice programové vybavení počítače (tj. software), které umožňuje provádět nějakou užitečnou činnost (řešení konkrétního problému, interaktivní tvorbu uživatele – např. textový procesor apod.). Aplikace využívají pro interakci s uživatelem grafické nebo textové rozhraní, případně příkazový řádek. Aplikace se může skládat z několika počítačových programů. Mezi aplikace neřadíme systémový software (tj. jádro a další součásti operačního systému, např. služba Windows, démon).\n\nAplikace se může skládat z několika programů, případně je několik aplikací spojeno do skupiny, kterou označujeme jako aplikační balíky (), mezi které patří například kancelářské balíky LibreOffice a Microsoft Office.\n\nNebo naopak může být aplikace i jen jednoúčelovým prográmkem.\n\nPodle prostředí, kde a jak běží:\n\nAplikační software můžeme rozdělit do různých skupin. Některé aplikace mohou patřit i do více skupin a skupiny se mohou překrývat, protože rozdělení nemusí být jednoznačné (seřazeno podle abecedy):\n\n"}
{"id": "150702", "url": "https://cs.wikipedia.org/wiki?curid=150702", "title": "Stará huť u Adamova", "text": "Stará huť u Adamova\n\nNárodní kulturní památka umístěná v památkové rezervaci Stará huť u Adamova (\"Huť Františka\") se nachází v Josefovském údolí Křtinského potoka před jeho ústím do Svitavy v Adamově u silnice do Olomučan či Křtin.\n\nV širokém okolí již od 8. do 12. století pracovaly železářské hutě zpracovávající místní ložiska limonitických rud. Nejpozději na přelomu 15. a 16. století vznikl nedaleký železářský hamr (tzv. Althamr) a v roce 1746 zde byla založena huť s vysokou pecí nazvanou Františka. Palivem bylo dřevěné uhlí, které se získávalo pálením dřeva v milířích. Během 80. let 18. století zajišťovala huť 7,5 % veškeré moravské produkce železa. Provoz hutě byl ukončen v roce 1877.\n\nDominantní stavbou huti je zachovaný skelet vysoké dřevouhelné pece o výšce 10 metrů se základnou o rozměrech 12 × 12 metrů. Spolu s budovou modelárny z počátku 19. století, hutním hostincem Švýcárnou, zavážecími rampami, dvojicí pecí na pálení vápna a několika obytnými stavbami byl v roce 1971 vyhlášen první (a jedinou) technickou rezervací v tehdejším Československu. Slévárna, sklady, zkujňovací výhně a další stavby nutné k provozu hutě zanikly. Součástí rezervace je i areál slovanského hutnictví železa, v němž jsou příležitostně v rekonstrukcích raněstředověkých kusových železářských pecích předváděny ukázkové tavby železa. Areál je volně přístupný a průchozí, v bývalé budově modelárny je umístěno muzeum železářství. Vše je pod správou Technického muzea v Brně.\n\nSama vysoká pec, modelárna, hutní hostinec Švýcárna a areál slovanského hutnictví železa se nacházejí v katastru Adamova, zatímco zavážecí rampy a obě pece na pálení vápna leží již v katastru obce Olomučany. Do 60. let 20. století však všechny objekty náležely k Babicím nad Svitavou.\n\n"}
{"id": "150719", "url": "https://cs.wikipedia.org/wiki?curid=150719", "title": "Rituál", "text": "Rituál\n\nRituál (z latinského \"ritualis\" = obřadný), obřad, ceremonie, ceremoniál je způsob chování založený na tradičních, osvědčených, prověřených pravidlech, normách. Rituály bývají např. náboženské, společenské, individuální, čarodějné, firemní nebo organizační, jednoduché až velmi složité..\n\nZ pohledu antropologie se jedná o činnost neinstrumentální povahy, která má přesně stanovený postup, velmi často se opakuje a může nabývat zcela rutinního charakteru. Podle R. A. Rappaporta je to „posloupnost jednání, kterou si účastníci nevytvářejí na místě sami“.\nRituál slouží k zajištění správného, úspěšného, opakovaného provedení žádoucích činností pro spolehlivé dosažení cíle a napomáhá upevnění společenské organizace.\n\nZ pohledu psychologie je nicméně rituálem každé jednání člověka, které vykazuje stereotypní opakování a je založené na předem daných pravidlech. V určité míře je takové chování obvyklé u každého jedince (například oblíbená ranní káva), v nadměrné míře však může být příznakem duševní poruchy (například obsedantně-kompulzivní). Rituály mají i zvířata.\n\nNejčastěji se obřadem nebo ceremonií rozumí (zpravidla veřejná) slavnost, společenská událost uspořádaná podle tradiční soustavy společenských zvyklostí či procesních formalit. Příklady obřadů či ceremonií jsou svatba, křest, mše, imatrikulace, promoce nebo pohřeb. Některé jsou součástí církevní liturgie, jedná zejména o systematické symbolické vyjadřování úcty k Bohu. Ceremoniální průběh mívá zpravidla i soudní proces, maturita, zahájení Olympijských her, státní závěrečná zkouška, předávání školních vysvědčení, slavnostní vyhlášení sportovních výsledků atd. apod.\n\nČlověk provádějící ceremonie a ceremoniály se nazývá ceremoniář, původním českým slovem obřadník.\n\nRituály nepodléhají účelové racionalitě (nemají konkrétní záměr a racionální cíl), mohou však mít významné funkce:\nRituály jsou součástí kultů a náboženství. Psychologickou funkcí náboženského rituálu je podpora a posílení náboženského cítění: protože je rituál společenský, účastníci se navzájem ujišťují, že patří k sobě a mohou se na sebe spolehnout. Rituál může vést až k extázi, k vytržení. To je podporováno hudbou, zpěvem, osvětlením (může jít i otevřený oheň), užíváním symbolů, vonnými kuřidly apod.\n\nVšechny rituály jsou kolektivní záležitostí. Všichni zúčastnění utvářejí posvátný rámec a podmínku daného rituálu. U náboženských rituálů nebo obřadů je účast skupiny nejdůležitější složkou událostí a je prvkem ve spojení s posvátnými silami.\n\nS rituálem (obřadem) se většinou pojí gesta nebo slova (popř. recitace pevně daných textů), doprovázení tancem v určených šatech. Objevují se i oběti (zvířecí, lidské, rituální sebevraždy).\n\nNeexistuje žádný jednotící systém, do kterého by bylo možné všechny rituály neomylně zařadit. Možná dělení:\n\nRituál může působit přímo nebo nepřímo a jejich účinek je pozitivní, či negativní (tabu).\n\nPodle rozsahu skupiny a společnosti\nPodle typu samotného rituálu\n\nPřechodové rituály (\"Rite of passage, ritual de paso\"), např. pohřeb, maturita, promoce) - náboženské i světské. Jsou to rituály změny v postavení jedince, která je obdobím úzkosti a nejistoty pro konkrétního jedince i jeho okolí. Přichází změna role, která na určitou dobu narušuje vazby a mění je. Celý proces má tři fáze:\nPřechodové rituály bývají často spojeny s ochrannými. Tak například cílem bulharských rituálů je uchránit ženu, plod a později i dítě před zlými mocnostmi. Bulharská budoucí matka si nesměla po setmění mýt hlavu ani se česat, v devátém měsíci nesmí vůbec vycházet z domu, celý týden pak nesměla svléct šaty, které měla u porodu, po narození dítěte příbuzní nosí dárky a každý z nich na matku i dítě plivne, osmý den byl určen pro křest dítěte, po celých čtyřicet dní pak matka nesměla opustit příbytek ani mít pohlavní styk s manželem. Po čtyřiceti dnech přijdou příbuzní vykropit dům svěcenou vodou a až poté se vrací život do normálu. „Tento návrat do společnosti po porodu má v našich společnostech tendenci časově se shodovat s fyzickým šestinedělím.“ˇ(zdroj)\n\nPodle události a situace – důvodu, příležitosti\n\npřijetí jedince do skupiny: S přechodem v prostoru je spojen fenomén odlišení domácího a cizího. Cizinci jsou na různých místech a v různých kulturách přijímáni různě, od zabíjení po uctivé přijetí až zbožňování.  Když byl cizinec přijat do nějaké společnosti, musí projít také odlučovacími rituály, když skupinu opouští – poslední výměna dárků, společné jídlo či pohárek na rozloučenou.\n\n\"\" Gennep, Arnold van. Přechodové\nrituály, s.136\n\nPodle antropologického přístupu má rituál 2 kategorie.\n\nZpůsob chování\n- přeneseném smyslu se jako „rituální“ označuje v psychologii neodbytné opakování stereotypních pohybů, jimiž pacient nic nesleduje, ale které mu však přinášejí úlevu od tenze. Časté jsou rituální chování u řady duševních poruch, například neurotických (kompulze je příkladem takového rituálního chování) nebo poruch autistického spektra.\n\nSrovnávací studia\n\nVyužívají nejen přímého porovnávání, ale i autoritativní texty, ústní tradici a výpovědi jednotlivých účastníků. Jedním ze zakladatelů je Émile Durkheim, dále pokračovala škola „Myth and Ritual “ S. H. Hooka. Ta prosazovala tezi o blízké souvislosti mýtu a rituálu.\n\nNěkteré pozdější srovnávací studie ukazují velké množství variant fenoménu kultu, ale zdržují se výkladu jeho smyslu. Naopak některé antropologické studie se snaží o filozofické určení pojmu a následně popisují smysl konkrétních forem rituálu. Jsou i formy výzkumu, které mají za cíl klasifikaci fenoménů a forem.\n\nJoseph Watts s kolegy zjišťoval postoj 93 kultur k lidským obětem a odtud usoudil, že právě rituální lidská oběť umožnila prostřednictvím náboženských představ vytvořit hierarchickou společnost. Podobnou hypotézu popsal už dříve Sigmund Freud, například v knize \"Totem a tabu\".\n\nDalší typy výzkumů \n\nDalší typy výzkumů se zabývají např. funkcemi, postavením nebo pozicí rituálů. Je nutný předem daný model (vztahující se k celým kultickým obřadům nebo na určitou strukturu kultu), který je určen na konkrétní typ výzkumu. K takovému bádání je potřeba i rozsáhlý etnografický materiál.\n\nExistují i výzkumy, zaměřující se na výklad symbolických souvislostí rituálního jednání - např. Mary Douglasová poukázala na smyslovou souvislost mezi dělením sociální skutečnosti, kosmologickými představami, tělesnými zkušenostmi a rituálním jednáním. Cílem je potvrzení, že náboženské a další způsoby jednání, jsou součástí základních kulturních struktur.\n\nEtnologické výzkumy spojují kulty s přesnými sociologickými kategoriemi. Podle tohoto pojetí lze rituály rozlišit na:\n\nZ etnologických výzkumů vychází studie, poukazující na biologickou podmíněnost rituálních způsobů chování.\n\nRituál lze označit jako:\n\nObecně rituály nebo obřady v náboženství jsou zinscenované, předem dané události. Jejich funkce je: „...uvádění shromážděných ve spojení s posvátnými silami“. V západní kultuře jsou to výroční rituály Vánoce a Velikonoce. Také obřady pro jednotlivce, např. svatba, biřmování. Účastník je připravován na blízkost posvátna - např. pomocí zpovědi. Tuto „sakralizaci“ považují někteří antropologové (H. Hubert, M. Mauss) za jeden ze společných rysů rituálů. Jde o vnější projevy víry, označované jako obřady. Jedná se o sociální jednání smyslově dostupné, kde je důležitý i prostor a čas. Společnými prvky shromáždění církve jsou:\nJednotlivé církve užívají vybranou soustavu rituálů - liturgií -ritů.\nUstálená soustava křesťanských obřadů, rituálů se nazývá ritus.\nVe východních církvích existuje pět hlavních ritů: . Východní liturgie byla blíže lidu, díky upřednostňování lidových jazyků a využívání symbolů.\n\nNa západě je užívaný tzv. římský ritus – západní klasická liturgie (v různých malých obměnách) více než polovinou všech křesťanů.\n\nProces křtu je hlavním iniciačním rituálem křesťanského náboženství a objevuje se již v Novém zákoně. Křtem se člověk stává součástí církve a platí pro něj její zákony. Kořeny křtu jsou ve ,velkém poslání“. Matouš popisuje, jak Ježíš před svým nanebevstoupením nařizuje učedníkům, ať jdou ke svým národům a získávají mu další učedníky. Mají také křtít ve jménu Otce, Syna i Ducha svatého. Z toho vyplývá, že sám Ježíš byl křtěný a podle Jana Křtitele křtil i jiné. Udává se, že právě Jan Křtitel byl ten, kdo křtil Ježíše v řece Jordán. Jan Křtitel křtil dospělé lidi, později v době se ale rituál křtu přenesl především na děti, aby předešl prvnímu hříchu.\n\nZ hlediska Nového zákona je křest pětinásobně symbolický: [1]\n\"Křest vyžaduje proces přípravy, který se nazývá katacheze (katecheze) (hodiny \"náboženství, kázání pro děti, prohlubování křesťanské víry). Dospělá křtěná osoba se nazývá katechumena a její učitel je zvaný katecheta. Ten vyučuje znalosti z\noblasti náboženství a připravuje křtěného na obřad.\"\n\nBiřmování je iniciační svátostí, při které dochází k obnově slavnostního slibu daného při křtu. Biřmování se uděluje pomazáním olejem na čelo (kříž), spolu s vkládáním rukou biskupa svátosti. [2] Svátost biřmování může přijmout každý pokřtěný člověk, který již dosáhl věku užívání rozumu. Biřmování uděluje biskup, pokud ale je křesťan v ohrožení života, je možné, aby mu udělil biřmování jakýkoliv kněz. Uděluje se pomazáním olejem na čelo (kříž), spolu s vkládáním rukou biskupa svátosti a slovy: ,(Jméno ve vokativu, přijmi pečeť daru Ducha svatého). Po pomazání následuje symbolický políček biřmovanci na tvář.\n\nJedním z obřadů je bohoslužba. Většinou má daný řád, ale není vyloučena možnost improvizace. Podle liturgického kalendáře se čtou předepsané pasáže Bible. Křesťanskou bohoslužbu můžeme rozdělit na mši (hlavní bohoslužba, čtení z Písma a kázání, eucharistie), bohoslužbu slova a liturgii hodin.\n\nV křesťanství je manželství považováno za tělesné a duchovní spojení muže a ženy. ,Proto opustí muž svého otce a přilne ke své ženě a stanou se jedním tělem“ (Gn 2,24).\nV katolické církvi je manželství považováno za jednu z nezrušitelných svátostí.\n\nVánoce jsou výročním křesťanským svátkem, kdy se slaví narození Ježíše Krista. Období, které je časem příprav na tento svátek se nazývá advent. Vánoce se slaví od 24. prosince (poslední den adventu) do 6. ledna (svátek Tří králů). Tradičními symboly Vánoc je například vánoční stromek, betlém či adventní věnec, který slouží k odpočítávání adventu.\n\nVelikonoce oslavují vzkříšení Ježíše Krista, ke kterému došlo po jeho ukřižování. K velikonočním rituálům patří malování vajíček, hodování či polévání chlapců vodou.\n\nLiturgický čas je určen liturgickým kalendářem. Začíná nedělí (den odpočinku a začátek týdne). Křesťanský rok má několik období (odlišnosti jsou v pravoslavné liturgii): advent, vánoční období, předvelikonoční půst, Velikonoce a seslání Ducha svatého. S kalendářem je spojené i slavení světců.\n\nRituál je v judaismu považován za obřad nebo řád, tj. pravidelné, kultickou tradicí určené opakování bohoslužebných (někdy i magických) úkonů. Každý rituál je vázán na určité místo a dějinnou událost. Typickým židovským obřadem je vyzdvihování tóry ze svaté schrány a její ukládání za doprovodu zpěvu a modlitby.\n\nBar micva je tradičním židovský rituál, kdy dochází k přeměně chlapce na muže. Provádí se první sobotu po chlapcových 13. narozeninách. Chlapec se stává dospělým pouze z náboženského hlediska a také zodpovědným za plnění příkazů a zákazů Tóry. Při tomto obřadu čte poprvé z Tóry, následně má své vlastní kázání. Při Bar Micva obdrží také dárky jako ,talit“ nebo modlitební řemínky. Může také začít nosit kipu. Zároveň vzrůstá jeho váženost ve společenství, protože už se může počítat do ,minjanu“.(zdroj)\n\nBat micva je obdobou tradičního rituálu Bar Micva. Tento rituál probíhá u dívek, jeden den po jejích 12. narozeninách. U dívek dochází k tomuto obřadu dříve především proto, že dospívají dříve než chlapci. Dívka je při Bat Micva poučena o hygieně těla, menstruaci a o tom, jak má přistupovat k domácnosti.\n\nBrit mila čili obřízka je chirurgický zákrok, který se provádí buď v synagoze nebo v domácnosti. Tato rituální událost je vykonávána po narození chlapce (většinou 8. den po narození), kterému je při tomto zákroku odstraněna předkožka.\n\nBohoslužba je v judaismu každodenní rituál, který je nutno provádět třikrát denně. Modlitby se dělí na ranní (\"šachrit\"), odpolední (\"mincha\") a večerní (\"maariv\").  (zdroj)\n\nPidjon ha-ben znamená, že když se manželům narodí prvorozený syn, musí být tradičně (dle starého zákona) vykoupen. Tento rituál probíhá potom, co chlapec obdrží své jméno a je mu provedena obřízka. Peníze, za které je svým otcem vykoupen, v mnoha případech putují na dobročinné účely, či na rekonstrukci synagogy.\n\nSvatba, neboli posvěcení manželství, je velmi slavnostní společenská záležitost. Má mnoho pravidel, která jsou pro Židy nezbytná a nepostradatelná. Židovské právo uzavírá sňatek dle tří odlišných prostředků: \"převedení věci\", která má určitou cenu – „kesef“, potom \"dokladu nebo listiny\", nazývané „šetar“ a \"společného života\" – „bija“. Celá slavnost je zahájena dopolední modlitbou a probíhá za účasti celé židovské obce. Důležité je, aby zde nechyběli „minjan“ – minimálně deset dospělých židovských mužů. V místě konání události je vždy připraven baldachýn, kterému se říká „chupa“. Symbolizuje nový domov budoucích manželů a zároveň označuje uzavření sňatku.\n\nŽenich a nevěsta se nejprve setkávají s jejich kmotry. Právě ti je k chupě dovedou. Dalšími účastníky slavnosti jsou svědci, kteří mají za úkol dohlédnout nad ženichovým podpisem svatební smlouvy. Ta je většinou podepsaná již před samotným obřadem. Obřad zahajuje rabín, plní pohár vínem, ze kterého se musí budoucí manželé napít. Od této chvíle budou život prožívat společně. Poté se předávají prsteny. Nevěsta musí od ženicha dostat tzv. „kesef“, což je kus stříbra. Následuje přednes žalm a zazní požehnání. Celé manželství je stvrzeno až potom, co nastane „jiduch“ – spojení. Pár v tiché místnosti poprvé jí společné jídlo. Tímto je jejich společný život plně vyjádřen.  Novomanželé upíjejí z poháru podruhé a před ženicha se postaví cokoliv křehkého, co musí nohou rozbít.  Tím je celá chupa ukončena. Následuje popřání štěstí - „mazal tov!“ a společná slavnostní hostina.\n\nŽidovský pohřeb patří mezi rituály, které stejně jako u ostatních náboženství značí rozloučení se zemřelou osobou. Zesnulý je zahalen do bílého pohřebního pláště – „rubáše“ a následně uzavřen do rakve. Pohřeb my se měl konat nejlépe v ten den, kdy osoba zemřela. Zpopelnění zesnulého je v židovství zcela zakázané. Během pohřební ceremonie jsou odříkávány modlitby a následuje smuteční řeč, které se ve většině případů ujímá rabín. Poté se všichni účastníci smutečního obřadu seřadí do zástupu\". Jako první vychází „hodnostář pohřebního bratrstva”\" s malou pokladnou na milodary. Dále blízcí příbuzní, představenstvo pohřebního bratrstva, rabín a jako poslední muži, po nich až ženy. Po přesunutí rakve do hrobu každý symbolicky přisypává tři lopatky hlíny. Zbytek obřadu probíhá v synagoze. Na konci si všichni symbolicky umyjí ruce a přesouvají se na “hostinu útěchy”.\n\nPro truchlící pak začíná šiva, smuteční týden. Den pohřbu se počítá jako první. Během tohoto týdne by truchlící neměli opouštět své obydlí. Tím zesnulému vyjadřují veškerou úctu a soucítění.\n\nDo tohoto pergamenového obdélníku jsou vypisovány biblické pasáže. Bylo známo, že Židé tyto pergameny nosili zavěšené kolem krku. Měly prý jakési ochranné vlastnosti. Dvakrát během sedmi let se kontroluje jejich stav a pokud jsou opotřebované nebo nastává nějaké neštěstí, vždy se vyměňují za nové. Mezuza se umisťuje „diagonálně na pravé veřeje všech místností kromě koupelen a toalet“.\n\nUkázky drážek ve veřejích lze vidět ve starých židovských čtvrtích v Izraeli, například v jeruzalémském Starém Městě nebo v Hebronu. Na konci pergamenu se vyskytuje jedno z božích jmen a zároveň akronym výrazu šomer dlatot jisrael – „ten, který chrání dveře Izraele.“\n\nŠabat je oficiálním dnem odpočinku. Každá rodina ho dodržuje jiným způsobem, často je však doprovázen typickými rituály, které daly vzniknout mnoha ceremoniálních předmětů. Většinou začíná v pátek večer, předtím, než zapadá slunce. „Dříve, než se setmí, musí být dokončeny všechny domácí práce.“ Paní domu zapaluje svícen, který se umisťuje tak, aby byl „vidět od šabatového stolu“. \n\nVečeři v tento svátek předchází tzv. „kiduš“. Znamená požehnání vínu. Při tomto obřadu se používají speciální poháry, které jsou v rodině velmi ceněné a často se předávají z generace na generaci. Také se žehná šabatovým bochníkům, nazývajícím se „chala, pl. chalot“. Ty se při odříkávání modlitby přikrývají vyšívanou přikrývkou „chalu“. Nůž, kterým se chala krájí, je vyzdoben speciálními nápisy, jako například „vyhrazeno pro svatý šabat“.\n\nPoté následuje sváteční večeře. Na konci Šabatu se provádí havdala, krátký obřad, který ukončuje šabat a vítá začátek nového týdne. Při tomto rituálu se užívají tři ceremoniální předměty: spletená svíce, schránka na koření a pohár. Většinou jsou zhotoveny ze zlata a stříbra.\n\nAfrické státy jsou protkány vesměs podobnými rituály, výjimku a originalitu tvoří rituály kmene Ndembu v severozápadní Zambii.\n\nNdembuský výraz pro rituál zní „čidika“, doslovný překlad je jakási „povinnost“. Výrazným rituálem toho kmene je Isoma – patří mezi ženské rituály, jinak řečeno „rituály plození“. Tímto tématem se zabývá antropolog Victor Turner, který dlouhá léta strávil terénním výzkumem v Africe.\n\nNdembuové věří, že neplodnost ženy je často způsobena stíny vlastní matky, či matčiny matky. Stíny se ženě objevují v té době, kdy již žije s manželem. Právě rituál Isoma má za úkol přimět ženu si vzpomenout na matku a částečně se odpoutat od manžela. Provedením příslušných obřadů a za podmínky, že si žena vzpomene a myslí se vrátí k rodině z matčiny strany, kletba neplodnosti pomine a žena může být znovu schopná počít dítě.\n\nMezi rituální předměty patří nejčastěji: sošky, masky, pásy, sekery, oštěpy a jiné bojové nástroje. Rituální masky nejčastěji vyobrazují předky, nebo mrtvé osoby. Masky s ženským obličejem se užívají při tancích předváděných při pohřebních obřadech, svátcích rodových předků a při tancích pořádaných při úplňku.\n\n\n"}
{"id": "150721", "url": "https://cs.wikipedia.org/wiki?curid=150721", "title": "Raw (grafika)", "text": "Raw (grafika)\n\nRAW (z anglického \"raw\", což je surový, nezpracovaný) je soubor obsahující minimálně zpracovaná data ze snímače digitálního fotoaparátu. RAW není přímo souborový formát, ale spíše třída (či klasifikace) souborových formátů, protože každý výrobce implementuje jiný formát RAW souborů. Každý z RAW formátů má svoji příponu v názvu souborů, podle které je lze identifikovat. Canon označuje svoje RAW soubory příponami \".crw\" a \".cr2\", Nikon \".nef\", Olympus \".orf\", Minolta \".mrw\", Panasonic \".raw\" atd. RAW soubory jsou digitální obdobou negativů, takzvaný digitální originál, tzn. RAW soubor není přímo použitelný jako obrázek, ale obsahuje všechny potřebné informace k jeho vytvoření.\n\nRAW formát je preferován především profesionálními fotografy a nadšenci, protože má větší možnosti bezeztrátových úprav než formáty JPEG. Mezi tyto úpravy patří především korekce expozice, vyvážení bílé, úprava tonality apod. Ovšem ani formáty RAW nemusejí být bezztrátové. Některé formáty jsou již z senzoru uloženy v redukované bitové hloubce. Je to například formát \".arw\" od Sony.\n\nKaždý výrobce fotoaparátu přidává základní software pro konverzi RAW formátu zdarma zároveň s fotoaparátem.\n\nMezi univerzální řešení patří například svobodný a otevřený darktable, dostupný pro všechny hlavní operační systémy, či Nikon Capture NX (shareware) pro Microsoft Windows nebo otevřený software dcraw (spolu s grafickým rozhraním UFRaw pro unixové systémy).\n\nRAW Hasselblad 3f (soubor.fff)\nFormát 3f je RAW formát společnosti Hasselblad-Imacon určený pro firemní digitální stěny a High-End skenery. Hlavní předností u skenování do tohoto formátu je to, že v datech je vždy vše co je na originálním filmovém materiálu bez jakýchkoliv destruktivních softwarových zásahů a vytváří se takzvaný digitální originál. Veškeré softwarové zásahy se provádějí aplikací vlastní aplikace, která umožňuje totální kontrolu nad finálním exportem do 16bit TIFF souboru. Veškerá nastavení FlexColoru je možné ukládat do uživatelských profilů nebo využívat předdefinované profily od výrobce jednotlivých fotografických materiálů. \n\ncodice_1 (Hasselblad)codice_2 (ARRIFLEX)codice_3 (Sony)codice_4 (Casio)codice_5 (Canon)codice_6 (Phase_One)codice_7 (Kodak)codice_8 (Adobe)codice_9 (Epson)codice_10 (Imacon)codice_11 (Mamiya)codice_12 (Leaf)codice_13 (Minolta)codice_14 (Nikon)codice_15 (Olympus)codice_16 (Pentax)codice_17 (Logitech)codice_18 (RED)codice_19 (Fuji)codice_20 (Panasonic)codice_21 (Leica)codice_22 (Rawzor)codice_23 (Sigma)\n\n"}
{"id": "150722", "url": "https://cs.wikipedia.org/wiki?curid=150722", "title": "Maximum transmission unit", "text": "Maximum transmission unit\n\nMaximum transmission unit (MTU, \"maximální přenosová jednotka\") je v informatice označení pro maximální velikosti IP datagramu, který je možné vyslat daným síťovým rozhraním. Obvyklá hodnota MTU je 1500 bajtů, což je standardní MTU pro široce rozšířený Ethernet. Mezi některými místy počítačové sítě může být MTU nastaveno na nižší hodnotu (například spojených vytáčeným připojením, tunelem, VPN) nebo naopak vyšší hodnotu (tzv. jumbo frame). Různé síťové protokoly mají požadavky na minimální velikost datagramu, kterou musí být síťové rozhraní schopno doručit. V případě IPv4 je to 68 bajtů, v případě IPv6 pak 1280 bajtů.\n\nMTU by nemělo být zaměňováno s minimální velikostí datagramu, kterou mají být síťová zařízení schopna zpracovat. V případě IPv4 je to 576 bajtů, v případě IPv6 pak 1500 bajtů.\n\nU přenosového protokolu IPv4 může být při směrování paketu do přenosového kanálu s nižším MTU než je délka paketu, provedena fragmentace paketu. V hlavičce všech fragmentů kromě posledního je nastaven příznak \"More fragments\", identifikátor je zachován a příslušným způsobem je nastavena položka \"Fragment offset\". Opravena je položka \"Total Length\".\n\nFragmenty sestavuje zásadně až příjemce, protože každý fragment může využít v síti jinou cestu. Již fragmentované pakety lze dále fragmentovat. Fragmentace působí potíže zejména u vyšších protokolů, kdy je kvůli ztrátě jednoho fragmentu nutné přenášet celý chybějící celek. Nehodí se zejména pro transportní protokol TCP, jehož segmenty je možné nadimenzovat na MTU linky tak, aby fragmentace nebyla potřebná. K tomu slouží objevování MTU cesty. V takovém případě jsou IP datagramy vysílány s příznakem \"Do not fragment\" (nefragmentovat) a pokud některý router potřebuje provést fragmentaci (která je zakázána), je pomocí protokolu ICMP oznámena odesílateli chyba, takže může svoje MTU opravit. Stejně se chová i protokol IPv6, u kterého routerům není povoleno fragmentovat datagramy (fragmentaci však nadále může provádět odesílatel).\n\nProces objevování MTU cesty v některých případech selhává, zejména z důvodu blokování potřebných ICMP zpráv. V takovém případě je možné, aby bylo MTU pro TCP spojení nastaveno u odesílatele na menší hodnotu pomocí manipulace s položkami MSS (Maximum Segment Size) na routerech.\n\n\n"}
{"id": "150724", "url": "https://cs.wikipedia.org/wiki?curid=150724", "title": "Kipu", "text": "Kipu\n\nKipu je uzlové písmo, které se vyskytovalo v oblasti And u různých kultur, například Inků. Starší bylo nalezeno v oblasti Caral. Záznamy pomocí šňůrek lze dohledat například i Číně.\n\nDříve se mělo za to, že obsahem jsou pouze statistické záznamy. Nově se ale zjišťuje, že tyto záznamy byly pouze výchozí formou a písmo vývojem sloužilo i pro záznam textů.\n\nWilliam J. Conklin z washingtonského Textile Museum, který se v roce 1997 začal zabývat kipu, zjistil, že nejde pouze o uzly, ale také o rozdíly ve spřádání šňůr a jejich barvení.\n\nGary Urton dále vypracoval teorii, že kipu je záznamem v binárním kódu. V roce 2005 se mu podařilo identifikovat první nenumerický element Puruchuco jako název města blízko Limy tvořený třemi osmičkovými uzly.\n\n"}
{"id": "150728", "url": "https://cs.wikipedia.org/wiki?curid=150728", "title": "Kostel Jména Panny Marie (Lomec)", "text": "Kostel Jména Panny Marie (Lomec)\n\nLomec je poutní místo v jižních Čechách. Nachází se pět kilometrů severně od Netolic, v katastru vesnice Nestanice poblíž hranice okresů Strakonice a Prachatice.\n\nDíky archeologickým vykopávkám z roku 1925 byla pod vrcholem zdejšího kopce objevena řada slovanských mohyl, které pocházejí zřejmě z 6.–9. století po Kristu. Zdejší pohřebiště patří mezi nejzachovalejší tohoto druhu v Čechách a je řazeno mezi jedno z největších na jihu Čech.\n\nNázev Lomec pochází ze 14. století. Je odvozen od nedalekého lomu, podle něhož byl pojmenován rulový vrch o nadmořské výšce 652 m, na kterém se dnešní kostel nachází. Vytěžený kámen byl mimo jiné použit právě na stavbu kostela.\n\nLibějovice a celý okolní kraj, kde se nachází i Lomec, postupně patřily Malovcům (1352–1557), poté Rožmberkům (1557–1610), Janu Hraběti Zrinskému (1610–1612), Švamberkům (1612–1621), Buquoyům (1621–1801) a Schwarzenberkům (1801–1924).\nU vzniku zdejšího kostela stál šlechtický rod Buquoyů. Hrabě Karel Filip Buquoy si s sebou do Čech přivezl velkou rodinnou památku, věrnou kopii proslavené sošky Panny Marie de Foya. Hrabě byl o této sošce přesvědčen, že právě ona ho v roce 1685 uchránila při plavbě z Říma do Španělska před utonutím. Tehdy slíbil Bohu a Panně Marii, že pokud bude zachráněn, postaví na svém panství v Čechách kostel na důkaz vděčnosti, do něhož sošku umístí. Po návratu z plavby stačil hrabě pouze vyhledat vhodné místo pro stavbu kostela. Po jeho smrti se stavby ujal jeho syn hrabě Emanuel Buquoy. Výběr zdejší zalesněné lokality nebyl náhodný, Karel Buquoy měl v plánu vybudovat kolem budovy kostela anglický park, mezitím zemřel a svůj plán již nestihl uskutečnit.\n\nZdejší vrcholně barokní kostel je postaven po vzoru „španělských kaplí“. Základní kámen položil hrabě Emanuel roku 1692. Vlastní stavba byla zahájena až o dva roky později a zakrátko byla opět přerušena. Důvodem bylo založení kostela bez církevního povolení. Tím se stavba zpozdila o čtyři roky. Hrabě získal povolení až roku 1699 a mohlo se pokračovat ve stavbě. Roku 1704 byla stavba vysvěcena a kostel byl zasvěcen Jménu Panny Marie. Roku 1720 byla na severní straně kostela přistavěna sakristie, v roce 1735 se přistavěla rokoková kazatelna s figurálními reliéfy, schody na kazatelnu a také kůr.\n\nAutoři tesařských a kamenických prací jsou známí. Dodnes však není známá osobnost architekta, donedávna byly práce připisovány J. Santinimu Aichlovi, ale dnešní odborníci se domnívají, že architektem mohl být sám hrabě Emanuel Buquoy (což dokládá pamětní listina objevená ve věži) .\n\nHrabě nechal vystavět nevelkou centrální kapli na čtvercovém půdorysu, jejíž stěny jsou zčásti vypouklé, uvnitř se nacházejí pilastry. Kaple je zaklenuta kopulí, do které se zařezávají lunety nad okny a výseče nad kouty. Cibulovitá věž kostela je členěná a v úžlabinách jsou čtyři malé věžičky. Hlavní věž je zakončena španělským křížem a všechna ostatní zakončení věží mají podobu lucerny. Svatyně je vysoká 31 m. Ze čtyř stran se nacházejí vchody s portály tesanými z kamene, zakončené tympanonem.\n\nInteriér je vybaven dřevěnými oltáři a obrazy, s pozlacenými rámy, čtrnácti obrazy Křížové cesty a dalšími uměleckými díly. Dominantou je původní monumentální oltář. Byl vyřezán na objednávku hraběte Buquoye a je zmenšenou napodobeninou Berniniho papežského oltáře z baziliky sv. Petra v Římě. Jde o tzv: baldachýnový typ, u kterého je svatostánek zavěšený nad oltářním stolem a chybí oltářní retábl. Baldachýn je nesen čtyřmi mohutnými tordovanými sloupy s patkami zdobenými korunami, dříky ovinutými haluzemi vinné révy s hrozny (symbolu eucharistie) a s korintskými hlavicemi. V horní části je zavěšen svatostánek v podobě lucerny, při svěcení chrámu v něm stála soška Panny Marie. Dolní část slouží k uchování Nejsvětější Svátosti. Hlavní oltář byl hotov za jeden rok a pozlacen po pěti letech. Jeho autorem je řezbář Jan Wauscher z Lince. Umíštěním do středu chrámu i podobou jde o unikátní oltář, který se kromě Lomce nachází jen v chrámě sv. Petra v Římě a ve španělském městě Vittoria.\n\nNedaleko kostela je situován bývalý lovecký zámek. Tento zámek dal vystavět Albert Buquoy, bratr hraběte Emanuela, v letech 1709–1710. Zámek je postaven jako dvoupatrová budova s vysokým odstupněným štítem, sevřeným volutovými křídly; později byl rozšířen o budovu školy. Ve štítu je vymalován buquoyský erb nesený dvěma gryfy-štítonoši. Později se z původního zámku stala fara. Díky iniciativě českobudějovického biskupa Josefa Hloucha se v budově roku 1971 usídlila Kongregace Šedých sester III. řádu sv. Františka, ta zde působí dodnes.\n\nNedaleko kláštera stojí věž zvonice se třemi zvony. První zvon pochází ze Svaté Hory z roku 1661, po válečných rekvizicích se zde žádné původní zvony nezachovaly. Dva další zvony z Německa byl nově odlity a posvěceny roku 1974.\n\nKostel měl stálého kněze již od roku 1709. Roku 1725 vznikl nový řád poustevníků – ivanité, nesoucí jméno po ctihodném Ivanovi poustevníkovi. Ve 40. letech 18. století se usadili také na Lomci, sídlili zde do doby panování Josefa II. Za jeho vlády roku 1782 byl řád poustevníků ivanitů zrušen a došlo k násilnému omezení lomeckých poutí. Roku 1786 byla při kostele zřízena lokálie. Jejím vznikem se Lomec odtrhl od Chelčic a zčásti se osamostatnil. Roku 1801 koupil libějovický zámek knížecí rod Schwarzenberků. Roku 1827 byla vystavěna výklenková kaple. Roku 1859 byla zdejší lokálie povýšena biskupem Jirsíkem na farnost. Prvním farářem byl P. Václav Peške. V roce 1923 vstoupila v platnost pozemková reforma, kvůli které Schwarzenberkové ztratili Lomec i zámek v Libějovicích, tím pro Lomec skončilo období, kdy jeho majitelem byla šlechta.\n\nOd roku 1709, s příchodem stálého kněze, se zde konají pravidelné mše. Největší událostí byla hlavní mše, která se koná dodnes v neděli 8. září nebo v neděli následující po svátku Narození Panny Marie. Lomec je znám především díky svým prvním mariánským sobotám, počátek těchto poutí se datuje rokem 1988. Od roku 1989 se zde konají každou první sobotu v měsíci poutě. Některé soboty mají i své specifické zaměření: Tříkrálová – v lednu, Hromičná – v únoru, Dušičková pouť – v listopadu, Adventní pouť – v prosinci.\n\nOd roku 1992 se zde konají tzv. Fatimské dny, každý třináctý den v měsíci, v den výročí prvního zjevení Panny Marie ve Fatimě.\n\nLomec byl velmi lákavým a oblíbeným místem pro libějovickou vrchnost, kostel navštěvoval např: Adolf Schwarzenberk se svou manželkou Idou.\n\nZa zmínku stojí i časté návštěvy spisovatele Julia Zeyera. Ten zdejší místo navštěvoval vždy při svém pobytu ve Vodňanech. Vzniklo zde i jeho dílo \"Mariánská zahrada\". Cesta, kterou sem přicházel, od té doby nese název Zeyerova stezka.\n\n\n"}
{"id": "150731", "url": "https://cs.wikipedia.org/wiki?curid=150731", "title": "Perth and Kinross", "text": "Perth and Kinross\n\nPerth a Kinross (anglicky \"Perth and Kinross\", \"Peairt agus Ceann Rois\" ve Skotské gaelštině) je jedna ze správních oblastí Skotska, ležící v jihovýchodní části severního pásu země, sousedící s Aberdeenshire, Angus, Dundee, Fife, Clackmannanshire, Stirling, Argyll a Bute a Highland.\n"}
{"id": "150740", "url": "https://cs.wikipedia.org/wiki?curid=150740", "title": "Max Bruch", "text": "Max Bruch\n\nMax Christian Friedrich Bruch (6. ledna 1838 Kolín nad Rýnem – 20. října 1920 Friedenau) byl německý hudební skladatel a dirigent.\n\nHudební vzdělání mu poskytl v Kolíně nad Rýnem skladatel a klavírista Ferdinand Hiller. Bruch byl činný jako učitel hudby, skladatel a dirigent v mnoha německých městech: Mannheimu (1862–1864), Koblenzi (1865–1867), Sondershausenu (1867–1870), Berlíně a v Bonnu (1870–1878). V době vrcholu své slávy byl po tři sezóny dirigentem Liverpool Philharmonic Society (1880–1883). Od roku 1890 do konce své hudební činnosti v roce 1910 vyučoval kompozici na berlínské konzervatoři \"Preußische Akademie der Künste\" (Pruská akademie umění).\n\nJeho hudba pokračuje v německém stylu hudebního romantismu a vyznačuje se tradiční strukturou hudebních forem. Tím se Bruch řadí ke skladatelům romantického klasicistního období podobně jako např. Johannes Brahms, v kontrastu s představiteli „Nové hudby“ (Ferenc Liszt, Richard Wagner). Ve své době byl Bruch známý především jako autor sborové hudby.\n\nBruchovo dílo zahrnuje přes 200 opusů z nichž nejznámější jsou:\n\n"}
{"id": "150747", "url": "https://cs.wikipedia.org/wiki?curid=150747", "title": "Aberdeenshire (správní oblast)", "text": "Aberdeenshire (správní oblast)\n\nAberdeenshire (\"Siorrachd Obar Dheathain\" ve skotské gaelštině) je správní oblast ve Skotsku, ležící na východ od kraje Highland a Morray. Ačkoli se administrativní správa oblasti nachází ve městě Aberdeen, nezahrnuje jej.\n"}
{"id": "150748", "url": "https://cs.wikipedia.org/wiki?curid=150748", "title": "Ilek", "text": "Ilek\n\nIlek ( ) je řeka v Akťubinské a Západokazašské oblasti v Kazachstánu a v Orenburské oblasti v Rusku. Je levým přítokem Uralu (povodí Kaspického moře) Je 623 km dlouhá. Povodí má rozlohu 41 300 km².\n\nVzniká soutokem řek Karagandy a Žaryk, které pramení na západních svazích Mugodžar. Dolina řeky vede širokým úvalem, který oplývá množstvím jezer. Úval je pokrytý loukami, které jsou místy porostlé keři a listnatým lesem. Hlavní přítok je řeka Chobda zleva.\n\nZdroj vody je převážně sněhový. Průměrný roční průtok vody ve vzdálenosti 112 km od ústí u vesnice Čilik je 39,8 m³/s. V létě prudce klesá hladina řeky. Zamrzá ve druhé polovině listopadu a rozmrzá ve druhé polovině dubna.\n\nNa řece leží město Aktobe. V povodí jsou naleziště fosfátů.\n"}
{"id": "150751", "url": "https://cs.wikipedia.org/wiki?curid=150751", "title": "Kongregace sester Nejsvětější Svátosti", "text": "Kongregace sester Nejsvětější Svátosti\n\nKongregace sester Nejsvětější Svátosti (\"Congregatio Sororum a Sanctissimo Sacramento\") je ženská katolická kongregace papežského práva českého původu. Sestry jsou dodnes nepřesně označovány jako petrinky, jednak pro podobu jména Kongregace s oficiálním jménem petrinů, jednak proto, že v počátcích s nimi úzce spolupracovaly. Těžiště jejich činnosti vždy bylo v Českých Budějovicích, kde se nachází i jejich hlavní klášter.\n\nPosláním Kongregace je dle její Konstituce \"sloužit zájmům Církve svaté a záchraně lidských duší\". Prostředkem je jednak úcta k Nejsvětější Svátosti (každá sestra koná denně půlhodinovou adoraci), jednak výchova a vyučování dívek a dívčí mládeže, péče o nemocné a staré občany a zhotovování bohoslužebných rouch.\n\nKongregace byla založena v roce 1887 Marií Magdalénou Šebestovou v Českých Budějovicích. Týž rok byla Kongregace potvrzena jako diecézní řeholní společnost biskupem Říhou, v roce 1933 ji schválil papež Pius XI. Konstituce Kongregace byla definitivně schválena dne 12. dubna 1948.\n\nBěhem druhé světové války musela Kongregace omezit činnost. Nejdříve ji musely po Mnichovské dohodě na příkaz vládních představitelů opustit sestry polské národnosti. Činnost klášterních škol byla postupně narušována a v září 1942 byly zrušeny. Sestry musely pracovat jako domácí dělnice a ošetřovatelky, poskytly přitom útulek školským sestrám a boromejkám vyhnaným ze svých klášterů a budov.\n\nV roce 1945 byly řádové školy opět otevřeny, šlo tehdy o mateřskou školu, obecnou dívčí školu, měšťanskou dívčí školu, dívčí penzionát, dívčí reálné gymnázium, pedagogické gymnázium a ústav pro vzdělávání učitelek mateřských škol. K 1. lednu 1948 Kongregace vykazovala 156 sester a 10 novicek.\n\nPo únoru 1948 se na Kongregaci snesla vlna perzekucí ze strany komunistických úřadů. Nejdříve byly zestátněny řádové školy (prosinec 1948), ovšem sestry mohly zatím učit dál. V roce 1950 byly zabrány zbylé řádové budovy a sestrám bylo řečeno, že mohou zůstat a pokračovat v učení jen v civilním šatě a podle osnov jednotné socialistické školy - ty to odmítly. Poté byly sestry násilím přemístěny do bývalého františkánského kláštera v Hostinném (který byl týden předtím prohlášen za neobyvatelný). \n\nSestry poté byly několikrát přemisťovány a nuceny pracovat v průmyslu a zemědělství, klasická náplň jejich činnosti jim byla znemožňována. Kromě nezákonné internace celé kongregace bylo několik sester internováno, či vězněno odděleně. Několik jich bylo státními úřady vybráno, aby pečovaly o nezákonně internované biskupy. Sestra Celestina Barbora Kupsová byla na základě vykonstruovaného procesu (souzena byla v rámci procesu s biskupem Otčenáškem) odsouzena na 8 let do vězení pro údajnou velezradu a vyzvědačství.\n\nBěhem pražského jara došlo k uvolnění a Kongregace mohla přijmout několik novicek a žadatelek. Konec uvolnění nastal na počátku 70. let, což opět zcela znemožnilo veřejnou činnost Kongregace.\n\nKongregace mohla začít plně obnovovat své veřejné působení až po sametové revoluci. Dostala zpět malou část svých budov a začala opravovat svůj klášterní komplex v Českých Budějovicích s kostelem Božského srdce Páně. 1. září 1992 byla opět otevřena řádová mateřská škola v Českých Budějovicích. Kongregace opět vyrábí bohoslužebná roucha a provozuje Domov důchodců v Černožicích nad Labem. Mimo to působí sestry ještě v dalších zařízeních, která Kongregaci nepatří, a vzdělávají se na Teologické fakultě Jihočeské univerzity a Střední pedagogické škole v Prachaticích.\n\n\n\n"}
{"id": "150753", "url": "https://cs.wikipedia.org/wiki?curid=150753", "title": "Kounice (rozcestník)", "text": "Kounice (rozcestník)\n\nNázev Kounice má více sídel:\n"}
{"id": "150758", "url": "https://cs.wikipedia.org/wiki?curid=150758", "title": "Chobda", "text": "Chobda\n\nChobda ( ) je řeka v Akťubinské oblasti v Kazachstánu. Těsně před ústím tvoří krátce hranici s Orenburskou oblastí Ruska. Na horní toku se nazývá Velká Chobda ( ). Je levým přítokem Ileku (povodí Uralu). Délka toku činí 225 km. Od pramene pravé zdrojnice Karachobdy 363 km. Povodí má rozlohu 14 700 km².\n\nProtéká Poduralskou planinou.\n\nZdroj vody je převážně sněhový. Chobda má značně rozkolísané průtoky a v letním období se rozpadá na oddělené úseky. Průtok vody v řece se pohybuje od 3 do 650 m³/s.\n\nVoda z řeky se využívá na zavlažování.\n"}
{"id": "150779", "url": "https://cs.wikipedia.org/wiki?curid=150779", "title": "Chotětín", "text": "Chotětín\n\nChotětín je malá vesnice a chatová osada v Plzeňském kraji, součást města Zbiroh. Leží 3 km západně od Zbirohu. Osadou protéká potok Koželužka. V roce 2011 zde trvale žilo třináct obyvatel.\n\nPoblíž Chotětína se nachází zaniklá Rovný a osada Rovensko.\n\nPrvní písemná zmínka o vesnici pochází z roku 1283.\n"}
{"id": "150781", "url": "https://cs.wikipedia.org/wiki?curid=150781", "title": "Střída", "text": "Střída\n\nSlovo střída se užívá v různých významech:\n"}
{"id": "150783", "url": "https://cs.wikipedia.org/wiki?curid=150783", "title": "Vídeňská univerzita", "text": "Vídeňská univerzita\n\nVídeňská univerzita byla založena roku 1365 a je tak nejstarší univerzitou v německy mluvících zemích. Je také největší vzdělávací a výzkumnou institucí v Rakousku a jednou z největších univerzit v Evropě.\n\nUniverzitu založil vévoda Rudolf IV. Habsburský 12. března 1365 podle vzoru pařížské Sorbonny, papež však měl námitky proti teologické fakultě a schválil ji až roku 1384. Měla spíše hierarchickou strukturu: magistři a doktoři tvořili čtyři fakulty a volili si své funkcionáře. Studenti i ostatní členové univerzity byli rozděleni do čtyř akademických „národů“ a jimi volený senát volil rektora. Ten předsedal jednak konsistoriu se zástupci národů a děkany fakult, jednak shromáždění všech učitelů.\n\nUniverzita rychle rostla a stala se největší univerzitou v celé Římské říši, v polovině 15. století měla přes 6 000 studentů. Jakožto papežská instituce ztratila na významu reformací a byla postižena i tureckým obléháním města 1529; v nejhorším roce se zapsalo pouze 30 studentů. Král Ferdinand I. Habsburský proto roku 1551 uvedl na univerzitu jezuity, kteří od roku 1623 převzali vyučování na teologické a filosofické fakultě. V polovině 18. století ji Marie Terezie postátnila a Josef II. ji otevřel i nekatolíkům a nařídil vyučování v němčině.\n\nPřed rokem 1848 byla filosofická fakulta (dříve jen přípravná) postavena na roveň třem ostatním a v reformách hraběte Thuna dostala opět akademické svobody. V letech 1877–1884 byla postavena hlavní budova na \"Ringstrasse\" podle plánů Heinricha Ferstela a roku 1897 přijala ke studiu filosofie první ženy. Ostatní fakulty postupně následovaly: lékařská 1900, právnická 1919, protestantská teologická 1923 a katolická 1946. Roku 1907 se habilitovala první docentka, romanistka Elise Richter.\n\nVe 30. letech 20. století otřásaly univerzitou výstřelky nacionalistických a antisemitských studentů a roku 1936 zastřelil profesora Moritze Schlicka na schodech v budově bývalý student. Roku 1938 univerzitu ovládli nacisté a mnoho profesorů ji muselo opustit. V dubnu 1945 získal mladý katolický judaista Kurt Schubert svolení sovětské okupační správy povolení ke znovuotevření univerzity, prvním rektorem byl zvolen právník Ludwig Adamovich. Reformou roku 1975 získali studenti značná práva, která však další reformy 1993 a 2002 opět omezila. Po 250 letech v režimu státní univerzity však opět získala plnou právní samostatnost, rozhodovací pravomoc se soustředila do rukou profesorů a na univerzitě bylo zavedeno školné (roku 2013 činilo 390 EUR za semestr). Počet fakult a součástí vzrostl na 18 a celá lékařská fakulta se oddělila jako samostatná univerzita.\n\nUniverzita je vedle hlavní budovy na \"Ringstrasse\", v blízkosti vídeňské radnice, rozmístěna na 60 dalších místech, větší komplexy jsou v blízkém okolí (\"Neues Institutsgebäude\", posluchárny v \"Althansstrasse\", \"Juridicum\" aj.) Univerzitě patří i botanická zahrada, astronomická observatoř, sportovní centrum a řada výzkumných pracovišť, některá i mimo Vídeň.\n\nUniverzita nabízí 187 studijních programů v širokém spektru oborů. Z toho je 55 bakalářských, 116 magisterských (12 v angličtině), 4 diplomové a 12 doktorských. V roce 2012/13 udělila téměř 11 tisíc bakalářských diplomů, 1100 magisterských a 585 doktorských.\n\nS Vídeňskou univerzitou je spojeno 15 nositelů Nobelových cen: Robert Bárány, Richard Adolf Zsigmondy, Julius Wagner-Jauregg, Hans Fischer, Karl Landsteiner, Erwin Schrödinger, Victor Franz Hess, Richard Kuhn, Otto Loewi, Max Perutz, Konrad Lorenz, Karl von Frisch, Friedrich Hayek, Elias Canetti a Elfriede Jelinek.\n\nUniverzita byla také kolébkou Rakouské školy v ekonomii. Z jejích zakladatelů zde studovali a později také učili Carl Menger, Eugen von Böhm-Bawerk, Friedrich von Wieser, Josef Alois Schumpeter, Ludwig von Mises a Friedrich Hayek.\n\nMezi významnými učiteli byli dále: Theodor W. Adorno, Theodor Billroth, Ludwig Boltzmann, Franz Brentano, Anton Bruckner, Rudolf Carnap, Viktor Frankl, Sigmund Freud, Eduard Hanslick, Hans Kelsen, Adam František Kollár, Johann Josef Loschmidt, Franc Miklošič, Oskar Morgenstern, Otto Neurath, papež Pius II., Karel Rokytanský, August Schleicher, Moritz Schlick, Joseph von Sonnenfels nebo Jožef Stefan.\n\n"}
{"id": "150784", "url": "https://cs.wikipedia.org/wiki?curid=150784", "title": "Třebíčský Zvonek", "text": "Třebíčský Zvonek\n\nTřebíčský zvonek byl třebíčský letní festival etnické hudby, který se konal v letech 2001 až 2006 na přelomu června a července na nádvoří třebíčského zámku.\n\n\nPořadatel festivalu – MKS Třebíč – oficiální internetové stránky\n"}
{"id": "150787", "url": "https://cs.wikipedia.org/wiki?curid=150787", "title": "Střída signálu", "text": "Střída signálu\n\nU periodických signálů, které během jedné periody přecházejí z jedné úrovně do druhé a naopak, znamená střída ( ) poměr časů, ve kterých je obdélníkový signál v jednotlivých úrovních. Pokud se uvádí střída ve tvaru např 1:1, je tím myšleno, že obě dvě úrovně signálu trvají stejně dlouho. Pokud je střída udána v procentech, myslí se tím obvykle doba trvání úrovně H „zapnuto“ vůči celkové periodě signálu. (0 % až 100 %, 50 % pro 1:1). Veličina se někdy označuje jako DCL.\n\nnebo\nkde\n\n"}
{"id": "150788", "url": "https://cs.wikipedia.org/wiki?curid=150788", "title": "Třebíčské Bramborobraní", "text": "Třebíčské Bramborobraní\n\nTřebíčské Bramborobraní je podzimní kulturní festival konaný od roku 1998 v Třebíči. Jeho náplní je folklor, hosty jsou folklorní soubory.\n\n\n"}
{"id": "150789", "url": "https://cs.wikipedia.org/wiki?curid=150789", "title": "Bubnová magnetická paměť", "text": "Bubnová magnetická paměť\n\nBubnová magnetická paměť byla používána \"v počátcích moderní výpočetní techniky\" v 50. letech 20. století jako operační nebo vnější paměť počítače. Skládala se z rotujícího bubnu z nemagnetického materiálu s nanesenou feromagnetickou vrstvou, a v malé vzdálenosti od povrchu bubnu byla umístěna řada čtecích a zápisových elektromagnetických hlav. Počet hlav odpovídal délce slova procesoru (další např. paritní bit slova) a zároveň se zapisovalo a četlo celé slovo. Paměť se adresovala např. tak, že na ose rotujícího bubnu byla připevněna kruhová clona s otvory, kde každá kombinace otvorů odpovídala jedné adrese paměti. Kapacita této paměti dosahovala několika kilobytů. Průměrná přístupová doba k adrese byla rovna době poloviny otáčky bubnu.\n\nDějiny počítačů\n"}
{"id": "150790", "url": "https://cs.wikipedia.org/wiki?curid=150790", "title": "Sacharóza", "text": "Sacharóza\n\nSacharóza (vědecký název \"sacharosa\") v běžné řeči označovaná jako řepný cukr, třtinový cukr, muskovado, stolní (konzumní) cukr, nebo jen cukr, je nejběžnější disacharid. V čistém stavu je sacharóza bílá krystalická látka sladké chuti. Uplatnění nachází především v potravinářství, kde se používá jako sladidlo.\n\nSystematický název sacharózy je β--fruktofuranosyl-α--glukopyranosid, v přírodě byl objeven zatím pouze jeden enantiomer. Monosacharidy jsou v molekule spojeny glykosidickou vazbou, která vzniká mezi hydroxylovými skupinami na 1. uhlíku α--glukózy a 2. uhlíku β--fruktózy, proto je sacharóza neredukující disacharid.\n\nSacharóza je v přírodě velmi rozšířená. Je důležitým metabolickým produktem všech zelených rostlin, kde slouží jako transportní rozpustný sacharid. Vzniká přenosem glukosylového zbytku z UDP-glukózy na fruktózu. Živočichové ji nesyntetizují.\n\nVyskytuje se ve stoncích, listech a plodech mnoha rostlin. V ČR je hlavním průmyslovým zdrojem sacharózy cukrová řepa (\"Beta vulgaris\"), ve světě je to cukrová třtina (\"Saccharum officinarum\") a místně a v menším měřítku i další druhy rostlin jako např. datlovník (\"Phoenix dactylifera\"), některé druhy palem a javor cukrový (\"Acer saccharum\").\n\nSacharóza se používá jako nejběžnější sladidlo. V těle se enzymaticky štěpí na glukózu a fruktózu, které se dále metabolizují. Ke zmíněné hydrolýze je třeba vitamín B, vápník, hořčík a další látky. Metabolickým zpracováním 1 gramu sacharózy se uvolní 16,7 kJ (4 kcal) energie.\n\nNadměrná konzumace sacharózy může být příčinou mnoha zdravotních problémů. Sacharóza je energeticky velmi bohatá, její dlouhodobá vyšší spotřeba může vést až k obezitě. Sacharóza také významně zvyšuje hladinu glukózy v krevní plazmě (má vysoký glykemický index) a má vliv na sekreci insulinu, proto je nevhodným sladidlem pro diabetiky. Dále poškozuje zubní sklovinu a podporuje vznik zubního kazu, protože slouží jako zdroj živin pro ústní bakterie (\"Leuconostoc mesenterides\").\n\nVzhledem k uvedeným skutečnostem se na trhu stále více prosazují tzv. „light výrobky“, které mají snížený obsah sacharózy. Požadované sladké chuti se většinou dosahuje přidáním umělého sladidla.\n\nSacharóza je krystalická látka, rozpustná ve vodě. Rovinu polarizovaného světla stáčí doprava (+ 66,47°). Její hustota je 1,587 g/cm. Při zahřívání nad 186 °C taje a mění se v karamel. Cukr je také látka vykazující triboluminescenci, tj. že vydává při drcení svých krystalů viditelné světlo.\n\nHydrolýzou sacharózy vzniká ekvimolární směs glukózy a fruktózy, tzv. invertní cukr. Tato reakce je doprovázena změnou optické otáčivosti z pravotočivé na levotočivou, protože vzniká pravotočivá glukóza a silně levotočivá fruktóza. Hydrolýza může probíhat chemicky v kyselém prostředí, nebo enzymaticky v neutrálním prostředí za přítomnosti enzymu invertázy (sacharázy). Podle podmínek reakce může být inverze částečná nebo úplná.\n\nPři reakci katalyzované kyselinou sírovou se sacharóza rozkládá až na elementární uhlík.\n\nCHO → 12C + 11 HO\n\nSacharóza je bílá krystalická látka, přičemž jednotlivé krystaly jsou bezbarvé.\n\nMá výraznou sladkou chuť. Používá se jako nejběžnější sladidlo. Slouží také jako standard pro určení relativní sladkosti.\n\nDo distribuce je dodávána v různých formách, nejčastěji jako cukr krystal, cukr moučka, či slisovaná do různých tvarů (viz druhy cukru).\n\nObsah sacharózy v cukerném roztoku lze stanovit refraktometricky (měření indexu lomu), nebo polarimetricky (měření otočení roviny polarizovaného světla). U složitějších směsí se používá chromatografické stanovení a to především kapalinová chromatografie.\n\nCelosvětově se vyrobí více než 140 milionů tun sacharózy ročně. U finálního výrobku nelze určit, zda byl získán z cukrové třtiny nebo z cukrové řepy, neexistují žádné spotřebitelem zaznamenatelné rozdíly.\n\nV Česku se sacharóza vyrábí z bulev cukrové řepy (\"Beta vulgaris\"), které průměrně obsahují 17 % sacharózy, což je více než u třtiny. Řepa se nejprve v mechanické pračce zbavuje nečistot a následně se váží. Takto připravené bulvy se krájí na tenké hranoly, tzv. řízky, které se extrahují vodou při zvýšené teplotě. Tímto vyslazením se získá difúzní šťáva. Zbylé řízky se silážují a používají se jako krmivo. Získaná šťáva se čistí přídavkem vápenného mléka (suspenze hydroxidu vápenatého ve vodě), tzv. čiřením. Tímto procesem se oddělí všechny necukry (bílkoviny, aminokyseliny, polysacharidy, redukující sacharidy), které by bránily krystalizaci roztoku. Přebytek hydroxidu se odstraní oxidem uhličitým, tzv. saturací a produkt se zfiltruje. Tak se získá lehká šťáva a z ní odpařením části vody zahuštěná těžká šťáva, která obsahuje 61-67 % sacharózy. Těžká šťáva se zahřívá na bod krystalizace, tedy na stav, kdy se po skončení varu vylučují krystaly cukru. Opakovanou krystalizací se získá surový cukr, který obsahuje 96 % sacharózy. Může se prodávat jako surový hnědý cukr, nebo se dále čistí afinací (odstředění a promytí vodou a vodní párou), či rafinací (rozpuštění ve vodě a další krystalizace). Zbylý tmavě hnědý až černý sirupovitý cukerný roztok, ze kterého již nelze krystalizací získat sacharózu, se nazývá melasa. Používá se jako cenné krmivo nebo slouží jako substrát pro řadu fermentačních procesů.\n\nHnědý cukr má výraznou chuť a aroma. Hnědé zabarvení je způsobeno přítomností zbytkové melasy. Kromě sacharózy obsahuje ještě některé minerální látky (např. draslík, sodík, vápník, hořčík) a některé aminokyseliny.\n\nKrystalový cukr (=granulový cukr) zvýrazňuje chuť a zlepšuje texturu potravin. Také ho lze využít jako substrát ve fermentačních procesech. Podle účelu použití se produkují cukry o různé velikosti krystalů.\n\nMoučkový cukr se získává mletím krystalového cukru na jemno. Používá se při přípravě polev a jako přísada do směsí na pečení. Často se do něj přidává kolem 3 % škrobu, který zde slouží jako protihrudkující látka.\n\nKostkový cukr vzniká slisováním cukru do různě velkých kostek. Kromě standardní velikosti se často vyrábí i menší kostky, tzv. \"Mocca\", popř. kostky ve tvaru karetních symbolů, tzv. cukr \"Bridge\". Vynález kostkového cukru má domov v Česku, vymyslel ho ředitel Dačické cukrové rafinerie Jakub Kryštof Rad v roce 1841.\n\nInvertní cukr vzniká kyselou hydrolýzou sacharózy na glukózu a fruktózu, tuto reakci lze provést i enzymaticky pomocí invertázy (sacharázy). Podle podmínek reakce může být inverze částečná nebo úplná. Invertní cukr se používá v potravinářství jako sladidlo do nápojů, cukrovinek a sladkého pečiva.\n\nHomolový cukr (=cukrová homole) je cukr slisovaný do různě velkých kuželů, ze kterého se potřebné množství cukru postupně odsekává. Používal se v domácnostech do 19. století, kdy jej začal vytlačovat cukr kostkový a cukr krystalový kvůli praktičtější manipulaci.\n\nKapalný cukr vzniká rozpuštěním cukru ve vodě. Používá se především jako sladidlo do nealkoholických nápojů.\n\nSirupy jsou viskózní tekutiny, které mohou být částečně invertované. Přítomnost invertního cukru způsobuje větší odolnost roztoku vůči krystalizaci, proto se sirupy používají převážně do výrobků, ve kterých by krystalizace mohla vadit.\n\nJavorový sirup (Maple syrup) se získává zahuštěním z mízy javoru cukrodárného (\"Acer saccharum\"). Jeden litr výrobku se získá odpařením asi 40 litrů šťávy. Hlavním producentem je Kanada, především provincie Québec. Hlavní složkou sirupu je sacharóza (až 96 %), v menší míře může obsahovat i fruktózu a glukózu. Dále obsahuje řadu minerálních látek (vápník, hořčík, zinek, železo…) a vitamíny řady B. Používá se jako sladidlo při výrobě cukrovinek a sladkého pečiva. V Kanadě a USA se tradičně konzumuje na vaflích a palačinkách.\n\nHedvábný cukr vzniká krystalizací ze směsi cukru, vody a glukózového sirupu. Směs se používá nejčastěji v cukrovinkářském průmyslu k výrobě fondánů.\n\nTabletované cukry se připravují tabletováním směsi moučkového cukru a maltodextrinu. Používají se v cukrovinkářském průmyslu a ve farmacii.\n\nNejvětší uplatnění nachází sacharóza v potravinářství. Používá se především jako sladidlo, ale upravuje i další senzorické vlastnosti potravin. Někdy se přidává jako konzervační činidlo (vyšší koncentrace sacharózy inhibují růst mikroorganismů), nebo naopak slouží jako fermentační substrát v řadě biotechnologií jako jsou kvasná výroba ethanolu, výroba pekařského droždí, fermentační způsob výroby kyseliny citronové apod.\n\nKromě hojného použití v potravinářství je sacharóza využívána také ve farmacii, kde slouží jako regulátor nepříjemné chuti některých léků. Má také pomocný význam jako plnidlo či pojivo při výrobě některých lékových forem (granulované prášky, tablety, dražé, sirupy…).\n\nSlouží také jako substrát při technologické výrobě řady cukerných derivátů: \n\nCukrová třtina je známa v tropických a subtropických oblastech již tisíce let. Její stonky se s oblibou žvýkaly, protože vykazovaly příjemnou sladkou chuť. Až později se z nich začal cukr získávat, zpočátku jen na Dálném východě, na území dnešní Indie a Číny.\n\nS rozvíjejícím se obchodem se znalost cukru rozšiřovala. Do Evropy ho přinesli Arabové. V důsledku nevhodných klimatických podmínek nešlo cukrovou třtinu v Evropě pěstovat, proto se cukr musel do Evropy dovážet. Nejprve z Asie, později v průběhu novověku z kolonizovaného Karibiku a Jižní Ameriky.\n\nV roce 1747 berlínský chemik Andreas Marggaraf rozpoznal cukr v kořenu cukrové řepy. Zpočátku to byla pouze zajímavost, výroba cukrové řepy se výrazně rozvinula až za napoleonských válek, kdy bylo přerušeno obchodní spojení s Anglií. Dnes tvoří řepný cukr asi 30 % z celkové produkce cukru. Nejvíce cukru se dnes vyrábí v zemích s teplým klimatem jako jsou Indie, Čína a Brazílie a v karibské oblasti.\n\nV historii výroby cukru lze nalézt i českou stopu. V roce 1841 Jakub Kryštof Rad z Dačic vyrobil první kostku cukru. Používání tohoto výrobku, tehdy nazývaného \"čajový cukr\", se rychle rozšířilo a dnes již je prodej kostkového cukru samozřejmostí.\n\nS průmyslovou revolucí pak vzrostla spotřeba cukru.\n\n"}
{"id": "150796", "url": "https://cs.wikipedia.org/wiki?curid=150796", "title": "Torr", "text": "Torr\n\nTorr (též milimetr rtuťového sloupce, značený mm Hg) je stará jednotka hydrostatického tlaku nazvaná podle italského přírodovědce J. E. Torricelliho (1608–1647). Tlak 1 torr je roven hydrostatickému tlaku vyvolanému 1mm sloupcem rtuti. V roce 1980 byla jednotka torr zrušena a nahrazena jednotkou soustavy SI – pascal (Pa).\n\nPlatí:\n\nPřesný převod hodnoty v torrech na hodnotu v pascalech je dán definicí fyzikální atmosféry (též zvané standardní atmosféra), která byla původně definována jako 760 mm Hg a na 10. konferenci CGPM byla definována jako 101 325 Pa, z toho vychází 1 torr = 101325/760 Pa ≈ 133,322 368… Pa.\n\nVztah mezi oběma jednotkami lze také odvodit z výpočtu hydrostatického tlaku. Hydrostatický tlak sloupce rtuti o výšce formula_1 se vypočítá dosazením hustoty rtuti (13595,1 kg·m) a normálního tíhového zrychlení (9,80665 m·s):\n\nRozdíl mezi oběma definicemi (torr podle standardní atmosféry a „konvenční milimetr rtuťového sloupce“ výpočtem hydrostatického tlaku rtuti) je dán použitými standardizovanými hodnotami hustoty a tíhového zrychlení, v praxi je však zanedbatelný.\n\nMilimetry rtuťového sloupce se v praxi stále používají například u rtuťových barometrů, při měření krevního tlaku či tlaku vzduchu. Tlak vzduchu je přepočítáván na hektopascaly. Rtuťové měřiče tlaku krve mají stupnici [mm Hg = Torr] a druhou stupnici v kilopaskalech.\n"}
{"id": "150800", "url": "https://cs.wikipedia.org/wiki?curid=150800", "title": "Greenhorns", "text": "Greenhorns\n\nGreenhorns (dříve Zelenáči) je česká kapela hrající country. Vycházela z bluegrassových a country základů, ve své době se tomuto stylu říkalo \"country and western\". Vznik kapely se datuje do roku 1965. Svými nahrávkami ovlivnili už několik generací country a bluegrassových hráčů. Vliv Marko Čermáka je zdůrazněn také v kapitole pětistrunné banjo.\n\nV základní sestavě byli \"Jan Vyčítal (kytara), Josef Šimek (mandolína a kytara, někdy též i dobro), Marko Čermák (pětistrunné banjo, kytara), Petr Bryndač (housle) a Jiří Fallada (basa)\". \n\nV roce 1967 natáčejí u Supraphonu svůj první singl. V roce 1969 přichází zpěvák Michal Tučný a v roce 1970 ze skupiny White Stars Tomáš Linka (foukací harmonika, bicí) a Miroslav Hoffmann (zpěv, kytara). V 70. letech kapela začíná inklinovat více ke zvuku country, což bylo dáno již dříve použitím pedálové steelkytary, na kterou hrál Josef Dobeš. V roce 1972 je kapela přinucena režimem změnit název na počeštěný „\"Zelenáči\"“. V 70. letech též začínají, stejně jako u jiných kapel, politické přehrávky a pohovory. V roce 1978 se kapela dostala k nahrávání hudby pro film \"Balada pro banditu\". Po roce 1989 se \"Greenhorns\" rozdělili na \"Greenhorns\" (Honzy Vyčítala) a \"Nové Zelenáče\" (Mirka Hoffmanna).\n\nTéměř veškeré písničky z dřevních dob skupiny \"Greenhorns\" z počátku 70. let 20. století postupně zlidověly.\n\n\n\n"}
{"id": "150806", "url": "https://cs.wikipedia.org/wiki?curid=150806", "title": "Finanční derivát", "text": "Finanční derivát\n\nFinanční deriváty jsou instrumenty, jejichž hodnota je odvozena z hodnoty tzv. podkladového aktiva. Jejich podstatou je forma termínového obchodu, tzn. že dochází k určitému zpoždění mezi sjednáním obchodu a jeho plněním. Mají obvykle podobu smlouvy mezi dvěma stranami: Tedy mohou, ale nemusí být cennými papíry. Základní typy derivátů jsou futures a jim podobné certifikáty nebo warranty, další pak jsou forwardy, swapy a opce.\n\nDeriváty vznikají v polovině 20. století na plodinových burzách a v 70. a 80. letech zažívají boom, hlavně díky zvýšenému kolísání měnových kursů, úrokových sazeb a kursů cenných papírů. Toto kolísání přineslo větší riziko pro obchodníky na finančních trzích, kteří se chtěli proti zvýšenému riziku investování nějak pojistit. Výsledkem byl vznik nových finančních instrumentů, kterým se začalo říkat finanční deriváty. Největšími hráči na trhu derivátů jsou americké banky.\n\nDerivát je finanční instrument, který má následující vlastnosti:\n\nPěstitel pšenice se bojí, že při sklizni její cena klesne, a tak s panem B uzavře forward (nejjednodušší typ derivátu) na prodej určitého množství pšenice (kterou vypěstuje) za určitou cenu (která je nyní) v určitý čas (při sklizni). Až ten čas nastane, pěstitel panu B prodá sjednané množství za předem sjednanou cenu, ať už cena pšenice aktuálně na trhu je jakákoli. Pokud cena skutečně klesla, udělal pěstitel dobře. Pokud stoupla, připravil se o zisk. Pěstitel pšenice však dal přednost jistotě před spekulací (je totiž pěstitel, nikoli ekonom) a zajistil si tak předem prodejní cenu.\n\nDrobný podnikatel jednorázově vyvezl do Německa zakázku za 100 000 EUR, faktura je splatná za 3 měsíce. Současný kurz je 30 Kč/EUR, tedy současná hodnota pohledávky je 3 000 000 Kč. Bojí se však, že za 3 měsíce kurz klesne např. na 28 Kč/EUR a on dostane jen 2 800 000 Kč – tj. 200 000 Kč účetní ztráta.\n\nŘešením této situace je zajít do banky a uzavřít měnový forward, kterým si exportér zajistí, že za 3 měsíce odnese do banky obdržených 100 000 EUR a banka mu vyplatí 3 000 000 Kč, ať už kurz v tu dobu bude jakýkoliv. Pokud kurz mezi tím skutečně klesl, udělal dobře, pokud vzrostl, připravil se o zisk – nicméně obchodník chtěl dostat zaplaceno za to, co vyrobil, a ne spekulovat, jestli kurz klesne nebo vzroste.\n\nExistují 3 motivy pro koupi derivátu – zajištění, spekulace a arbitráž. V praxi se dá obvykle obtíženě zjistit, z jakého důvodu vstupuje do obchodu vaše protistrana a obvykle to ani není potřeba.\n\nSpekulace je asi nejprostším a nejjednodušeji pochopitelným motivem. Jak bylo vysvětleno ve třetí části definice, je u derivátů dosahováno pákového efektu a proto jsou pro spekulaci velmi vhodné. Je s nimi možno dosahovat daleko větších zisků v poměru k počáteční investici, ale zároveň také daleko větších ztrát.\n\nSpekulace s deriváty je vždy „hra s nulovým součtem“. Např. při spekulaci s akciemi je možné, že všichni vesměs vydělají, neboť akcie v globálu vykazují kontinuální růst. Ovšem v případě derivátu, pokud jedna strana vydělá nějakou částku, tak druhá tutéž částku prodělá.\n\nJakým způsobem se pomocí derivátu zajistit před budoucím růstem či poklesem ceny podkladového instrumentu bylo popsáno v příkladech v úvodu. V prvním případě se pěstitel pšenice zajišťoval před poklesem její ceny. Jeho protistranou by mohl být např. mlynář (kupec pšenice), který by se tak naopak zajišťoval proti růstu ceny pšenice. Pokud tedy do derivátového kontraktu vstupují obě strany s motivem zajištění, obě se zajišťují proti opačnému vývoji (pěstitel proti poklesu a mlynář proti růstu).\n\nDenním chlebem může být zajištění například při vývozu do zahraničí. Firmy, které obdrží smluvenou částku například měsíc po vývozu, mohou získat menší (i větší) finanční obnos. Proto se v takových případech využívají derivátové obchody.\n\nAtraktivita zajišťování (hedgingu) stoupá především v průběhu posledních let.\n\nČeské účetnictví umožňuje odlišně vykazovat deriváty zakoupené za účelem zajištění – pro takovéto vykázání je potřeba doložit stanoveným způsobem, že se jedná o zajišťovací derivát.\n\nV tomto případě není myšlena arbitráž coby mimosoudní řízení, ale arbitráž coby využívání rozdílů cen stejného zboží na různých trzích, v této souvislosti se jedná konkrétně o časovou arbitráž, tedy využití případných rozdílů na spotovém a termínovém trhu k dosažení bezrizikového zisku. S rostoucí globalizací jsou možnosti časové arbitráže na vyspělých trzích prakticky nulové. Metody stanovení ceny derivátů vycházejí právě z principu, které zamezují arbitráži.\n\nV prvním příkladu v úvodu byl pěstitel pšenice, který se chtěl zajistit proti poklesu její ceny. V čase realizace dodával podkladový instrument (pšenici) a dostal za něj sjednanou cenu – té se říká realizační cena (anglicky \"strike price\"). On je nazýván prodejcem derivátu, neboli je v krátké pozici (anglicky \"short position\"). Jeho protistrana (např. mlynář) je tím, kdo v čase realizace bude platit realizační cenu a obdrží sjednané množství pšenice. Je nazýván kupujícím derivátu, neboli je v dlouhé pozici (anglicky \"long position\").\n\nNyní vyjdeme ze situace, že pěstitel pšenice vstoupil do kontraktu se spekulantem. Pokud cena pšenice v době realizace klesne oproti realizační ceně, tak spekulant zaplatí více než za kolik může obdrženou pšenici na trhu aktuálně prodat – tedy prodělal. Pokud však cena do té doby vzroste, může pšenici okamžitě prodat za vyšší cenu než kolik zaplatil. Vstoupení do dlouhé pozice je tedy spekulací na růst ceny podkladového instrumentu. Jak bylo zmíněno, obchodování s deriváty je vždy hra s nulovým součtem – částka, kterou jedna strana vydělá, je částkou, kterou druhá strana prodělá. Tedy vstoupení do krátké pozice je naopak spekulací na pokles ceny podkladového instrumentu.\n\nNominální hodnota derivátu je cena jeho podkladového instrumentu. Hodnota derivátu je spočtená na základě oceňovacího modelu, vycházejícího většinou z požadavku nemožnosti arbitráže. Cena derivátu je aktuální cena na trhu (např. na burze).\n\nNení jednoduché najít člověka, který s vámi uzavře derivátový kontrakt přesně na množství, realizační cenu a splatnost které by vyhovovaly vám oběma. Proto je jednodušší zajít s podobným požadavkem do banky, která uzavře obchod na svůj účet (vstoupí do kontraktu v roli vaší protistrany) a sama svoji pozici vyrovná prostřednictvím jiných klientů či uzavře jiné kontrakty s jinými bankami. Takovéto obchodování se nazývá OTC (over the counter – přes přepážku).\n\nV opozici k OTC trhu stojí burzovní trh. Výhodou burzovního trhu je velká likvidita, standardizace a absence kreditního rizika (rizika nezaplacení protistranou). Nemusíte totiž vůbec vědět, kdo je vaše protistrana a v případě její platební neschopnosti vám rozdíl doplatí sama burza. Její nezkrachování je zajištěno systémem marží a vypořádáním změn na denní bázi. Nevýhodou koupě derivátu na burze je zejména přesná standardizace kontraktů, která znemožňuje uzavření kontraktu šitého na míru (s individuálně stanovenou splatností, podkladovou částkou atd.).\n\nDeriváty se zabývají samostatné burzy či samostatné části burz. Jednou z největších je chicagská burza, evropská burzovní aliance Eurex, či LIFFE, dříve část Londýnské burzy, nyní část evropské burzovní aliance Euronext, kterou v dubnu 2007 koupila newyorská burza.\n\nVypořádání může proběhnout směnou podkladového instrumentu za předem danou částku (jako v prvním příkladu v úvodu) anebo pouze vyrovnání rozdílu v aktuální ceně podkladového instrumentu a realizační ceny. Druhý uvedený způsob je v některých případech nutností, např. pokud je podkladovým instrumentem burzovní index či depozitum.\n\nV současnosti existuje bezpočet různých typů derivátů, přičemž některé z nich dovede ocenit jen několik lidí. V podstatě ale většina z nich vychází ze čtyř základních druhů, které můžeme rozdělit do dvou základních skupin: nepodmíněné kontrakty (pevné) a podmíněné kontrakty (opční). První skupina jsou ty, kde je při sjednání dáno, že obchod proběhne a obě protistrany mají povinnost jej uskutečnit. Sem patří forward, future a swap. Druhá skupina jsou deriváty, kde uskutečnění obchodu závisí na vůli jedné strany a patří do ní opce (a bezpočet jejích variací).\n\nJe nejjednodušším derivátem. Jeho princip byl již popsán v příkladech v úvodu. Dvě strany si sjednají okamžik realizace, realizační cenu a množství podkladového instrumentu k dodání. Používá se na OTC trhu, nikoli burzovně. Vypořádání může probíhat dodáním podkladového instrumentu a zaplacením sjednané částky, nebo dorovnáním rozdílu od realizační ceny prodělávající stranou.\n\nFRA (Forward rate agreement) je nejpoužívanější variací forwardu. Využívají ji zejména banky mezi sebou. Podkladovým instrumentem je depozitum uložené za nějaký čas na nějaký čas. Jde v podstatě o výměnu pohyblivé a fixní úrokové sazby během nějakého období v budoucnu. Ač se jedná o OTC derivát, existují 3 nejčasněji obchodované typy (a sjednání individualizovaného FRA přijde dráž). Jsou jimi FRA 3×6 (depozitum za 3 měsíce na 3 měsíce) , 6×9 (za 6 měsíců na 3 měsíce) a 6×12 (za 6 měsíců na 6 měsíců). Kupující (v dlouhé pozici) platí fixní sazbu (nazývanou zde FRA sazba) a prodávající (v krátké pozici) platí pohyblivou sazbu (nazývanou zde referenční sazba). Vypořádání např. u FRA 3×6 neprobíhá po 6. měsíci, ale po 3. měsíci, neboť již v tu dobu je známa referenční sazba na období od 3. do 6. měsíce a může se zjistit její rozdíl od FRA sazby sjednané v čase 0 a tedy kdo bude komu platit. Placen je pouze rozdíl mezi referenční a FRA sazbou, tedy se nepřesouvají 2 částky mezi subjekty, ale pouze jejich rozdíl od prodělávající k získávající straně.\n\nHlavní odlišností futures od forwardu je, že se jedná o burzovní derivát. Výhodou je tedy vysoká likvidita a absence kreditního rizika, neboť vaše zisky vám vyplácí sama burza (i když každý má přiřazeného partnera, počet obchodníků nemůže být lichý). Aby burza nemohla zkrachovat, je stanovena marže, kterou musí zaplatit každý, kdo si chce koupit futures. Jedná se o částku mnohem menší než nominální hodnota futures (cena podkladového instrumentu) a vychází z maximální částky, kterou může obchodník s určitou mírou pravděpodobnosti za den prodělat. Na konci dne je mu jeho zisk přičten na účet, kde již má marži. V případě ztráty je mu odečtena z marže a musí marži doplnit na částku požadovanou pro obchodování pro další den.\n\nDalším rozdílem je, že forwardy jsou uzavírány na určitou dobu, zatímco futures na určité datum. Většinou máte možnost vybrat si alespoň ze 3 různých dat.\n\nInvestiční certifikáty jsou cenné papíry, které vydávají banky a další společnosti. Jde o dlužní úpis, jímž se emitent, kterým bývá nejčastěji banka, zavazuje, že od investora za předem stanovených podmínek odkoupí investiční certifikát zpět. Viz dlužní úpis nebo dluhopis.\n\nWarranty jsou investiční cenné papíry nebo jiné cenné papíry derivátového typu opravňující k nabytí podkladových aktiv jako např. akcií, dluhopisů nebo jiných investičních nástrojů. Nákupem warrantu majitel získává právo koupit (call warrant) či prodat (put warrant) určité množství podkladového aktiva (např. akcie) k předem stanovenému termínu, za předem stanovenou cenu. To znamená, že investor má právo, nikoliv povinnost koupit, případně prodat podkladové aktivum. Pokud se rozhodne tohoto práva využít (tzv. uplatnění warrantu) získá podkladové aktivum.\n\nCenu warrantu odvozuje tzv. specialista na základě vývoje ceny podkladového aktiva.\n\nV pozici emitenta vystupují zpravidla velké mezinárodní finanční instituce.\n\nS warranty mohou být uzavírány obchody v rámci obchodování s účastí specialisty nebo případně automatické obchody.\n\nSwap znamená v angličtině \"prohození / výměna\", a tak ho lze také chápat - jako určité \"prohození rolí\". Swapů existuje několik druhů – nejznámějšími jsou úrokový swap, devizový swap, měnový swap a kreditní swap. Hledat společné znaky je poměrně náročné a zbytečné. Jedná se vždy o neburzovní deriváty. Vedle zde uvedených existuje ještě mnoho dalších druhů a variací swapů.\n\n\nOpce se zásadně liší od výše uvedených derivátů tím, že protistrany si „nejsou rovny“. Kupující opce (v dlouhé pozici) má právo si vybrat, zda opci uplatní či nikoli. Prodávající opce (v krátké pozici) podle toho musí nebo nesmí plnění uskutečnit. Vlivem tohoto není hodnota opce na počátku nulová (u ostatní derivátů by na počátku nulová při absenci kreditního rizika, zprostředkujících nákladů, marží apod. byla), ale kupující platí prodávajícímu tzv. opční prémii (která je cenou opce), jež je odměnou pro prodávajícího za jeho znevýhodněnou pozici. Opět je zde samozřejmě pákový efekt, tj. opční prémie je nepoměrně menší než hodnota podkladového instrumentu.\n\n\n"}
{"id": "150809", "url": "https://cs.wikipedia.org/wiki?curid=150809", "title": "Šiderty", "text": "Šiderty\n\nNázev Šiderty může znamenat:\n\n"}
{"id": "150813", "url": "https://cs.wikipedia.org/wiki?curid=150813", "title": "FK Inter Bratislava", "text": "FK Inter Bratislava\n\nFK Inter Bratislava (celým názvem: Futbalový klub Inter Bratislava) je slovenský fotbalový klub, který sídlí v bratislavské městské části Nové Mesto. Jedná se o bývalého dlouholetého účastníka první československé, posléze slovenské fotbalové ligy. Založen byl v roce 1940 pod názvem ŠK Apollo Bratislava. Od sezóny 2017/18 působí ve druhé fotbalové lize.\n\nSvé domácí zápasy hraje na hřišti v tréninkovém centru ve Stupavě s kapacitou 800 diváků.\n\nZa fotbalovým klubem stála firma Apollo (později Slovnaft), byl založen v roce 1940 jako ŠK Apollo Bratislava. Inter patřil mezi silné fotbalové kluby už za dob Československa a později i ve slovenské lize. V roce 1962 klub převzal družstva úspěšného ČH Bratislava. V bývalé federální lize byl účastníkem od roku 1953 (do r. 1962 výsledky ČH Bratislava) s přerušením v ročnících 1972/73 a 1986/87, což je celkem 36 ročníků. Ve slovenské lize hrál od jejího vzniku v roce 1993 do roku 2007, kdy sestoupil do druhé nejvyšší soutěže. V letech 2000 a 2001 se Interu podařilo získat titul mistra ligy i slovenský pohár.\n\nV roce 2009 klub sice vyhrál druhou ligu a měl postoupit do nejvyšší soutěže, dolehla na něj však ekonomická krize, licenci prodal do Senice a fakticky zanikl. V Bratislavě zůstaly mládežnické týmy. Ty převzal bývalý INTER FAN-CLUB, který se transformoval na občanské sdružení Inter Bratislava, o.z. V roce 2010 byl obnoven amatérský seniorský tým, který začal hrát 5. slovenskou ligu. Od roku 2009 zde působí Jozef Barmoš jako prezident klubu. V sezóně 2010/11 fotbalisté Interu Bratislava vyhrály pátou, nejnižší ligu a postoupili do čtvrté.\n\nPůvodní hřištěm Interu byl stadion TJ Tatranu Prievoz v městské části Ružinov (místní část Prievoz). V letech 1967 – 2009 hrával své domácí zápasy na legendárním stadionu Pasienky. V průběhu jeho krátkodobého zániku o své hřiště přišel, později bylo odkoupeno městským rivalem Slovanem.\n\nOd znovuzrození si klub pouze pronajímá hřiště po různých koutech Bratislavy a okolí. Postupně tak vystřídal hřiště v Dúbravce (Štadión ŠKP Inter Dúbravka), v Ružinově (Štadión na Drieňovej ulici) a nakonec i v Petržalce (Štadión na ulici M. C. Sklodowskej). Od roku 2017 A-tým Interu trénuje a své domácí zápasy hraje v nedaleké Stupavě.\n\n\nZdroj: \n\n\n\nZdroj: \n\n\n\nZdroj: \n\nPoznámky:\n\n\nFK Inter Bratislava „B“ byl rezervní tým bratislavského Interu. Rezervní mužstvo vzniklo v roce 1962 z původního týmu Interu (dříve Slovnaftu). Největšího úspěchu dosáhl v sezóně 1999/00, kdy se ve 2. lize (2. nejvyšší soutěž) umístil na 12. místě.\n\n\nZdroj: \n\n\n\nZdroj: \n\n"}
{"id": "150817", "url": "https://cs.wikipedia.org/wiki?curid=150817", "title": "Chřest", "text": "Chřest\n\nChřest (\"Asparagus\") je rod jednoděložných rostlin z čeledi chřestovité (\"Asparagaceae\"). V některých starších taxonomických systémech byl řazen do čeledi liliovité v širším pojetí (\"Liliaceae\" s.l.).\n\nJedná se o vytrvalé byliny, normálně rostoucí nebo popínavé, s oddenky, někdy i s vřetenovitými hlízami. Jsou to rostliny dvoudomé či jednodomé s jednopohlavnými květy nebo oboupohlavnými květy. Fotosyntetickou funkci přebírá hlavně stonek, tedy jeho části napodobující listy, zvané fylokladia, která vyrůstají ve svazečcích nebo jednotlivě v uzlinách a jsou většinou čárkovitého tvaru. Listy jsou zpravidla velmi redukované, šupinovité, tedy jednoduché, přisedlé, střídavé, víceméně s listovými pochvami. Květy jsou jednotlivé nebo v chudokvětých hroznech či okolících. Okvětí se skládá zpravidla z 6 okvětních lístků, ve 2 přeslenech, okvětní lístky jsou na bázi nebo volné, jsou bílé, zelené, nebo žlutavé. Tyčinek je 6, ve 2 přeslenech. V samičích květech jsou tyčinky často přeměněny na staminodia. Gyneceum je složeno ze 3 plodolistů, je synkarpní, semeník je svrchní. Plod je dužnatý, převážně bobule, často červená.\n\nJe známo asi 170-300 druhů, jsou rozšířeny hlavně v Evropě, Asii a Africe, ale adventivně i jinde, např. Severní Americe.\n\nV Česku roste ve volné přírodě pouze jediný druh: chřest lékařský (\"Asparagus officinalis\"). Najdeme ho jen v teplejších oblastech, kde roste na suchých stráních a ve světlých křovinách. Je i pěstován a často zplaňuje.\n\nMladé výhonky chřestu lékařského jsou v mnoha zemích (například v Německu a Nizozemsku) používány jako oblíbená zelenina, ale druh je pěstován i jako okrasná rostlina. Jiné druhy jsou často pěstovány jako pokojové rostliny a přidávají se i do kytic.\n\nKvětena ČR: 8 nebo 9 díl\n\n\n \n"}
{"id": "150823", "url": "https://cs.wikipedia.org/wiki?curid=150823", "title": "Jan Šindel", "text": "Jan Šindel\n\nJan Ondřejův, zvaný Šindel, také Joannes de Praga (pravděpodobně 1375 Hradec Králové – pravděpodobně 1456 Praha) byl český kněz, profesor a rektor pražské univerzity, matematik, astronom a osobní astrolog a lékař králů Václava IV. a Zikmunda Lucemburského. \n\nPo škole v Hradci Králové studoval na Pražské univerzitě, kde se roku 1395 (nebo 1399) stal mistrem svobodných umění a pak zde také přednášel. Roku 1406 působil jako rektor školy u sv. Mikuláše na Starém městě, pak jako učitel matematiky a astronomie ve Vídni. Roku 1410 se stal doktorem mediciny a rektorem pražské univerzity (po Janu Husovi). Zároveň byl jedním ze dvou osobních lékařů krále Václava IV. S Janem Husem zpočátku sympatizoval, sám se však kališníkem nestal. Od roku 1418 byl kanovníkem metropolitní kapituly u sv. Víta a po vypuknutí husitských válek musel uprchnout do Olomouce. V letech 1423-1436 působil jako městský lékař v Norimberku a od roku 1432 jako lékař císaře Zikmunda Lucemburského. Od roku 1441 byl děkanem Vyšehradské kapituly. Roku 1443 věnoval Karlově koleji svou bohatou knihovnu o 200 svazcích a z let 1445 až 1447 se zachovala jeho korespondence s italským humanistou Eneasem Silviem Piccolominim, pozdějším papežem Piem II. Zemřel pravděpodobně mezi lety 1455 a 1457.\n\nTaké podle svědectví Aenea Silvia Piccolominiho byl Jan Šindel člověk mimořádně všestranný a vzdělaný. Podle Zdeňka Horského byl patrně autorem astronomické koncepce a hodinářského návrhu Staroměstského orloje, jak o tom svědčí rukopisná poznámka ze 16. století. Napsal řadu filosofických komentářů a spisy teologické, matematické, lékařské a botanické a byl také vzdělaným právníkem. Historické záznamy Šindelovy používal Daniel Adam z Veleslavína a další. V astronomii se zabýval hlavně mechanikou různých přístrojů, zejména nomogramy na výpočet zatmění. Připisovalo se mu i autorství astronomických tabulek, které užíval ještě Tycho Brahe, jemuž je předal univerzitní mistr Martin Bacháček.\n\n\n\n"}
{"id": "150824", "url": "https://cs.wikipedia.org/wiki?curid=150824", "title": "Šiderty (řeka)", "text": "Šiderty (řeka)\n\nŠiderty také zvaná Sarapan a na dolním toku Karasu ( , , ) je řeka v Karagandské a Pavlodarské v Kazachstánu.\n\nJe 506 km dlouhá. Povodí má rozlohu 15 900 km².\n\nPramení v centrální části Kazašské pahorkatiny a ústí do jezera Šaganak (16,4 km²). V letech s velkým množstvím vody jím protéká a končí v jezeře Žalauly.\n\nZdroj vody je převážně sněhový. Nejvyšší vodní stavy se vyskytují od poloviny dubna do června. Na horním a dolním toku vysychá.\n\nPo řece na jejím horním a středním toku je veden kanál Irtyš – Karaganda.\n"}
{"id": "150834", "url": "https://cs.wikipedia.org/wiki?curid=150834", "title": "Barometrické měření výšky", "text": "Barometrické měření výšky\n\nV praxi se využívá mnoho přístrojů založených na změně barometrického tlaku. Nepostradatelným přístrojem používaným zejména v letectví je barometrický výškoměr. Pro matematickou interpretaci změny tlaku v závislosti na výšce aplikované na modelovou atmosféru se vychází z několika předpokladů:\n\n\nformula_1\nformula_2\n\nkde t je průměrná teplota vrstvy [°C].\n\n\nformula_3\n\nkde formula_4 je zeměpisná šířka, \"h\" je nadmořská výška, \"g\" je tíhové zrychlení na 45° z.š. na hladine moře. Tíhové zrychlení směrem k rovníku a se stoupající nadmořskou výškou klesá.\n\nformula_5\nkde\n\nLaplaceův vzorec se velice často používá ve zkrácené formě bez členů udávajících změnu tíhového zrychlení.\n\nZa předpokladu, že rozdíl uvažovaných výškových hladin není příliš velký, lze použít \"Babinetův vzorec\":\n\nformula_6\n\nkde\n\nVzorec odvodil kolem roku 1850 francouzský fyzik J. Babinet. Přesnost vzorce je nepřímo úměrná vzdálenosti uvažovaných hladin. Z tohoto důvodu lze tento vzorec uspokojivě použít pouze v případech, kdy vzdálenost obou hladin nepřekračuje 1000 m.\n\n"}
{"id": "150835", "url": "https://cs.wikipedia.org/wiki?curid=150835", "title": "Aloha (rozcestník)", "text": "Aloha (rozcestník)\n\nAloha je slovo pocházející z havajštiny, ve které slouží nejčastěji jako pozdrav.\n\nOd tohoto slova jsou odvozeny další názvy:\n\n"}
{"id": "150836", "url": "https://cs.wikipedia.org/wiki?curid=150836", "title": "Instance (MMORPG)", "text": "Instance (MMORPG)\n\nJako instance se v počítačových hrách typu MMORPG (např. World of Warcraft) označují části herního světa, u kterých herní systém vytváří nezávislé, izolované kopie prostředí pro každého hráče resp. každou skupinu hráčů.\n\nInstance jsou typicky realizované jako uzavřená oblast, do které hráči vstupují jediným vstupním bodem (např. dveře, brána, přijetí úkolu). Na vstup do instancí mohou být stanovena omezení (počet hráčů, co může zároveň vstoupit, aj.).\n\nInstance slouží řadě funkcí:\n\n\nNe všechny MMORPG hry využívají instancování částí herního světa ve stejné míře a některé hry (např. Eve Online) svět neinstancují vůbec. Jak se ta která hra k této návrhářské technice staví do značné míry závisí na typu hry, rozsahu herního světa a množství hráčů.\n\nPro úplnnost dodejme, že valná většina MMORPG her ve skutečnosti instancuje nejen části v rámci světa, ale i celý herní svět, neboť jeho nezávislé kopie běží na více než jednom serveru. Důvodem jsou technická omezení a rozsah světa vs. počet aktivních hráčů. Obvykle se však pojmem instance míní výše popsané multiplikování části herního prostředí.\n"}
{"id": "150837", "url": "https://cs.wikipedia.org/wiki?curid=150837", "title": "Mikuláš III. Opavský", "text": "Mikuláš III. Opavský\n\nMikuláš III. Opavský (okolo 1339 - 9. červenec 1394), kníže opavsko-ratibořský a od 1377 pán na Hlubčici, byl synem Mikuláše II. Opavského z jeho manželství s Hedvikou Olešnickou.\n\nMikuláš III. byl druhým synem Mikuláše II. a po otcově smrti v roce 1365 vedl spory o majetek s bratry Janem, Václavem a Přemyslem. V roce 1377 mu zůstalo území v Opavském Slezsku s hlavním hradem Hlubčicemi a městem Hlučínem. Přebýval většinou ve svých državách, zakrátko se ale potýkal s finančními těžkostmi a zastavil svá území příbuzným své matky – knížatům olešnickým. Nestačil se oženit a zemřel 9. července 1394, přičemž právo na odkup svého majetku přenechal nejmladšímu bratrovi Přemyslovi. Ten také této příležitosti využil.\n\n"}
{"id": "150840", "url": "https://cs.wikipedia.org/wiki?curid=150840", "title": "Václav I. Opavský", "text": "Václav I. Opavský\n\nVáclav I. Opavský (1362 – asi 1381) byl synem Mikuláše II. Opavského z jeho manželství s Jitkou Nemodlínskou a opavským knížetem v letech 1377–1381.\n\nVáclav I. byl Mikulášovým třetím synem a protože jeho otec zemřel v roce 1365, byl společně s nejmladším bratrem Přemyslem v opatrovnictví matky a starších bratří Jana I. a Mikuláše III. V roce 1377 si Václav a Přemysl výrokem rozhodčí komise rozdělili jihovýchodní část země s městem Opavou, hrady Landekem a sídelním Hradcem Opavským. Bratři spolu vycházeli bez větších komplikací. V letech 1377–1378 se účastnil cesty císaře Karla IV. do Francie a měl tak příležitost poznat francouzský dvůr a slavnosti uskutečněné na počest císaře a jeho syna. Zemřel krátce po návratu a po jeho smrti přešla práva na majetek na bratra Přemysla.\n\n"}
{"id": "150841", "url": "https://cs.wikipedia.org/wiki?curid=150841", "title": "Venkov", "text": "Venkov\n\nVenkov je prostor mimo městské osídlení, který je charakterizován nižší hustotou zalidnění a tradičním zaměřením na zemědělství. Pojem bývá užíván v dichotomii město vs. venkov. Tyto dva prostory se liší nejen charakterem osídlení a architekturou, ale i převládajícím způsobem obživy, stylem života, kulturou atd.\n\nLiší se také převládající charakter sociálních sítí a organizace společenství. Venkov bývá považován za prostředí méně anonymní, s vyšší sociální kontrolou, ale také s vyšší sociální soudržností a sociální oporou. Sociologové upozorňují např. i na rozdílné vnímání času na venkově a ve městě.\n\nPotřeba vymezení venkova (venkovských obcí, venkovského prostoru) vyvstala v České republice zejména v souvislosti s dotačními programy na podporu venkova a snahou etablovat venkov jako samostatný resort. Vymezení venkova není kodifikováno a neexistuje ani obecně vnímaná hranice mezi venkovem a městem. Při pokusech o vymezení hraje roli hustota osídlení či absolutní počet obyvatel obce, urbanistická nebo socioprofesní struktura, případně architektonické charakteristiky, způsob komunikace obyvatel atd.\n\nV české odborné literatuře jsou obvykle za venkovské obce pokládány ty, které mají méně než 2000 obyvatel, s odkazem na § 3 zákona o obcích je však stále častěji užívána hranice 3000 obyvatel (podmínka pro jmenování obce městem). Kritérium vymezení venkovských obcí podle jejich správního statutu je považováno za zcela nevhodné a nevyužitelné, podobně jako kategorizace úřadů státní správy.\n\nV rámci českého Programu rozvoje venkova byl venkovský prostor stanoven podle kritérií OECD a Eurostatu na úrovni jednotek NUTS III (kraje) tak, že za významně nebo převážně venkovské území bylo označeno celé území České republiky s výjimkou hlavního města Prahy. Na úrovni jednotek NUTS III definuje OECD a Eurostat venkovské regiony podle podílu obyvatelstva žijícího ve venkovských obcí (žije-li v nich více než 50 % obyvatel, jde o region převážně venkovský, žije-li v nich více než 15 % obyvatel, jde o region významně venkovský, ostatní regiony jsou převážně městské), přičemž za venkovské jsou považovány obce s hustotou osídlení pod 150 obyv./km² (venkovskou obcí podle této metodiky není například Josefův Důl u Mladé Boleslavi, který má průměrnou hustotu zalidnění cca 720 obyv./km²). Jako vhodné se jeví hodnotit regiony na úrovni správních obvodů obcí s rozšířenou působností.\n\nIntenzivně se fenoménu venkova věnoval sociální ekolog Bohuslav Blažek, který tématu věnoval mimo jiné dvě knihy: \"Venkov / Města / Média\" (vydalo Sociologické nakladatelství v roce 1998) a \"Venkovy – anamnéza, diagnóza, terapie\" (vydalo nakladatelství Era v roce 2004).\n\n\n\n"}
{"id": "150851", "url": "https://cs.wikipedia.org/wiki?curid=150851", "title": "Tobol", "text": "Tobol\n\nNázev Tobol může znamenat:\n\n\n"}
{"id": "150853", "url": "https://cs.wikipedia.org/wiki?curid=150853", "title": "Instance", "text": "Instance\n\nSlovo instance (z lat. \"instāre\", být přítomný, to z \"in\" + \"stāre\", stát) znamená jednotlivý, konkrétní výskyt (případ, příklad) něčeho.\n\nKonkrétně se používá ve významech:\n"}
{"id": "150856", "url": "https://cs.wikipedia.org/wiki?curid=150856", "title": "Vojtěch Sucharda", "text": "Vojtěch Sucharda\n\nVojtěch Sucharda (16. ledna 1884 Nová Paka – 31. října 1968 Praha) byl český sochař, restaurátor, řezbář a loutkář.\n\nPocházel z uměleckého rodu Suchardů z Nové Paky, ve kterém se umělecké nadání dědilo z generace na generaci už od jeho praděda Jana. Loutkářství se vyučil v závodě svého otce a v roce 1899 přesídlil do Prahy. V roce 1905 absolvoval pražskou Uměleckoprůmyslovou školu.\n\nPo absolutoriu spolupracoval na sochařských dílech svého bratra Stanislava, např. na pomníku Františka Palackého, budově nádraží Franze Josefa, Nové radnici. Od roku 1907 spolupracoval s architektem Kamilem Hilbertem na dostavbě katedrály sv. Víta na Pražském hradě. Pro katedrálu vytvořil na 250 novogotických hlavic sloupů, vyřezávanou truhlu, několik kamenných plastik a dva vysoké reliéfy znázorňující stavitele dómu na průčelí stavby. Vojtěch Sucharda pracoval i na výzdobě několika kostelů a staveb po celých Čechách. Od roku 1913 se podílel mimo jiné i na sochařské výzdobě pražského paláce Koruna.\n\nZa 1. světové války padl po čtyřech měsících služby do ruského zajetí, byl deportován do Nižního Novgorodu. Do Prahy se vrátil až roku 1918, další rok strávil jako voják na Slovensku.\n\nV roce 1908 se oženil se svou spolužačkou z Uměleckoprůmyslové školy Annou Brichovou, s níž v roce 1920 založil divadlo Říše loutek. Divadlo mělo sídlo nejprve na Letné, od roku 1928 v Ústřední knihovně hl. města Prahy. Jako principál souboru, režisér i loutkoherec zde pak působil čtyři desítky let, vytvořil 350 loutek a výpravu pro 137 her.\n\nV letech 1912, 1936 a 1948 se podílel na rekonstrukcích Staroměstského orloje v Praze, pro který vytvořil dvanáct nových sošek apoštolů. Některé jeho restaurátorské zásahy ovšem budou při nadcházející rekonstrukci orloje odstraněny jako nepřípustné. Během své práce na orloji ukryl do sochy svatého Tomáše v hliníkové tubě od doutníku několikastránkový dopis, kde svoji práci na sochách popisuje. Dopis byl objeven během rekonstrukce orloje v roce 2018. V poválečném období byl také autorem návrhu na celkovou modernizaci výtvarného řešení Staroměstského orloje, který nebyl nikdy realizován.\n\nS manželkou Annou měl dvě dcery – Annu a Olgu. Po smrti své ženy v roce 1944, se roku 1947 podruhé oženil s pražskou Němkou Alžbětou Balkovou. Vojtěch Sucharda zemřel v Praze – Bubenči 31. října 1968.\n\n\n\n"}
{"id": "150857", "url": "https://cs.wikipedia.org/wiki?curid=150857", "title": "Scientometrie", "text": "Scientometrie\n\nScientometrie je vědecká nauka, jež studuje evoluci vědy pomocí kvantitativních indikátorů vědecké informace, jakými jsou například počet publikací v časopisech určitého druhu, počet citací jednotlivých článků či autorů, atp. V kontroverzním, zúženém a nevědeckém smyslu je scientometrie chápaná jako nástroj pro \"objektivnější\" hodnocení vědecké výkonnosti jednotlivců či hodnocení \"kvality\" vědeckého výzkumu jako celku. \n\nZa zakladatele scientometrie je považován Eugene Garfield, který si v 50. letech 20. století při vytváření expertních systémů založeních na indexovaných vědeckých informacích a citacích povšiml, že takto indexovaná data mohou sloužit ke sledování evoluce vědy samotné. Posléze pak stanul u základů jedné z nejrozsáhlejších scientometrických a citačních databází současnosti, ISI Web of Science. V současné době existuje celá řada obřích databází, které mohou sloužit jako zdroj scientometrických dat, např. ISI Web of Knowledge, Scopus, PubMed, u nás částečně ASEP, RIV ad. \n\nV rámci scientometrie byla od té doby vyvinuta celá řada statistických nástrojů pro výpočet kvantitativních aspektů vědeckých publikací – např. různé typy indexů (citační ohlas, impakt faktor, Hirschův index, atp.) – které měří některé kvantitativní aspekty práce jednotlivců, týmů, vědeckých oborů či dokonce zemí (některé z indexů se též vztahují k ekonomickým ukazatelům). Sám Garfield ovšem důrazně varoval před užíváním scientometrických dat mimo jejich definiční oblast , zejména pak před záměnou kvantitativních údajů za kvalitativní. Žádný z indexů také není vhodný pro všechny obory vědecké činnosti a nevypovídá nutně o kvalitě vědecké práce. Věda je velmi složitě strukturovaná a je proto prakticky nemožné mechanicky porovnávat (i zdánlivě blízké) vědecké oblasti mezi sebou. Ještě obtížnější je pak porovnání a vážení různých typů vědeckých výsledků. Libovolné dané scientometrické hodnocení navíc zpětně silně deformuje přirozený systém a strukturu vědy, často nežádoucím způsobem. Dochází např. k nadprodukci krátkých a povrchních publikací s mnoha spoluautory, jsou znevýhodněny malé, vznikající a mezioborové oblasti mimo střední proud, atp. Historie vědy navíc jasně dokumentuje, že nečekané a kvalitativně nové objevy nelze mechanicky (scientometricky) předpovědět prakticky vůbec. Některé scientometrické indexy tak mohou být užitečnou pomůckou v rukou vědce či scientometrického experta, představují však vážné nebezpečí i snadné zneužití v administrativním prostředí při politicko-ekonomickém nátlaku. Extrémní, kontroverzní a jinde nevyzkoušená forma ad hoc scientometrie, aplikované na vědu v ČR, byla v červnu 2009 schválena vládou ČR, což vyvolalo ostré protesty domácí i světové vědecké komunity. \nMechanické užití citační analýzy podrobila důkladné a z odborného hlediska zcela zdrcující kritice zpráva trojice mezinárodních organizací, Mezinárodní unie matematiků (IMU), Institutu matematické statistiky (IMS) a Mezinárodní rady pro průmyslovou a aplikovanou matematiku (ICIAM). Problematika tzv. impakt faktoru (IF), jeho historie i současné užívání, byla nejnověji (červen 2009) podrobena analýze ve specializovaném odborném časopisu Scientometrics. Tato práce kanadských badatelů ukazuje, že všechny stavební kameny IF byly a jsou konstruovány značně libovolně nebo k jiným účelům, než k jakým jsou užívány. Analýza dospívá k drtivému závěru, že výsledkem je chybná metoda, navíc široce otevřená manipulacím ze strany editorů časopisů a velmi náchylná ke zneužití dalšími nekritickými uživateli.\n\n\n"}
{"id": "150859", "url": "https://cs.wikipedia.org/wiki?curid=150859", "title": "MAN (automobilka)", "text": "MAN (automobilka)\n\nMAN Nutzfahrzeuge AG () je německá strojírenská společnost zabývající se výrobou nákladních automobilů a autobusů Neoplan. Je to dceřiná společnost holdingu MAN AG.\n\nPrvní naftový motor značky MAN vyrobil roku 1897 Rudolf Diesel v tehdejší továrně v Augsburgu. V roce 1971 byla spojena s firmou Büssing, kterou holding MAN převzal; logo lva má původ v oné firmě.\n\nMAN Nutzfahrzeuge (MAN užitková vozidla) představuje jednoho z největších výrobců užitkových vozidel. Z původně malé automobilky se stal významný světový podnik mající výrobní závody v Německu, Rakousku, Polsku, Turecku či v Mexiku. Hlavním sídlem je německý Mnichov, kde se nachází také výrobní závod těžkých vozidel a tahačů.\nVýrobní program automobilky zahrnuje lehká užitková vozidla s označením TGL, dále středně těžká vozidla TGM a těžká vozidla nesoucí označení TGX a TGS.\n\nRozdělení vozidel MAN:\n\nNejtěžší soupravy vozidel mohou dosahovat až hmotnosti 250 tun. Jedná se především o speciální tahače s podvalníky pro přepravu nadměrných nákladů.\n\nV Česku společnost zastupuje firma \"MAN užitková vozidla Česká republika spol. s r.o.\", založená roku 1992, česká dceřiná společnost německé akciové společnosti.\n\n\n"}
{"id": "150860", "url": "https://cs.wikipedia.org/wiki?curid=150860", "title": "Tobol (řeka)", "text": "Tobol (řeka)\n\nTobol ( ) je řeka v Kostanajské oblasti v Kazachstánu a v Kurganské a Ťumeňské oblasti v Rusku. Je levým přítokem řeky Irtyš (povodí Obu). Je 1 591 km dlouhá. Povodí má rozlohu 426 000 km². Z toho připadá 62 000 km² na bezodtoké oblasti.\n\nNa horním toku teče přes Turgajskou planinu, na středním a dolním toku pak přes Západosibiřskou rovinu v široké dolině členitým korytem.\n\n\nZdroj vody je převážně sněhový, na dolním toku roste role deště. Hladina stoupá od první poloviny dubna do poloviny června na horním toku a do začátku srpna na dolním toku. Průměrný roční průtok na horním toku ve vzdálenosti 898 km od ústí je 26,2 m³/s (maximální 348 m³/s) a v ústí 805 m³/s (maximální 6 350 m³/s). Průměrná kalnost vody je 260 g/m³. Celkový roční průtok nánosů je 1 600 000 tun. Zamrzá na dolním toku na konci října až v listopadu a na horním toku v listopadu. Rozmrzá ve druhé polovině dubna až v první polovině května.\n\nPrůměrné měsíční průtoky řeky ve stanici Lipovka v letech 1936 až 1984:\n\nŘeka je splavná a vodní doprava je rozvinutá až do vzdálenosti 437 km od ústí. Tok řeky je regulovaný přehradními nádržemi, které slouží k zásobování vodou pro průmyslová centra. Na řece leží města Lisakovsk, Rudnyj, Kostanaj, Kurgan a Jalutorovsk.\n"}
{"id": "150867", "url": "https://cs.wikipedia.org/wiki?curid=150867", "title": "Jindřich z Etwatu neboli z Prenzlau", "text": "Jindřich z Etwatu neboli z Prenzlau\n\nJindřich z Etwatu neboli z Prenzlau (latinsky \"Henricus de Etwat de Primislawia\") byl prvním historicky doloženým rektorem pražské univerzity. Jako její rektor je doložen k roku 1368, kdy byl studentem práv.\n\nDo funkce byl patrně zvolen nepřímou volbou pomocí volitelů, mezi nimiž byly zastoupeny všechny univerzitní národy, ale jeho volba ještě není historicky doložena. První doloženou volbou rektora na pražské univerzitě je až volba jeho nástupce Jindřicha Nanexena z Embecku. Jeho uvedení do úřadu se konalo roku 1366 v katedrále sv. Víta na Pražském hradě.\n"}
{"id": "150868", "url": "https://cs.wikipedia.org/wiki?curid=150868", "title": "MAN (automobily)", "text": "MAN (automobily)\n\nZnačku MAN (vytvořena z názvu \"Maschinenfabrik Augsburg Nürnberg\") mají především nákladní a jiná užitková vozidla od firmy \"MAN Nutzfahrzeuge AG Mnichov\". Tato firma dodává také autobusy značky Neoplan. \n\nPrvní naftový motor značky MAN vyrobil roku 1897 Rudolf Diesel v tehdejší továrně Augsburg. \n\nDnes firma vyrábí celá vozidla. Pro své nové technologie používá označení „Trucknology“. Dnešní vozidla vyráběná firmou MAN používají různé varianty pohonu, např. od 4 x 2 až 8 x 8. Od roku 2005 vyrábí vozidla i ve variantě „Hydrodrive“, u kterých hydromotory pohánějí kola na každé ose zvlášť (hydrostatické motory v nábojích kola). Požadavky šetrnosti k životnímu prostředí a úspornosti nejlépe splňuje nový motor splňující normy Euro-4. Výrobce tvrdí, že tento motor nabízí jako jeden z mála výrobců nákladních vozů. Motor pracuje bez použití Ad-Blue. \n\nRozdělení automobilů:\n\nPod značkou MAN firma dodává také velmi těžká vozidla až do 250 tun celkové hmotnosti soupravy pro speciální účely. Pro tyto vozidla má MAN oddělení speciálů pro nadměrnou přepravu ve Vídni. Jedná se o speciální 4-nápravové tahače pro přepravu nadměrných nákladů (technologické celky, stavební stroje...) až do 250 t celkové hmotnosti jízdní soupravy. Nejsilnější motorizací je motor V8 o síle 680 k Man TGX\n\nMAN vyrábí také městské, meziměstské a zájezdové autobusy v různých velikostech a s různým vybavením. V roce 2001 převzal výrobu autobusů značky Neoplan. \n\n"}
{"id": "150871", "url": "https://cs.wikipedia.org/wiki?curid=150871", "title": "Jarní almanach básnický 1940", "text": "Jarní almanach básnický 1940\n\nJarní almanach básnický 1940 je almanach, který vznikl v roce 1940 a jehož cílem bylo vyjádřit pocity nejmladší básnické generace. Je logické, že byl ovlivněn především politickou situací. To způsobilo, že v něm publikovali velmi rozdílné osobnosti, jejichž tvorba pak neměla žádný společný program. Almanach měl vyjádřit určité obavy, spojené s obsazením a rozpadem Československa, nikoli program celé generace. Předmluvu k tomuto almanachu napsal Václav Černý.\nAlmanach nebyl tvořen jako nějaké politické či programové prohlášení. Jednotícím prvkem zde byl postoj, že báseň není jen hra se slovy, ale vyjádření nějakého pocitu, nebo zážitku. Právě toto, podle nich, dává básni náboj a odlišuje ji od bezduchosti. Tím se tento almanach, nikoli programově, ale stylem přiblížil k existencialismu.\nNa tento almanach nepřímo navazuje sborník \"Chvála slova\" z roku 1940, v tomto roce vznikl ještě sborník – \"Slovo k mladým\", který je více spojen se skupinou kolem Kamila Bednáře a který již ukazuje cestu ke společnému programu. \"Slovo k mladým\" již s tímto almanachem však souvisí spíše okrajově.\n\n"}
{"id": "150873", "url": "https://cs.wikipedia.org/wiki?curid=150873", "title": "Světové dědictví (Česko)", "text": "Světové dědictví (Česko)\n\nJako světové dědictví se označují nejrůznější kulturní a přírodní památky po celém světě, které byly pro svou unikátnost vybrány organizací UNESCO a přijaty na tzv. „seznam světového dědictví“. Na tomto seznamu se nacházejí nejrůznější budovy, hory, jezera, národní parky i celá města. Podle \"Úmluvy o ochraně světového kulturního a přírodního dědictví\" z roku 1975 jsou smluvní státy, na jejichž území se dané památky nachází, zavázány jejich ochranou.\n\nTento seznam obsahuje památky na území Česka. Kompletní seznam lze nalézt na stránce Světové dědictví#Seznam.\n\nProhlášení mistrovských děl ústního a nehmotného dědictví lidstva bylo učiněno generálním ředitelem UNESCO v roce 2001 z důvodu uvědomění si, že existují i nehmatatelné kulturní památky a že je nutné pomoci místním obyvatelům s ochranou těchto děl a k zachování těch místních lidí, kteří znají tyto formy kulturního vyjádření. Několik projevů nehmotného kulturního dědictví po celém světě bylo oceněno titulem „mistrovské dílo“, aby byla rozpoznána jejich nemateriální hodnota, stejně tak jako by měl být dán závazek státu k podpoře a ochraně mistrovských děl. Vyhlášení dalších děl proběhlo v roce 2005.\n\n\n"}
{"id": "150874", "url": "https://cs.wikipedia.org/wiki?curid=150874", "title": "Andrei da Silva Camargo", "text": "Andrei da Silva Camargo\n\nAndrei da Silva Camargo (* 6. února 1988, Bento Gonçalves, Brazílie) je brazilský fotbalový záložník. V současnosti působí v AFC Tubize ve druhé belgické lize.\n\nMladého Brazilce si trenér Ščasný vyhlédl v brazilském klubu Guabiruba Cálcio. Na podzim 2006 hrál hlavně za divizní B-tým. V zimě 2007 odešel na hostování do druholigových Blšan, ze kterého se v létě 2007 vrátil do FK Baník Most, kde stále působí.\n\n"}
{"id": "150875", "url": "https://cs.wikipedia.org/wiki?curid=150875", "title": "Moped", "text": "Moped\n\nMoped (zkratka z „motor s pedály“) je zjednodušeně řečeno kombinace motocyklu a bicyklu. Jde o jednostopé motorové vozidlo určené pro jednu osobu a na krátké vzdálenosti s objemem motoru do 50 cm³.\n\nMá speciální rám, který je pevnější a má delší životnost než u bicyklu a bicyklu s pomocným motorkem. Kola jsou odpružená, neoddělitelnou součástí převodovky jsou kliky s pedály.\n\nTypickým příkladem mopedu je Jawa Babetta nebo Stadion.\n\nModerní mopedy jsou přirovnatelné ke skútrům a existují verze určené i pro dvě osoby.\n\n\n"}
{"id": "150876", "url": "https://cs.wikipedia.org/wiki?curid=150876", "title": "Vozovna Apakova", "text": "Vozovna Apakova\n\nVozovna Apakova ( ) je jednou z tramvajových vozoven v Moskvě. Nachází se nedaleko Kalužského náměstí.\n\nVozovna patří mezi nejstarší; otevřena byla roku 1909. Tehdy nesla název \"Depo Zamoskvorečnoje\" a vypravovala vlaky pouze na tři linky. V roce 1910 zde bylo umístěno již 75 motorových a 25 vlečných vozů. Těsně před časy občanské války místní dělníci vyšli několikrát do stávky a organizovali stávky další i v jiných závodech a provozech. \n\nPo ukončení bojů tu proběhla rekonstrukce, díky níž bylo možné zde deponovat i tramvaje typu KM, dřevěné vozy vyráběné v Kolomně, jež dopravně obsluhovaly Moskvu mezi 20. a 70. lety minulého století. \n\nZa druhé světové války byly některé tramvaje i trolejbusy odvezeny z vozovny pryč. Ty, které zůstaly pak pomáhaly přepravovat raněné.\n\nRozvoj nastal opět v poválečných letech; do provozu byly zařazeny nové tramvaje z Rigy (již koncepce PCC s lyrovými sběrači) a v 60. letech z Prahy, z ČKD Tatry Smíchov. Jednalo se o tramvaje typu Tatra T2 (všechny moskevské T2 byly deponovány od roku 1968 právě ve vozovně Apakova), také K2 a nejvíce pak T3. „Ká dvojky“ však nakonec skončily ve vozovně Baumana.\n\nKoncem 70. let vypukl ve vozovně požár, během něhož byly zničené některé vozy. Ty, které měly být vyřazeny, tak musely jejich roli dočasně převzít a zastoupit je. Po nich též získaly i evidenční čísla. \n\nRoku 1989 byla přivezena jediná tramvaj Tatra KT8D5, v devadesátých se pak objevily vozy od UKVZ. Nejmodernějším dnes zastoupeným typem je KTM-19.\n\n"}
{"id": "150879", "url": "https://cs.wikipedia.org/wiki?curid=150879", "title": "Čípek (rostlina)", "text": "Čípek (rostlina)\n\nČípek (\"Streptopus\") je rod jednoděložných rostlin z čeledi liliovité. Jsou to vytrvalé byliny s přímou olistěnou lodyhou a převislými květy se šestičetným okvětím. Plodem je bobule. Rod zahrnuje asi 10 druhů a je rozšířen v mírném pásu severní polokoule. Nejvíc druhů roste ve východní Asii. V České republice se vyskytuje čípek objímavý, bylina vlhkých horských smrčin. Některé druhy jsou občas pěstovány jako stínomilné okrasné trvalky.\n\nČípky jsou vytrvalé byliny s krátkým, plazivým oddenkem a přímou, jednoduchou nebo v horní části větvenou, olistěnou lodyhou. Listy jsou jednoduché, střídavé, přisedlé, často trochu objímavé, s tenkou, kopinatou, eliptickou nebo vejčitou čepelí. Žilnatina je tvořena mnoha souběžnými žilkami. Květy jsou oboupohlavné, dlouze stopkaté a nicí, zvonkovité až téměř kolovité, vyrůstající po 1 až 2 z úžlabí listu nebo výjimečně vytvářející chudokvěté vrcholové květenství. Okvětí se skládá ze 6 volných okvětních lístků ve 2 kruzích a je bílé, žlutozelené nebo narůžovělé. Tyčinek je zpravidla 6 a jsou přirostlé k bázi okvětních lístků. Nitky tyčinek jsou obvykle na bázi ploché. Gyneceum je srostlé ze 3 plodolistů obsahujících zpravidla po 6 až 8 vajíčkách (řidčeji méně). Semeník nese jednu čnělku zakončenou celistvou nebo nepatrně laločnatou bliznou. Plodem je dužnatá, kulovitá, za zralosti oranžová až červená bobule.\n\nRod zahrnuje asi 10 druhů. Je rozšířen v mírném až chladném pásu severní polokoule. Nejvíce druhů roste ve východní Asii a Severní Americe. V Evropě roste jediný zástupce, čípek objímavý (\"Streptopus amplexifolius\"), rozšířený v horských oblastech od Pyrenejského poloostrova až po Karpaty. V České republice je rozšířen zejména v horských smrčinách pohraničních hor a Žďárských vrchů. Vyskytuje se hlavně na vlhčích a úživnějších, stinných stanovištích.\n\nV současné taxonomii je rod \"Streptopus\" řazen do čeledi liliovité (\"Liliaceae\").\nV některých starších systémech byl řazen do čeledi konvalinkovité (\"Convallariaceae\"), popř. listnatcovité v širším pojetí (\"Ruscaceae\" s.l.).\n\n\nNěkteré druhy jsou celkem zřídka pěstovány jako stínomilné okrasné rostliny. Pěstuje se zejména čípek objímavý a severoamerický druh \"Streptopus lanceolatus\" (syn. \"S. roseus\") s růžovými květy.\n\n\n"}
{"id": "150882", "url": "https://cs.wikipedia.org/wiki?curid=150882", "title": "Odbory", "text": "Odbory\n\nOdbory jsou právnickou osobou ve formě sdružení - především zaměstnanců, založené s cílem prosazovat pracovní, hospodářské, politické, sociální a jiné zájmy svých členů. Po rekodifikaci soukromého práva k 1. lednu 2014 se na odborovou organizaci používá přiměřeně úprava spolkového práva.\n\nOdbory jsou v souladu s Listinou základních práv a svobod a zákoníkem práce zástupcem zaměstnanců. Odborům náleží u zaměstnavatele právo na\n\n\nOdbory jednají jménem pracovníků, které zastupují, pokud jednají se zaměstnavatelem v otázkách vlastních pracovních podmínek (např. úprava pracovní doby, odměňování), nebo státem (typicky na Tripartitě), například ohledně výše mezd nebo pracovních podmínek.\n\nSdružování do odborových organizací se v České republice řídí obecnou úpravou o sdružování (zákonem č. 89/2012 Sb., občanský zákoník) a mezinárodními úmluvami, zejm. Úmluvou Mezinárodní organizace práce č. 87 o svobodě sdružování a ochraně práva odborově se organizovat.\n\n\nOdborové organizace mohou vytvářet organizačně vyšší celky, tzv. odborové svazy, povětšinou dle profesního zaměření. Odborové svazy sdružují více odborových organizací a mohou uzavírat kolektivní smlouvy vyššího stupně. Odborové svazy mohou rovněž vytvářet společnou organizaci, jako např. Českomoravskou konfederaci odborových svazů, která následně zastupuje hospodářské a sociální zájmy zaměstnanců a členů odborů na vrcholné - celostátní úrovni jako člen Rady hospodářské a sociální dohody (tzv. Tripartita).\n\nRozsah informačních a projednávacích oprávnění vyplývá z ust. § 287 zákoníku práce.\n\nZaměstnavatel je povinen informovat odborovou organizaci zejména o:\n\n\nZaměstnavatel je povinen s odborovou organizací projednat:\n\n\nV některých zemích mají odbory v zákonech zakotvenu značnou svobodu. V jiných jsou politickým nebo vojenským režimem utlačovány, mají minimální, nebo žádnou svobodu a členové riskují násilí nebo dokonce smrt. \n\nZaměstnavatel je povinen po předložení návrhu kolektivní smlouvy s odborovou organizací jednat o uzavření smlouvy (v souladu se zákonem o kolektivním vyjednávání).\n\n"}
{"id": "150883", "url": "https://cs.wikipedia.org/wiki?curid=150883", "title": "Paritní bit", "text": "Paritní bit\n\nParitní bit je redundantní bit přidaný k datovému slovu a obsahuje paritní informaci o počtu jedničkových bitů ve slově. Paritní bit je určen k jednoduché detekci chyby ve slově. Pomocí paritního bitu lze detekovat lichý počet chyb (chybných bitů) ve slově. Paritní bit je speciální případ 1bitového CRC (polynom x+1). Lichá parita znamená lichý počet jedničkových bitů ve slově (i s paritním bitem), sudá parita sudý počet jedničkových bitů ve slově.\n\nHodnotu paritního bitu lze jednoduše vypočítat jako XOR mezi všemi datovými bity slova.\n\nPři přenosu dat prostřednictvím sériové linky je možné nastavit jeden z následujících druhů parity:\n\n\nParita \"mark\" a \"space\" není příliš užitečná při detekci chyb, ale lze ji použít v případě, kdy je nutná 9bitová komunikace prostřednictvím obvodu, který umožňuje maximálně 8bitovou komunikaci.\n\n"}
{"id": "150894", "url": "https://cs.wikipedia.org/wiki?curid=150894", "title": "Porucha zažívání", "text": "Porucha zažívání\n\nPorucha zažívání je označení pro poruchy procesu přijímání a zpracovávání potravy. Může být důsledkem nesprávné životosprávy, požití nevhodné potravy, nemoci, hormonální poruchy nebo otravy. Mezi nejčastější poruchy zažívání patří:\n\n"}
{"id": "150899", "url": "https://cs.wikipedia.org/wiki?curid=150899", "title": "Viktimologie", "text": "Viktimologie\n\nViktimologie je odvětví kriminologie; jde o vědní obor, který se zabývá oběťmi trestných činů, jejich typologií a předpoklady stát se obětí trestného činu (\"viktimností\"). Proces, kterým se člověk stává obětí trestného činu, se nazývá \"viktimizace\". Viktimologie se také snaží předcházet obviňování oběti.\n\nStejně tak se viktimologie věnuje problematice obětí z hlediska jejich vyrovnávání se s činem, který na nich byl spáchán a s jejich možným zapojením do procesu odhalování kriminality. Z tohoto pohledu je důležitou součástí tzv. restorativní justice a tvorby trestní politiky.\n\nViktimologie zkoumá zejména následující jevy:\n\n"}
{"id": "150903", "url": "https://cs.wikipedia.org/wiki?curid=150903", "title": "Střemhlavý bombardér", "text": "Střemhlavý bombardér\n\nStřemhlavý bombardér byl typ bombardovacího letounu, používaného mezi světovými válkami a na počátku druhé světové války, který na svůj cíl nalétával střemhlavým letem (kolmo, nebo pod velmi ostrým úhlem k zemi). Takový manévr zajišťoval větší pravděpodobnost zásahu pumy a díky vyšší rychlosti přiblížení i snižoval nebezpečí zásahu protiletadlovou palbou. Proto se střemhlavé bombardéry používaly proti relativně malým nebo pohybujícím se cílům jako jsou např. mosty, bunkry, budovy, tanky nebo lodě. I když byly střemhlavé bombardéry účinné proti pozemním jednotkám, potřebovaly doprovod stíhaček, jelikož v leteckých soubojích se stíhacími letouny nepřítele postrádaly rychlost a obratnost a představovaly relativně snadný cíl k sestřelení.\n\nTaktika střemhlavého bombardování byla poprvé použita za První světové války, avšak konstrukce tehdejších letadel špatně snášela akceleraci při střemhlavém letu a zejména přetížení při jeho vybírání po odhození pumy, takže se jednalo o velmi riskantní manévr.\n\nVe 20. letech se pak střemhlavé bombardování (angl. \"dive bombing\") stalo doslova taktickou doktrínou amerického námořního letectva, které vidělo jeho nesporné výhody zejména při útoku na pohybující se nepřátelské lodě. Prvním specializovaným střemhlavým bombardérem se stal letoun F8C Falcon, známý pod přezdívkou „Helldiver“. Stejnou přezdívku měl také pozdější střemhlavý bombardér námořnictva SB2C. Pro tyto specializované letouny byly charakteristické zejména zesílená konstrukce křídel a aerodynamické brzdy pro snadnější vybrání střemhlavého letu. Právě v této fázi letu byly tyto letouny nejpomalejší a nejzranitelnější, proto se u řady konstrukcí objevilo také zesílené pancéřování.\n\nTaktiku střemhlavého bombardování pak ve 30. letech od Američanů převzala i letectva jiných států, především Japonsko a Německo, které vytvořily letadla vlastních konstrukcí.\n\nNejznámějším střemhlavým bombardérem se stal německý Junkers Ju 87 \"„Stuka“\" (zkratka německého \"Sturzkampfflugzeug\", doslova: střemhlavý bojový letoun), který nejen svým řevem (letoun byl vybaven náporovými sirénami, které způsobovaly mezi bombardovanými paniku ) naháněla hrůzu ve Španělsku, Polsku a ve Francii. Štuky se v rámci taktiky Blitzkriegu staly ideálním doplňkem rychle postupujících obrněných formací, kterým poskytovaly lepší palebnou podporu, než pomalé dělostřelectvo. V roce 1940, v bitvě o Británii se však už robustní, ale relativně pomalé a nedostatečně vyzbrojené Stuky neprosadily a z role prvoliniového bitevního letounu byly staženy. Své uplatnění však našly během operace Barbarossa, kde v součinnosti s tankovými skupinami umožnily německým pozemním jednotkám postup až k branám Moskvy. Během stalingradské bitvy uskutečnily německé střemhlavé bombardéry nad městem za tři měsíce až přes 200 bojových vzletů. Jedním z nich byl Hans-Ulrich Rudel, jenž se stal nejznámějším bombardovacím esem Luftwaffe.\n\nSovětský svaz nepožadoval vyzbrojení svých leteckých sil střemhlavými bombardéry, neboť jejich úkoly plnily bitevní letouny Iljušin Il-2, případně bombardéry Petljakov Pe-2. Sověti už ve 30. letech vypracovali doktrínu \"\"Hloubkového průlomu\"\", kdy mělo letectvo získat strategickou převahu nad nepřítelem a provést výsadek parašutistů. Ti obsadili klíčové pozice v týlu nepřítele a umožnili by bleskový postup mohutným mechanizovaným sborům, které za podpory střemhlavých bombardérů prorazily nepřátelskou obranu (nebo ji obešly) a postoupily hluboko do vnitrozemí. Následně měl být paralyzovaný protivník donucen ke kapitulaci. Po Velké čistce, kdy bylo popraveno obrovské množství schopných velitelů Rudé armády, bylo od této doktríny upuštěno. Sovětský svaz praktikoval zastaralou doktrínu, podle které bylo námořnictvo i letectvo zcela podřízeno velení pozemních jednotek a z tohoto důvodu neoperovaly sovětské bitevní letouny a bombardéry s takovou efektivitou, jako letecké jednotky západních velmocí nebo Třetí říše. V roce 1943 se bombardéry úspěšně zapojily do tankové bitvy u Kurska. Během Operace Bagration byla doktrína hloubkového průlomu znovu oživena a ustupující kolony Wehrmachtu byly neustále vystaveny ruským náletům, stejně jako vojska Rudé armády o tři roky dříve náletům německých \"Štuk\". Jelikož v této době sovětské letectvo získalo převahu nad Luftwaffe, létala bombardovací letadla často bez doprovodu stíhaček.\n\nPřestože taktika střemhlavého bombardování byla používána po celé období druhé světové války a i dlouho po ní (v určitém ohledu dodnes), specializované střemhlavé bombardovací letouny se přestaly vyrábět. Jednak kvůli pokroku techniky (zejména elektronice) a zvyšující se přesnosti bombardování, takže jiné typy bombardovacích letounů byly schopné zasáhnout i pohyblivý cíl, aniž by se k němu musely přiblížit na krátkou vzdálenost. Dále vzrostl výkon stíhacích letadel, které mohly nést i těžší bomby a byly schopné převzít roli střemhlavého bombardéru.\n"}
{"id": "150907", "url": "https://cs.wikipedia.org/wiki?curid=150907", "title": "Algebraická geometrie", "text": "Algebraická geometrie\n\nAlgebraická geometrie je matematická disciplína nacházející se, jak už název napovídá, na rozhraní algebry a geometrie. Používá metody komutativní algebry pro řešení geometricky formulovaných problémů. Je jednou z nejrozvíjenějších disciplín moderní matematiky a má řadu styčných bodů s ostatními disciplínami matematiky – zejména komplexní analýzou, topologií a teorií čísel.\n\nImpulsem k rozvoji algebraické geometrie byly pokusy řešit polynomiální rovnice více proměnných. Algebraická geometrie se zabývá obecnými vlastnostmi řešení těchto rovnic a jejich soustav.\n\n"}
{"id": "150908", "url": "https://cs.wikipedia.org/wiki?curid=150908", "title": "Imanuelité", "text": "Imanuelité\n\nImanuelité (většinou se používá tento název, není však oficiální, hnutí žádný oficiální název nemá) je již téměř zaniklé, původem české nové náboženské hnutí.\n\nHnutí založil v roce 1991 Čech Jan Dietrich Dvorský (narozen 27. července 1965 v Liberci, studia scenáristiky na FAMU nedokončil a po odchodu ze školy se živil poněkud záhadným způsobem), když si po přečtení spisů německého vizionáře Oskara Bernhardta dle vlastních slov „uvědomil, že je (Bernhardtem předpovězený) Mesiáš, Syn Člověka neboli Parsifal Imanuel“. \n\nSpolu se svou družkou Lucií Dvorskou, dcerou herečky Mileny Dvorské, kterou nazýval Labutí panna a Královna Jihu, napsal a vlastním nákladem vydal (kvůli vydání prodal byt) knihu \"Syn člověka, Mesiášovo živé Slovo k všenápravě světa\". V této knize lidstvo označil za „převrácené“ a sebe sama s Labutí pannou za „jediné nepřevrácené“, kterým je dáno zachránit lidstvo a vybudovat Tisíciletou říši. \n\nKniha \"Syn člověka\" byla poměrně známá a populární, roku 1993 se vytvořila komunita Dvorského přívrženců, která začala žít v několika domech na Hořovicku (konkrétně ve městech Žebrák, Komárov a vesnicích Ptákov, Mirošov a Hvozdec) podle požadovaného životního stylu (viz níže) a „pracovat na záchraně lidstva“. \n\nTito přívrženci museli Dvorskému odevzdat všechny své peníze, posléze byli ze sekty většinou na základě jasnovideckého posudku vyloučeni (většinou se obvinění týkala žluté barvy aury, kterou Dvorský považoval za prokletou). Jejich peníze jim nebyly vráceny. Řada z nich vyloučením ztratila smysl života a pokusila se o sebevraždu nebo jen bezcílně bloudila lesem a očekávala smrt. \n\nV roce 1994 byla jedna z členek sekty hospitalizována v psychiatrické léčebně. To bylo poprvé, kdy byla veřejnost obeznámena s touto kontroverzní sektou. Případ vyvolal vlnu mediálního zájmu, která vedla k rozpuštění sekty v roce 1995. V témže roce na něj soud vydal zatykač, protože se spolu s družkou vyhýbali trestnímu stíhání a vyšetření zdravotního stavu. Policie jej stíhala proto, že neposílal své děti do školy, čímž se dopouštěl trestného činu ohrožování výchovy mládeže. Dvorský se proto i se svou ženou a osmi dětmi, Julií (*1986), Manuelou (*1991), Medeou (*1992) , Josefií (*1994), Glórií, Silvestrem, Ignácem a Jordanem skrýval. Místo jejich pobytu bylo téměř 14 let pečlivě utajováno a objevovaly se o něm jen spekulace. \n\nV roce 2007 Jan Dvorský založil internetové stránky, na nichž zveřejňuje svoji písňovou tvorbu a glosy k dění v bulvárním mediálním světě celebrit v České republice prokládané hlásáním faktu, že je Parsifal Imanuel.\n\nV roce 2009 média přinesla zprávu, že Dvorský s rodinou žije v belgickém Ostende. V roce 2010 média informovala, že Dvorský s rodinou žije na Slovensku. Téhož roku se bez skrývání objevil i v Praze; díky změně zákona, který již ve větší míře umožňuje domácí výuku, pominul důvod jeho trestního stíhání.\n\nJan Dvorský obviňoval lidstvo z „převrácenectví“ (mužské duše se kdysi dávno přesunuly do ženských těl a ženské duše do mužských, což mělo za následek zmatení a poblouznění lidstva), za jediné nepřevrácené považoval sebe a Labutí pannu, kteří proto jsou povoláni k záchraně lidstva spolu s několika vyvolenými, kteří mohou být ještě zachráněni - ti, kteří mají fialovou auru – naopak ti, kteří mají žlutou auru, jsou nenávratně odsouzeni k zániku. Dvorský předpovídal vytvoření Tisícileté říše poté, co zbytek lidstva zanikne v jakési blíže nespecifikované katastrofě. Zachráněni mohli být pochopitelně pouze jeho příznivci.\n\nTi, kteří měli tmavě fialovou auru a „prozřeli“ při čtení Dvorského spisku mohli vstoupit do některé z jeho komunit, kde se žilo zvláštním způsobem, v „práci na sobě a na záchraně lidstva“ v prakticky úplné izolaci od okolí.\n\nČlenové v komunitách měli zakázáno číst jakékoli knihy, časopisy či noviny či sledovat jakákoli média s výjimkou čtení Dvorského knihy. Pracovali na vytisknutí druhého vydání spisu a posléze ho podomně prodávali. Výtěžek z tohoto prodeje byl jediným ziskem této skupiny a všech jejích členů, čemuž také odpovídala jejich životní úroveň. Na základě učení o převrácenectví a převráceneckých informacích odmítli posílat své děti do školy, což mělo mimo jiné za následek analfabetismus dětí členů skupiny, a což bylo také hlavním obviněním této sekty. \n\nDvorský sám pochopitelně musel žít v přepychu, takže pod záminkou léčebných kúr snižoval životní úroveň ostatních na naprosté minimum (toto minimum představoval jeden rohlík denně a odvar z dubové kůry). Řada členů měla v důsledku toho zdravotní problémy. Členové sekty si obraceli biorytmus (spali ve dne a bděli v noci), aby kompenzovali převrácenectví. V domech sekty byl programově udržován nepořádek a chaos, členové sekty byli udržováni v přesvědčení, že mají co nejvíce šetřit fyzickými pohyby. Nebyla dodržována nejzákladnější hygienická pravidla. \n\nVšichni členové byli pravidelně prohlíženi jasnovidcem Vladimírem Kafkou, a pokud se ukázalo, že nemají správnou barvu aury, byli ze sekty vyloučeni. Řada z nich se posléze pokusila o sebevraždu (Dvorský, kterému nepřestali věřit, jim totiž řekl, že přece jen mohou dojít záchrany, pokud „odloží svá těla“) či bezcílně bloudila po lesích, posléze většinou vyhledali dobrovolně psychiatrickou pomoc.\n\nSvým nejvěrnějším, skupině lidí kolem pětadvaceti let, kteří žili v pronajatém domě na předměstí Prahy a živili se podomním prodejem hraček, Dvorský občas ze svého úkrytu posílal dopisy (tzv. \"nižší pravdy\" – oproti vysoké pravdě, kterou je jeho kniha). \n\nToto náboženské hnutí bylo státními institucemi i odborníky považováno za jedno z nejnebezpečnějších v ČR – mohl za to právě jím vnucovaný životní styl. Šlo zejména o „léčebné kúry“, kvůli nimž členové sekty často ztráceli na váze desítky kilogramů a které vedly i k dalším zdravotním problémům. Jedna členka sekty v komunitě bez lékařské pomoci potratila; členové sekty užívali metadon, náhražku heroinu. Problémem dříve bylo také odmítání školní docházky dětí. Hnutí rovněž mělo silně autoritativní charakter (Dvorský se označoval za Mesiáše a vyžadoval, aby jej všichni členové uctívali a plnili každý jeho příkaz). \n\n\n"}
{"id": "150926", "url": "https://cs.wikipedia.org/wiki?curid=150926", "title": "Kornelie Němečková", "text": "Kornelie Němečková\n\nKornelie Němečková (* 5. července 1932, Vsetín) je česká výtvarnice a ilustrátorka, jejíž dílo je typické vystřihovanou grafikou a obrázky, které se inspirují ve starých obyčejích a folkloru. Její ilustrace se objevila např. v původní znělce televizního pořadu pro děti \"Zpívánky\".\n\n"}
{"id": "150928", "url": "https://cs.wikipedia.org/wiki?curid=150928", "title": "Pstroček", "text": "Pstroček\n\nPstroček (\"Maianthemum\") je rod jednoděložných rostlin z čeledi chřestovité (\"Asparagaceae\"). Některé starší taxonomické systémy jej řadily do čeledi listnatcovité (\"Ruscaceae\"), konvalinkovité (\"Convallariaceae\"), popř. liliovité v širší pojetí (\"Liliaceae\" s.l.).\n\nJedná se o vytrvalé pozemní, vzácněji vodní byliny s oddenky. Jsou to rostliny jednodomé s oboupohlavnými květy, vzácně dvoudomé s jednopohlavnými květy. Listy jsou jednoduché, přisedlé nebo krátce řapíkaté, střídavé. Čepele jsou nejčastěji eliptické až vejčité. Květy jsou ve vrcholových květenstvích, zpravidla hroznech nebo latách. Okvětí se skládá ze 4-6 okvětních lístků, ve 2 přeslenech (2+2 nebo 3+3), okvětní lístky jsou volné nebo částečně srostlé, vzácně srostlé v delší okvětní trubku, jsou zpravidla bílé. Tyčinek je zpravidla 4 nebo 6 (2+2 nebo 3+3). Gyneceum je složeno ze 2-3 plodolistů, je synkarpní. Plod je dužnatý, jedná se o bobuli, za zralosti většinou červené barvy.\n\nJe známo asi 35 druhů, které jsou rozšířeny v mírném až chladném pásu severní polokoule, nejvíce ve východní Asii a Severní Americe, málo i Evropa a Střední Amerika.\n\nV Česku i v celé Evropě roste pouze jeden druh: pstroček dvoulistý (\"Maianthemum bifolium\"). Roste od nížin až do subalpinského stupně v lesích, zvláště na kyselém substrátě.\n\n\nKvětena ČR: 8 nebo 9 díl\n\n\n \n"}
{"id": "150929", "url": "https://cs.wikipedia.org/wiki?curid=150929", "title": "Pogrom", "text": "Pogrom\n\nJako pogromy (z ruského „gromiť“, громить ve významu „pustošit, drtit“) byly v původním významu označovány rasové nepokoje zaměřené proti židům, ke kterým docházelo často s vládní podporou většinou v Rusku a východní Evropě. V přeneseném významu může pojem označovat obecně krvavé masové pronásledování, vraždění skupiny obyvatel jiného náboženského přesvědčení nebo příslušníků jiné etnické skupiny a také se dá nazývat tzv. náhony (nadběhnutí více pogromských přívrženců proti židům).\n\nŽidé se stali obětními beránky v polovině 14. století, kdy Evropu ničily epidemie plicního moru zvaného „černá smrt“, které zahubily velké procento populace. Papež Klement VI. násilí odsoudil, ale přesto docházelo k pogromům po celé Evropě a bylo zničeno na 510 židovských komunit. Císař Karel IV. toleroval protižidovské pogromy v německých říšských městech, například roku 1349 udělil Norimberku povolení srovnat židovskou čtvrť se zemí a pro případný pogrom předem vyhlásil amnestii, ale v samotné Koruně české Židy z ekonomických důvodů chránil.\n\nK nejhoršímu pogromu v Českých zemích došlo o Velikonocích roku 1389, kdy pod záminkou, že židovským chlapcem byl znesvěcen kříž nesený křesťany v průvodu, došlo k vydrancování pražského ghetta a k vyvraždění téměř celé židovské komunity v Praze.\n\nBěhem Chmelnického povstání na Ukrajině proti polsko-litevské nadvládě v letech 1648–1654 zahynuly desetitisíce polských Židů.\n\nPogromy se staly běžným jevem během masové vlny protižidovských bouří, které se přehnaly západními oblastmi Ruského impéria v roce 1881 poté, co byli židé nespravedlivě obviněni ze zavraždění cara Alexandra II. Bezprostředně po propuknutí pogromů byly ve 166 městech zničeny tisíce židovských domů, celé rodiny byly uvrženy do krajní bídy, docházelo ke znásilňování žen, mnoho mužů, žen i dětí bylo zabito nebo zraněno. K nejhoršímu pogromu došlo 26. dubna 1881 v Kyjevě, k dalším velkým pogromům došlo ve Varšavě a v Oděse.\n\nNový car Alexandr III. z nepokojů obvinil židy a vydal k jejich omezení soubor tvrdých nařízení. Pogromy pokračovaly za mlčenlivé nečinnosti úřadů až do roku 1884. Další, ještě krvavější vlna pogromů, která za sebou nechala přibližně 2000 mrtvých a mnoho zraněných Židů, propukla v letech 1903–1906. Během ruské občanské války (1917–1922) došlo na různých místech Ruska a Ukrajiny k 887 pogromům s počtem židovských obětí mezi 70–250 000. Přibližně 40 % z nich měli na svědomí ozbrojenci bojovníka za Ukrajinskou národní republiku Simona Petljury, 25 % Zelená armáda a různé nacionalistické a anarchistické bandy, 17 % bělogvardějci (zvláště oddíly Antona Děnikina) a 8,5 % Rudá armáda.\n\nOd počátku do poloviny 20. století docházelo k pogromům také v Polsku, Argentině a v celém arabském světě. Krajně ničivé pogromy se objevily během druhé světové války, kdy došlo i k rumunskému pogromu v Iaşi, kde bylo zabito 14 000 židů, a k pogromu v Jedwabnem v Polsku s 380 – 1600 oběťmi. Poslední zaznamenaný velký pogrom v Evropě byl poválečný pogrom v Kielcích v Polsku, ke kterému došlo v roce 1946.\n\n\n"}
{"id": "150937", "url": "https://cs.wikipedia.org/wiki?curid=150937", "title": "Irský červenobílý setr", "text": "Irský červenobílý setr\n\nIrský červenobílý setr (anglicky:  Irish Red and White Setter) je původní plemeno irských setrů.\n\nV dřívějších dobách nebyla barva tak rozhodující jako dnes. V irských psincích (dnes chovatelské stanice) byli chováni vedle sebe jak červení setři i červenobílí. Červených bylo o něco méně . Když jeden majitel měl červeného setra, který byl po pracovní stránce výborný a druhý měl výbornou červenobílou fenu, tak se dohodli a jejich potomstvo pak neslo jejich znaky. Štěně červeného setra mělo bílou skvrnu na hrudi a další štěňata červenobílé zbarvení. Později byl založen klub Irských červených setrů protože toto zbarvení bylo elegantnější a vzrůstala jejich obliba. Červenobílí pomalu upadali do zapomnění. Až začátkem 20. století se započalo s opětným oživením chovu, která byla nakonec úspěšně dokončena .\n\nDnes se s červenobílými setry můžeme setkávat na výstavách i v České republice . V současné době je u nás registrováno více jak 180 jedinců a několik chovatelských stanic . Toto plemeno bylo vychováno k tvrdé práci při lovu zvěře je o něco pomalejší než červený setr, je vytrvalejší a lépe se cvičí. Má vrozenou milou a přítulnou povahu a dnes je chován i jako rodinný pes vhodný též k dětem. Má rád pohyb a pro myslivce je výborný pracovní pes.\nIrský červenobílý setr je přátelský, hravý, aktivní a loajální pes. Rád a rychle se učí, bez jakékoliv tvrdohlavosti. V jeho chovu se podporují lovecké pudy, má tedy výborný čich i sluch a na stopě pracuje rychle s nosem u země. Využívá se jako lovecký pes, ale je to i dobrý společník do domácnosti s dětmi. Je vytrvalý a temperamentní. Oproti ostatním setrům je na svém pánovi velmi závislý a není vhodný pro celoroční odchov venku.\n\nS dětmi vychází dobře a jejich dětské hry strpí.\n\nJe vhodné jej chovat ve větší smečce psů, protože jinak si bude jejich společnost vyhledávat sám — tím jsou irští červenobílí setři známí . Ostatní zvířata mu nevadí, ale protože má silný lovecký pud, může se snažit lovit nebo stopovat lesní zvířata.\n\nS cizími vychází dobře a nevadí mu. Na nezvané návštěvníky umí upozornit a pokud si myslí, že je majetek pána nebo majitel sám v ohrožení, umí rázně zakročit.\n\nSrst irského červenobílého setra líná 2x v roce, na jaře a na podzim, a v této době je nutné ji vyčesávat každý den klidně i několikrát. Tito psi extrémně línají, takže se nehodí pro alergiky. Mimo jaro a podzim ale není potřeba věnovat jejich srsti přílišnou péči a stačí ji vyčesat jednou za týden.\nPohyb toto plemeno vyžaduje. Je pro něj vhodný veškerý pohyb, od plavání až po horské túry. Nejpřirozenějším pohybem pro toto plemeno je ale lov. Rádi stopují a vystavují zvěř. Hodí se i pro různé psí sporty, jako je agility.\n\nVyžaduje pevné vedení a výcvik i výchova jsou naprostou nutností. Výcvik by měl být veden bez fyzických trestů, protože irský červenobílý setr je snáší velmi špatně. Výcvik může vést i začátečník, pokud ale má patřičnou sebedůvěru — setři to vycítí a umí toho využít i ve svůj prospěch.\n"}
{"id": "150949", "url": "https://cs.wikipedia.org/wiki?curid=150949", "title": "Proletářská poezie", "text": "Proletářská poezie\n\nProletářská poezie je český literární směr 20. let 20. století. Inspirací byla marxistická filozofie a sen o revoluční přeměně světa. Základy položil roku 1922 Jiří Wolker ve své stati \"Proletářská umění\". Zobrazuje především dělnickou třídu, její útlak a vykořisťování. Typickými znaky je nenávist k válce, touha po spravedlivém světě. Proletářská poezie se chce stát kolektivní záležitostí, má rétorické rysy, je určena k recitaci a má agitační cíl. Proletářskou poezii ovlivnil ruský básník Vladimír Majakovskij svou agitační poezií. V této době mnoho mladých básníků sympatizuje s levicí (KSČ). Program proletářské literatury se formoval v časopise Kmen, Červen, Var (redigování S. K. Neumanem). V duchu proletářské poezie vzniká první avantgardní skupina Devětsil (U. S. Devětsil). Období proletářské poezie končí smrtí jejího hlavního představitele Jiřího Wolkera. Přesto najdeme proletářská díla i u Seiferta a Biebla.\n\n\n"}
{"id": "150955", "url": "https://cs.wikipedia.org/wiki?curid=150955", "title": "Tramvajová doprava v Plavně", "text": "Tramvajová doprava v Plavně\n\nV německém městě Plavně je od konce 19. století v provozu tramvajová doprava. Na 16 km tramvajových tratí jezdí 6 linek o celkové délce 33 km.\n\nPrvní úvahy o zřízení moderní tramvajové dopravy v Plavně se datují do začátku 90. let 19. století. Přípravy netrvaly dlouho, již v roce 1893 podepsalo město smlouvu se společností \"AEG\" o výstavbě elektrické pouliční dráhy. Stavět se začalo na jaře následujícího roku a již 17. listopadu 1894 byl první úsek slavnostně otevřen. Trať o rozchodu 1000 mm vedla od \"Oberer Bahnhof\" (\"Horního nádraží\") přes střed města k \"Unterer Bahnhof\" (\"Dolnímu nádraží\"). V listopadu však celá trať ještě nebyla zcela hotová, proto se zpočátku jezdilo pouze mezi \"Horním nádražím\" a městským centrem. Po celé trati se cestující mohli svézt již na začátku prosince téhož roku.\n\nPři zahájení dopravy bylo k dispozici devět motorových vozů z vagónky \"Herbrand\" s elektrickou výzbrojí \"AEG\". Provoz vlečných vozů nebyl zpočátku umožněn, protože na \"Bahnhofstrasse\" bylo prudké stoupání (78 %)\n\nZlatým věkem plavenských tramvají je možné nazvat začátek 20. století až do vypuknutí první světové války. Již v roce 1899 byla postavena trať ze středu města k \"Westbahnhof\" (\"Západnímu nádraží\") (o šest let později byla prodloužena až do \"Neundorfu\"), v roce 1902 tramvaje zamířily po odbočce z trati k \"Obererbahnhof\" do \"Haselbrunnu\", o dva roky později na jihu do čtvrti \"Südvorstadt\". V roce 1906 byl postaven úsek do \"Friedenstrasse\", který propojil již existující tratě k \"Obererbahnhof\" a \"Westbahnhof\", a na který navazovala nová trať do \"Preißelpöhlu\". Rovněž byla rozestavěna trať spojující \"Westbahnhof\" a \"Sübahnhof\", stavbu však přerušily válečné události a tento úsek již nikdy nebyl dokončen.\n\nI přes nepříznivou hospodářskou situaci v Německu po první světové válce byla vystavěna v roce 1922 nová tramvajová trať z centra Plavna do městské části \"Reusa\" k hlavnímu městskému hřbitovu. Dále se již v meziválečném období nové úseky nestavěly.\n\nK devíti původním tramvajím záhy přibyly další, které byly zakupovány v souvislosti s rozšiřováním tramvajové sítě. K výrobcům dodávajícím vozy do Plavna patřily například vagónky ve Werdau, Budyšíně a také společnost \"MAN Nürnberg\", která jako jediná v době mezi válkami dodávala do Plavna nové tramvaje. Poslední vozy byly dodány v roce 1928.\n\nPři bombardování na konci druhé světové války byla tramvajová doprava zastavena, některé vozy byly zničeny, část jich byla poškozena. Provoz tramvají byl obnoven v listopadu roku 1945 na trati z centra města do \"Haselbrunnu\". Poslední opravy však byly dokončovány až o devět let později, kdy byla znovuzprovozněna smyčka \"Oberebahnhof\". V důsledku těžkému poškození \"Friedenstrasse\" ale byla hned po válce zrušena příčná trať spojující úseky k \"Westbahnhof\" a \"Obererbahnhof\".\n\nPrvní prodloužení tramvajové sítě od roku 1922 nastalo v roce 1957, kdy byla trať z \"Haselbrunnu\" prodloužena až k továrně PLAMAG. O dva roky později poprvé vyjely tramvaje s vlečnými vozy, stalo se tak kvůli stále se zvyšujícímu počtu cestujících. V roce 1966 byla prodloužena další trať – tentokrát v \"Reuse\" od hřbitova na dnešní konečnou \"Rotdorweg\". Další nový úsek byl zprovozněn v roce 1983, kdy byla slavnostně předána do provozu trať do nového sídliště \"Reusa\" (na konečnou \"Waldfrieden\").\nPrvní poválečné tramvaje byly do Plavna dodány v roce 1951, šlo o typ ET 51 z produkce společnosti \"VEB LOWA Werdau\". Následovaly je vozy Gotha T57 a od nich odvozené tramvaje. V roce 1976 byly zakoupeny první československé vozy Tatra KT4D, kterých bylo do roku 1988 dodáno celkem 35. Dalších 10 ojetých tramvají stejného typu bylo převzato z provozu ve Cvikově v roce 1989.\n\nPo pádu socialismu už žádné nové tratě vystavěny nebyly. Naopak došlo ke zkvalitnění a zmodernizování všech tratí, na přelomu tisíciletí byl vystavěn moderní ústřední terminál ve středu města v zastávce \"Tunnel\". Zajímavé je, že v Plavně jsou tramvaje téměř jediným hromadným dopravní prostředkem. Kromě nich provozuje dopravní podnik pouze jedinou autobusovou linku, která obsluhuje odlehlejší městské části.\n\nTaké vozový park byl modernizován. Poslední dvounápravové tramvaje Gotha přestaly jezdit v roce 1992, nejstarší vozy KT4 se postupně vyřazují, ty novější a zachovalejší byly ve 2. polovině 90. let modernizovány. Od roku 1989 však nebyly zakoupeny žádné nové tramvaje.\n\nV současnosti je v Plavně v provozu přibližně 35 tramvají Tatra KT4D. Kromě nich vlastní dopravní podnik i čtyři historické vozy, nejstarší z nich pochází z roku 1905. Všechny vozy jsou umístěny ve vozovně poblíž \"Unterer Bahnhof\".\n\n"}
{"id": "150964", "url": "https://cs.wikipedia.org/wiki?curid=150964", "title": "Maria Tauberová", "text": "Maria Tauberová\n\nMaria Tauberová (28. dubna 1911 Vysoké Mýto – 16. ledna 2003 Praha) byla česká operní pěvkyně, sopranistka Národního divadla v Praze.\n\nOd devíti do pětadvaceti let žila ve Vídni, kam se rodina v roce 1919 přestěhovala. Zde studovala klavírní hru na hudební akademii u F. Rebaye a pak pokračovala na mistrovské škole. Zpěv studovala u L. Rippera, R. Eibenschützové, v letech 1933–1935 u F. Carpiho v Miláně. Pokračovala ve studiu i po přesídlení do Prahy .\n\nČlenkou Národního divadla se stala 15. listopadu 1936. Své tamní účinkování ukončila 1. září 1973. Manžel Jaroslav Krombholc byl dirigentem a šéfem opery ND.\n\nJejí doménou byly koloraturní sopránové role. Byla vynikající Zuzankou (\"Figarova svatba\"), Violetou (\"La traviata\"), Gildou (\"Rigoletto\"), Rosinou (\"Lazebník sevillský\"), Karolínou (\"Dvě vdovy\"), Barčetem (\"Hubička\"), Bystrouškou (\"Příhody lišky Bystroušky\"), Markétou (\"Faust a Markéta\") a také první českou Natašou Rostovovou (\"Vojna a mír\").\n\nV období 1933 až 1935 vystupovala i v několika filmech (\"Jindra\", \"U nás v Kocourkově\" a další). Často hostovala také v zahraničí, např. v Německu, Maďarsku, Polsku, Rakousku, Itálii a dalších zemích.\n\n\nVýběr:\n\n \n \n"}
{"id": "150967", "url": "https://cs.wikipedia.org/wiki?curid=150967", "title": "Bezpečnost a ochrana zdraví při práci", "text": "Bezpečnost a ochrana zdraví při práci\n\nBezpečnost a ochrana zdraví při práci (zkratka: BOZP) je velice široký interdisciplinární (mezivědní) obor. V současné době neexistuje její oficiální definice. V odborné literatuře můžete nalézt různé definice v závislosti na úhlu pohledu na zajištění bezpečnosti práce, např. \"Soubor opatření (technických, organizačních, výchovných), která při správné aplikaci nebo realizaci vytvoří podmínky k tomu, aby se pravděpodobnost ohrožení nebo poškození lidského zdraví snížila na minimum.\n\nBOZP tvoří celá řada oblastí a problematik. Jedná se zejména o:\n\nDo problematiky zajištění BOZP se též prolíná požární ochrana, krizový management a velmi okrajově i firemní ekologie (ochrana životního prostředí u zaměstnavatele).\n\nŘešení problematiky bezpečnosti práce není ničím novým. Jisté náznaky lze vysledovat již ve starověku. První náznaky, které se zatím týkaly jen represe, avšak je možné je již do jisté míry chápat jako požadavky na zajištění BOZP, se objevily za feudalismu (cechovní organizace, organizace tovaryšů atd.). Zákonodárství přichází s průmyslovou revolucí. Výjimku tvoří oblast hornictví. Příklady ze starověku:\n\n\nPožadavky na preventivní zajištění BOZP se objevily ve středověku. V roce 1300 vydal král Václav II zákoník „Ius Regale Montanorum“ (Právo horního regálu). Zákoník mimo jiné obsahoval pravidla k zajištění bezpečné práce (odvodňování a větrání šachet, počítání horníků před a po každé směně) a délku pracovní doby (směna = 6 hodin). O bezpečnost stavby se podle zákoníku starali tesaři, kteří měli na starost výdřevu šachet. Pravděpodobně se jedná o nejstarší právo na světě se sociálními a pracovně-právními předpisy. Zákoník s úpravami platil až do 1. 11. 1854. V roce 1518 byl zveřejněn Jáchymovský horní řád Štěpána Šlika, v kterém je poprvé zohledněn pracovní úraz.\n\nV ostatních oblastech právní úprava přišla až po několika stoletích. Rakouské císařství, později Rakousko-Uhersko, bylo v této otázce velice pokrokové. Již v roce 1776 vydává zákon na ochranu dětí v továrnách. Až po něm následuje Anglie (zákaz zaměstnávání žen v dolech) a Německo – 1869 (Živnostenský řád). V roce 1804 vydává Napoleon Občanský zákoník. V roce 1811 je vydán Všeobecný občanský zákoník, který obsahuje povinnost zaměstnavatele chránit život a zdraví zaměstnance. V roce 1859, tedy deset let před Německem, byl schválen Živnostenský řád (zákon 229/1859), který v § 74 uváděl: „Proto má majitel živnosti o to pečovati, aby stroje, zařízení závodní a jejich části tak byly ohrazeny nebo takovými úpravami ochrannými opatřeny, aby dělníci, konající obezřele svou práci, nemohli snadně býti ohroženi“. V červnu 1884 v Rakousku-Uhersku následuje zákon o maximální délce pracovní doby (v hornictví stanovena na 10 hodin denně, v podnicích s více než 20 zaměstnanci na 11 hodin, v malovýrobě nebyla regulována).\n\nTaké dozor nad dodržováním bezpečnosti práce má poměrně hlubokou tradici. V jisté formě tovární inspekce existovala již v letech 1790 až 1825. Obnovena byla v červnu 1883 zákonem č. 117 Říšského zákoníku, kdy byla zřízena živnostenská inspekce.\n\nV roce 1888 byl přijat zákon o úrazovém pojištění dělníků a o rok později zákon o nemocenském pojištění.\n\nBezpečnost práce byla významně zajišťována i za první republiky. Rakousko-uherské živnostenské zákony byly převzaty a inspekce, podřízená ministerstvu sociální péče, pokračovala v činnosti až do roku 1952.\n\nPo druhé světové válce se na zajištění BOZP začaly podílet odborové organizace: v roce 1951 byl vydán zákon o BOZP, jenž ukládal dozorování nad dodržováním bezpečnosti práce jednotné odborové organizaci. V roce 1981, se konala generální konference “Mezinárodní organizace práce”. Na ní byla přijata “Úmluva o bezpečnosti a zdraví pracovníků a o pracovním prostředí”. K poslední zásadní změně v zajišťování BOZP došlo k 1. lednu 2001: od tohoto dne byl přejat do českého právního řádu systém Evropské unie zajištění BOZP.\n\nČeská republika, jako člen Evropské unie, je vázána právními předpisy unie i v oblasti BOZP. Pro všechny členy unie je závazná Směrnice rady č. 89/391/EHS z 12. června 1989 o zavedení opatření pro zlepšení bezpečnosti a ochrany zdraví zaměstnanců při práci. Tato směrnice je nejen základem právního rámce BOZP, ale též právním garantem tzv. nové filosofie zajištění BOZP.\n\nOd 1. ledna 2001 (druhá euronovela zákoníku práce) se v České republice v důsledku přijetí evropské nové filosofie zásadně změnilo pojetí BOZP. Dosavadní technický přístup byl nahrazen systémovým a zvýšila se odpovědnost jednotlivých vedoucích zaměstnanců. Důraz je kladen především na vyhledání a vyhodnocení rizik a také na zapojování zaměstnanců do řešení otázek BOZP, a tím i do řízení firmy. Zaměstnanci se na řízení BOZP podílejí prostřednictvím svých zástupců nebo odborových organizací.\n\nPožadavky na zajištění BOZP pro jednotlivého zaměstnavatele vyplývají ze tří zdrojů. Z právních a ostatních předpisů k zajištění BOZP (asi 70 % až 80 %), z vyhledání a vyhodnocení rizik při práci a z kategorizace prací. Nový přístup k BOZP neřeší jen negativní aspekty výrobních procesů, ale předcházení těmto aspektům. Nezaměřuje se jen na stroje, zařízení a pracovní prostředí, ale i na lidský faktor a kulturu práce. BOZP již není záležitostí pouze technika BOZP, jak tomu bylo v době technického přístupu, ale vedení firmy a všech zaměstnanců. Proto BOZP dnes zahrnuje bezpečnost, sociální ochranu a ochranu zdraví.\n\nPovinnost zajišťovat BOZP se nevztahuje pouze na zaměstnavatele a zaměstnance, ale též na zaměstnavatele, který je fyzickou osobou a sám též pracuje (např. praktický lékař, tlumočník, auditor), na fyzickou osobu, která provozuje výdělečnou činnost, spolupracujícího manžela nebo dítě předcházejících osob a na fyzickou nebo právnickou osobu, která je zadavatelem stavby nebo jejím zhotovitelem, případně se na zhotovení stavby podílí. Povinnost zajišťovat BOZP se vztahuje na všechny fyzické osoby, které se s vědomím zaměstnavatele zdržují na jeho pracovištích.\n\nZa zajištění BOZP jsou odpovědní vedoucí zaměstnanci na všech stupních řízení v rozsahu pracovních míst, která zastávají. Tato odpovědnost může mít až trestně-právní důsledky.\n\nZaměstnavatel k zajišťování úkolů v prevenci rizik si může nebo musi (to záleží na počtu jeho zaměstnanců — do 25 zaměstnanců si může úkony v prevenci rizik zajišťovat sám, má-li k tomu potřebné znalosti) zajistit osobu odborně způsobilou k zajišťování úkolů v prevenci rizik (technika BOZP; pozor, nezaměňovat s bezpečnostním technikem — to je někdo jiný). Ta je jeho odborným poradním, metodickým a kontrolním orgánem pro oblast bezpečnosti práce. Pro oblast ochrany zdraví při práci si zaměstnavatel musí zajistit lékaře, který mu bude poskytovat pracovně lékařské služby.\nUstanovením odborného poradce se vedoucí zaměstnanec nezbavuje své odpovědnosti za zajištění BOZP, a to ani v případě, že se jedná o firmu specializující se na zajištění BOZP.\n\nPožadavky na zajištění BOZP jsou definovány v celé řadě právních a ostatních předpisů k zajištění BOZP (které to jsou definuje ustanovení § 349 odst. 1 zákoníku práce). Jedná se o více než 80 právních předpisů, stovky technických norem a dalších ostatních předpisů k zajištění BOZP (návody k použití atd.). Nejpodstatnějšími právními předpisy jsou:\n\n\n"}
{"id": "150970", "url": "https://cs.wikipedia.org/wiki?curid=150970", "title": "Renault R25", "text": "Renault R25\n\nRenault R25 je závodní vůz, který používal tým Renault ve Formuli 1 v sezóně 2005. Díky tomuto vozu vyhrál Fernando Alonso Jezdecký pohár a zároveň Renault F1 Pohár konstruktérů.\n\nZa sezónu Renault R25 získal v kokpitu s F. Alonsem a G. Fisichellou celkem 191 bodů, 8 závodů vyhrál a 15 krát se objevil na stupních vítězů. Jeho nástupcem pro sezónu 2006 byl model R26.\n"}
{"id": "150975", "url": "https://cs.wikipedia.org/wiki?curid=150975", "title": "Monte Carlo", "text": "Monte Carlo\n\nMonte Carlo (francouzsky \"Monte-Carlo\", v monegasqueštině \"Monte-Carlu\", v okcitánštině \"Montcarles\") je jednou ze čtyř částí Monackého knížectví. Je patrně nejznámější a nejmodernější součástí tohoto městského státu. Úřední jazyky jsou francouzština a italština.\n\nMonte Carlo (neboli \"Karlova hora\") nese toto italské jméno na počest knížete Karla III. Monackého, a to od 1. července 1866.\n\nV roce 1848 přišlo Monacké knížectví o 95 % svého území, když do té doby monacká města Menton a Roquebrune vyhlásila svou samostatnost. Monako se ocitlo v těžké hospodářské situaci, jelikož z těchto dvou měst plynul do té doby největší finanční příjem, a to z pěstování a prodeje citronů, pomerančů a oliv. Kníže Karel III. se rozhodl propad v hospodářství vyrovnat a prosperitu zajistit zřízením lázeňského komplexu a provozováním hazardních her na území Monaka. V roce 1856 tak na jeho popud zřídili Napoleon Langlois a Albert Aubert přímořské lázně s kasinem. V roce 1860 se kníže Karel III. rozhodl založit nový lázeňský komplex s kasinem na dosud neobydleném místě, zvaném \"Les Spelugues\" (\"Jeskyně\"), a obrátil se proto na zkušeného francouzského investora podnikajícího v oblasti hazardních her Françoise Blanca, s nímž 31. března 1860 podepsal smlouvu o spolupráci. Blanc se i se svou manželkou Marií odstěhoval do Monaka, kde založil investiční společnost Société des Bains de Mer (\"Společnost mořských lázní\") a osobně dohlížel na veškerou projektovou dokumentaci i samotnou výstavbu. Významnou pomocnicí i rádkyní mu byla po celou dobu především jeho manželka Marie Blanc. První stavební práce byly ukončeny v roce 1864, mj. luxusní Hôtel de Paris, a v roce 1866 bylo slavnostně otevřeno i nové kasino. Při příležitosti otevření kasina (\"Casino de Monte-Carlo\") dal kníže Karel III. tomuto novému městu jméno Monte Carlo. Zisky nového kasina rostly závratnou rychlostí a do města se sjížděli politici, panovníci i umělci z celé Evropy. Státní pokladna se plnila penězi a Karel III. mohl v knížectví zrušit daně.\n\nSituace v knížectví se stále zlepšovala, zvláště poté, co kancléř Otto von Bismarck nechal v roce 1877 uzavřít poslední kasino v Německém císařství. Monte Carlo získalo v Evropě monopol na provozování hazardních her a jeho rozkvět dále pokračoval, k čemuž od roku 1868 napomohlo i vybudování železnice do okolní Francie. Velké zisky malého knížectví ale vzbudily u okolních států nelibost. Kníže Karel III. a Blanc byli zahraničním tiskem opakovaně napadáni. Bylo jim vytýkáno, že se obohacují nemorálním způsobem. Největší kritika proti Monaku přicházela z Francie, a tak se Blanc rozhodl pomoci Francii se splácením válečných reparací po prohrané francouzsko-pruské válce. Také velkoryse přispěl na dostavbu pařížské Opery (\"Opéra Garnier\"). Po této jeho štědré finanční pomoci veškerá kritika ze strany Francie utichla. François Blanc zemřel v roce 1877 během léčby ve Švýcarsku a jeho majetek připadl ovdovělé Marii Blanc, která Monte Carlo dále zvelebovala. Mezi její největší počiny patřilo dobudování nového kasina spojeného s operou (Opéra de Monte-Carlo) od významného architekta Charlese Garniera.\n\nOd roku 1950 je Monte Carlo dějištěm jednoho ze závodů v rámci populární automobilové Formule 1. Tamější okruh je proslulý svými nebezpečnými zatáčkami a závody mají mondénní atmosféru.\n\nVzhledem k tomu, že Monte Carlo je proslulé město hazardu s velkým množstvím kasín, existuje v numerické matematice skupina metod nazvaných po tomto městě. Metody Monte Carlo, laicky řečeno, dokážou spočítat poměrně přesný výsledek použitím pseudonáhodných čísel. Název Monte Carlo nese i jedna z metod radiosity, která spočívá v náhodném „střílení“ paprsků ze zdroje světla a zjišťování, kde zasáhly renderovaná tělesa.\n\n"}
{"id": "150981", "url": "https://cs.wikipedia.org/wiki?curid=150981", "title": "Svatojánské proudy", "text": "Svatojánské proudy\n\nJako Svatojánské proudy byl označován úsek Vltavy mezi Štěchovicemi a Slapy, kde řeka protékala hlubokým skalnatým údolím a tvořila peřeje. Dnes je území zatopené štěchovickou vodní nádrží.\n\nSvatojánské proudy byly obávanou překážkou pro voraře, plavbu komplikovala četná skaliska. V 17. století byla kromě jiných úprav odstřelena část skaliska Sedlo (nacházejícího se na začátku úseku, poblíž dnešní hráze Slapů), na zbytku byl vztyčen Ferdinandův sloup, pojmenovaný podle císaře, který úpravu nařídil. Poblíž sloupu byla v roce 1722 postavena socha sv. Jana Nepomuckého, podle které byla oblast pojmenována (dříve se nazývala Vltavské či Štěchovické proudy).\n\n11. května 1889 vyznačil čerstvě založený Klub českých turistů ze Štěchovic ke Svatojánským proudům svou první českou turistickou značenou trasu. Ve 20. století se oblast stala vyhledávanou turistickou lokalitou, vznikaly zde trampské osady (např. Ztracená naděje) a zařízení pro cestovní ruch, provozovaly se turistické plavby po řece.\n\nSvatojánské proudy byly zatopeny po výstavbě štěchovického vodního díla, menší zbylá část byla o několik let později zatopena nádrží Slapy, pod jejíž hráz byla přemístěna socha a Ferdinandův sloup.\n\n\n"}
{"id": "150982", "url": "https://cs.wikipedia.org/wiki?curid=150982", "title": "John William Strutt, 3. baron Rayleigh", "text": "John William Strutt, 3. baron Rayleigh\n\nJohn William Strutt, 3. baron Rayleigh (12. listopadu 1842 – 30. června 1919) byl anglický fyzik.\n\nZjistil anomálii hustoty dusíku izolovaného z atmosféry, kterou publikoval na svých přednáškách. Tato anomálie zaujala Williama Ramsaye a spolu s Rayleighem objevil argon (Nobelova cena za fyziku 1904) a další vzácné plyny. Zabýval se také akustikou, optickým a elektromagnetickým rozptylem světla, je objevitelem jednoho z vyzařovacích zákonů. Většina historiků a přírodovědců oceňuje jeho vědeckou důkladnost a přesnost, která mu vynesla celou řadu ocenění.\n\nRoku 1873 se stal Strutt členem Královské společnosti, kde působil v letech 1885–1896 jako tajemník a v letech 1905–1908 jako prezident. V roce 1904 se stal laureátem Nobelovy ceny za fyziku, kterou získal za izolování inertního atmosférického argonu. Na zdi kaple svatého Ondřeje ve Westminsterském opatství byla 30. listopadu 1921 na jeho počest odhalena mramorová deska s nápisem:\nV roce 1861 nastoupil mladý J. W. Strutt na univerzitu do Cambridge na Trinity College (roku 1865 zde získal cenu nejlepšího studenta v oboru matematiky, téhož roku získal i Smithovu cenu, další cambridgeské studentské ocenění). V té době se tu také začal zajímat o projevy mediumity, zvané dnes telekineze a jako matematik se nemohl později vyhnout ani otázkám spojeným se čtvrtou dimenzí. Jeho zájem o metapsychické jevy pak vzrostl poté, co se roku 1871 oženil s Evelyn Balfourovou, s jejímž bratrem Arthurem Jamesem Balfourem (1848–1930) se poznal na studiích. Zároveň ale Strutt díky svému sňatku přišel do kontaktu s další osobností, která na něj měla vliv: se švagrem své ženy Henrym Sidgwickem (1838–1900), který byl zakládajícím členem a prvním prezidentem Společnosti pro psychický výzkum. V dubnu roku 1919 byl pak coby dlouholetý člen této společnosti zvolen jejím prezidentem (ještě jako kancléř univerzity v Cambridge) i sám John William Strutt, 3. baron Rayleigh.\n\nZájmem o neobjasněné jevy, jimiž se tehdy v Evropě zabývala tzv. věda metapsychická, byla ovlivněna celá jeho rodina. Bratr jeho manželky Arthur Balfour, který se stal v letech 1902–1905 ministerským předsedou Velké Británie, před nástupem do této státnické funkce vykonával funkci prezidenta Society for Psychical Research. Eleanora Sidgwicková (1845–1936), provdaná sestra Struttovy manželky, byla později do čela této společnosti také zvolena. Rovněž jeho syn, fyzik Robert John Strutt, 4. baron Rayleigh (1875–1947), šel ve stopách svého otce a v letech 1937–1938 se v Society for Psychical Research též stal jejím prezidentem.\n\nVe své nobelovské přednášce Rayleigh řekl:\n\n\n"}
{"id": "150986", "url": "https://cs.wikipedia.org/wiki?curid=150986", "title": "Konvalinka (rozcestník)", "text": "Konvalinka (rozcestník)\n\nKonvalinka má více významů:\n\n"}
{"id": "150990", "url": "https://cs.wikipedia.org/wiki?curid=150990", "title": "Amores perros", "text": "Amores perros\n\nAmores perros (v češtině také jako Láska je kurva) je mexický film z roku 2000, který režíroval Alejandro González Iñárritu a v jedné z hlavních rolí se poprvé na filmovém plátně představil herec Gael García Bernal. Film byl v roce 2001 nominován na Oscara za \"Nejlepší zahraniční film\".\n\nFilm se odehrává v Mexico City a vypráví tři příběhy navzájem spojené automobilovou nehodou a různou podobou lidské lásky ke psům (jak naznačuje název filmu).\n\nV hlavních rolích Gael García Bernal a Vanessa Bauche.\nOctavio, beznadějně zamilovaný do bratrovy manželky Susany, potřebuje nutně peníze, aby mohl se Susanou odejít. Pouští se proto se svým psem Coffim do psích zápasů.\n\nV hlavních rolích Álvaro Guerrero a Goya Toledo.\nÚspěšný vydavatel Daniel opouští svou rodinu, aby mohl žít se supermodelkou Valerií. Ta se však vážně zraní při nehodě způsobenou Octaviovým vozem a proto se již nemůže věnovat modelingu. Jejich vztah se postupně hroutí pod náporem Valeriininy obsesivní lásky k pejskovi Ritchiemu, který zmizel v rozbité podlaze nového bytu.\n\nV hlavní roli Emilio Echevarría.\nEl Chivo, muž, který žije převážně na ulici a společnost mu dělají toulaví psi, si obstarává peníze jako nájemný vrah. Při srážce Valeriina a Octaviova auta zachraňuje Cofiho.\n\n"}
{"id": "150993", "url": "https://cs.wikipedia.org/wiki?curid=150993", "title": "Burgundsko", "text": "Burgundsko\n\nBurgundsko, francouzsky Bourgogne (Burgoň), frankoprovensálsky Borgogne) je bývalý francouzský region, jenž spojoval čtyři departementy: Yonne (89), Côte-d'Or (\"Zlaté svahy\") (21), Nièvre (58) a Saône-et-Loire (71). Od roku 2016 byl spolu s regionem Franche-Comté sloučen do nového regionu Burgundsko-Franche-Comté.\n\nBurgundsko vděčí za své jméno kmenům germánských Burgundů, kteří založili v 5. století v jihovýchodní Galii svoji říši, jež se v 6. století stala součástí franské říše. Během 7. století se pak Burgundsko konstituovalo jako jedno z jejích dílčích království.\n\nVe středověku existovalo hrabství burgundské, vévodství burgundské a dolní a horní burgundské království, která se později sjednotila. První (v současnosti Franche-Comté) bylo říšským územím, druhé, tvořené hrabstvími Mâcon, Chalon, Sens, Auxerre, Tonnerre, Nevers, Autun, patřilo pod lenní svrchovanost francouzského království. Burgundské království (též Arelatské království) se v letech 1032-1034 stalo součástí Svaté říše římské. V roce 1378 je daroval císař Karel IV. francouzskému princi (budoucímu králi Karlu VI.) a tím bylo připojeno k Francii. Kromě starého vévodství zahrnuje od roku 1601 většinu savojských provincií na pravém břehu řeky Rhôny a později i někdejší svrchované panství Dombes, které k němu svým ediktem připojil král Ludvík XVI. v roce 1781. Z těchto posledních akvizicí byl v roce 1790 ustaven departement Ain.\n\nV burgundštině se region jmenuje \"Bregogne\" a v arpitánštině \"Borgogne\".\n\nSeverní část, též nazývaná Dolní Burgundsko, se rozkládá v sedimentárních pánvích. Zahrnuje zemědělsky intenzivně obdělávané území \"Sénonais\" a lesnatý kraj \"Othe\", převážně náležející do povodí řek Yonne a Armançon. Nejznámějším a největším městem severu Burgundska je Auxerre.\n\nVýchodní část Burgundska se rozkládá především v povodí řeky Saône. Nacházejí se v ní především četné rozlehlé louky a pole, na nichž se nejčastěji pěstuje pšenice, kukuřice, olejniny a květiny; intenzivní je také zahradnická a ovocnářská produkce.\n\nStřed Burgundska charakterizují vápencové plošiny, které klesají zvolna k severozápadu a prudce k jihovýchodu. Nachází se zde například kraj Auxerrois, skalnatá plošina osázená vinicemi (Chablis v nejsevernějším koutě burgundského vinařského regionu, známé bílým vínem), kraj Tonnerrois v nižších polohách, lesnatý kraj Chatillonnais, tzv. dijonská křižovatka a kuesta Côte-d'Or na západní straně údolí Saôny, jedna z nejslavnějších vinařských oblastí ve Francii. K méně známým patří starý lesnatý masiv vrchoviny Morvan, regionální přírodní park obklopený hlinitými plošinami s intenzivním zemědělstvím.\n\nJIh Burgundska, obvykle nazývaný Maconnais podle největšího tamního města, je kraj se smíšenou rostlinnou i živočišnou výrobou a vinicemi. Nachází se v podhůří Francouzského středohoří. Maconnais je nejjižnější částí Burgundska a svým návštěvníkům nabízí přitažlivou krajinu s pahorkatým až vrchovinným reliéfem (s kopci vysokými kolem 700 m n.m.), kterou protéká řeka Saône.\n\nBurgundské zemědělství je dynamické, výkonné a vysoce specializované: obilniny (pšenice a ječmen v Yonne a na Côte-d'Or), olejniny, chov skotu (Charolais, Morvan, Nivernais), vinařství (Côtes de Beaune, Nuits, Hautes-Côtes, Côte Chalonnaise, Mâconnais, Beaujolais).\n\nPrůmysl, jenž se rozvíjí již od 19. století (těžba uhlí v Montceau-les-Mines, ocelářství v Creusot, doly v La Machine), doznal nového rozmachu po roce 1945, zejména v povodí Saony, v Dijonu a v Yonne, avšak nebyl ušetřen hospodářské krize. Naproti tomu severní část regionu, která je na velké podniky poměrně chudá, získává svou obživu v zavedení lehčích forem průmyslu – více diverzifikovaných a méně zranitelných: lehká chemie, farmaceutický průmysl, elektronika, plastikářský a papírenský, strojírenský, automobilový a potravinářský průmysl. Významný je také zahraniční obchod a cestovní ruch (související obory gastronomie, kulturní a zelená turistika – viz Přírodní park Morvan)\n\nPočet obyvatel Burgundska a regionu Franche Comté(Bourgogne-Franche-Comté) činí 2 820 623 (údaj k 1.1.2014). Nejlidnatějším útvarem je Saône-et-Loire. Nejhustěji zalidněnou oblastí je Doubs, který se svou hustotou blíží větším metropolím. Ostatní oblasti Burgundska jsou mnohem méně zalidněné. Nejmenší oblast regionu představuje Territoire de Belfort se svou rozlohou \n\n609 km² obývanou jen 238 obyvateli. \n\nRegion Burgundsko\nMezi nejlidnatější regiony se řadí Saône-et-Loire, Doubs a Côte-d'Or, jejichž počet obyvatel přesahuje 500 000 (tj. více než polovina celkového regionálního obyvatelstva). V posledních desetiletích zůstala populace stabilní pouze v regionu Saône-et-Loire. \n\nDemografická situace se v obou regionech značně liší. Západně od hranice Dijon-Macon je populace starší a počet klesá, zatímco na východě je populace mladší a její počet roste. Obyvatelstvo regionu Franche-Comté oproti obyvatelstvu Burgundska mladší a dynamičtější. \n\nRegion se skládá z šestnácti městských oblastí. Každý pátý obyvatel pochází z části Dijon nebo Besançon.\n\nStejná jména jako nejobývanější městské části se nazývají i akademie, které se nachází v těchto regionech. \n\nStředoškolské vzdělání dokončí zhruba jedna desetina všech zapsaných studentů. Počet studentů zapsaných k základnímu vzdělávání se z posledních letech také sniuje a to v důsledku pomalé regionální demografie. Region Bourgogne a Franche Comté se řadí mezi regiony s nejmenším počtem absolventů vysokých škol mezi 25-34 lety. \n\nL'université Bourgogne - Franche-Comté (UBFC) je společenství univerzit a zařízení asi 56 000 studentů, rozložených na 22 místech. Patří sem Burgundská univerzita, University of Franche-Comté, University of Technology v Belfort-Montbéliard, AgroSup Dijon a další. Každé zařízení si zachovává svoji právní samostatnost. Hlavní univerzitní sídlo se nachází v Besançonu. \n\nPrůměrná délka života se pohybuje kolem 78 let u mužů a 85 let u žen (údaj z\n\nroku 2013). \n\nNejčastější příčinou úmrtí je rakovina (28%) a na druhém místě jsou kardiovaskulární choroby (26%). \n\nNabídka lékařů je velmi slabá. Počet praktických lékařů se pohybuje kolem 5 600, zdravotních sester kolem 6 400 (tzn. 10 sester na 10 000 obyvatel), zubařů 2 600 a fyzioterapeutů kolem 5 700, což představuje na hustotu obyvatel v tomto regionu opravdu silný deficit. \n\nRegion je známý pro své basketbalové, fotbalové, rugbyové a házenkářské kluby. Mezi nejznámější patří:\n\n\n\n\n\nV regionu funguje hustá síť poboček France 3, spojením sil France 3 Bourgogne a France 3 Franche-Comté vznikla redakce France 3 Bourgogne-Franche-Comté. Každá pobočka však stále vysílá odděleně a nezávisle. Známá je také síť France Bleu. Písemný tisk je zde velmi rozmanitý. Est Républicain je velmi známým tiskem v regionu Franche- Comté s výjimkou Jury, kde byl již v minulosti zřízen zpravodaj Progress. Denní výtisk vydává nakladatelství Le Bien  v Côte d'Or, v Chalon-sur-Saône se sídlem v Le Journal de Saône-et-Loire a v Auxerre L'Yonne Républicaine.\n\n\nBurgundsko je proslulé jak přírodním bohatstvím, tak hmotným kulturním, a to především stavbami. Mezi hojně navštěvovaná architektonická díla patří, středověké hrady, renesanční zámky, ale i velké množství staveb sakrálních. Konkrétně pak: vévodský palác v Dijonu Palais des ducs de Bourgogne, zámky Château de Cormatin a Château de Tanlay, hospic Hospices de Beaune, kláštery Abbaye Saint-Philibert de Tournus a Abbaye de Pontigny, katedrály Cathédrale Saint-Étienne de Sens, Cathédrale Saint-Lazare d'Autun nebo Cathédrale Saint-Étienne d'Auxerre a mnoho dalších. V tomto regionu se také nachází významná muzea jako Musée des Beaux-Arts de Dijon a Le musée Nicéphore-Niépce de Chalon-sur-Saône nebo divadla, například Théâtre Dijon Bourgogne.\n\nZde je důležité zmínit svátek Kvetoucích vinic v Auxerre, Mezinárodní festival sakrální hudby v Dijonu a festival Chalon v ulicích Chalon-sur-Saône se svátky vína, historickými představeními a pouličním uměním. Mezi další oblíbené akce se dále řadí: Mezinárodní festival barokní hudby v Beaune, Gurmánské dny v Saulieu en Côte-d’Or a další hudební festivaly jako Blues en Bourgogne v Creusot nebo D'Jazz Nevers Festival.\n\nBurgundsko je považováno za jednu z oblastí Francie, které se nejvíce podílí na produkci vína, a to jak bílého, tak červeného. Zdejší víno se nejčastěji vyrábí z vinné révy odrůdy rulandské modré a chardonnay. Mezi nejznámější značky vína patří například Romanée-Conti nebo Louis Jadot. Reputace a kvalita vína spolu se skutečností, že bývá produkováno v malém množství, vedla k vysokým poptávkám a cenám. Některé z burgundských vín se řadí mezi nejdražší na světě.\n\nOblast je také známá svou kuchyní. A to zejména pokrmy, jako je hovězí po burgundsku (Boeuf bourguignon), kohout na víně (Coq au vin), žabí stehýnka (Cuisses de grenouille), Dijonská hořčice nebo šunka v petrželi (Jambon persillé).\n\nRegion je mimo jiné taky domovem mnoha známých osobností. Patří mezi ně například Gustave Eiffel, konstruktér a architekt, který se proslavil konstrukcí všemi dobře známou Eiffelovou věží a návrhem kostry Sochy Svobody. Burgundy jsou také rodným místem několika zástupců z královské rodiny Valois (ze které pochází i jedna z manželek Karla IV.), jako je třeba Jan I. Burgundský, zvaný též nebojácný, nebo Filip III. Dobrý. Narodil se zde také známý francouzský fotbalista Antoine Griezmann, hrající ve španělském klubu FC Barcelona.\n\n"}
{"id": "150994", "url": "https://cs.wikipedia.org/wiki?curid=150994", "title": "Kitaj-gorod (stanice metra v Moskvě)", "text": "Kitaj-gorod (stanice metra v Moskvě)\n\nKitaj-gorod (, někdy mylně přeložené jako \"Čínské město\" nebo také \"Čínská čtvrť\") je přestupní stanicí mezi Kalužsko-Rižskou a Tagansko-Krasnopresněnskou linkou v Moskvě. Stanice se nachází v centru města, nedaleko Rudého náměstí. V okolí stanice se ale nikdy čínská čtvrť nenacházela a název etymologicky pochází od tzv. kitů, což byl druh opevnění, připomínající proutěnou hradbu.\n\nStanice byla vybudována jako podzemní, ražená, přestupní, jedná se o tzv. \"křížový typ přestupní stanice\" (existuje východní a západní nástupiště, obě jsou propojená přestupní chodbou, avšak žádné z nich nepatří konkrétní lince; na každou kolej každého z obou dvou nástupišť vedou obě linky zároveň – jedno nástupiště tak slouží pro severní směr, druhé pro jižní. Obě nástupiště jsou založená ve stejné hloubce 29 m). Přestupy vycházejí vždy z prostředku střední lodě nástupiště kolmo k jeho ose, výstupy pak vedou podle osy stanice; celkem jsou dva a každý ústí ve svém vestibulu.\n\nKaždé nástupiště má svou přezdívku; to západní se nazývá \"Kristall\" (podle bílého mramoru, obkládajícího pilíře stanice a hranatých prvků, použitých nad prostupy) a východní pak \"Garmoška\" (česky harmonika), přezdívka vznikla též z vzhledu celé stanice, tady mají harmoniku konkrétně připomínat prostupy společně s nažloutlým mramorem obloženými sloupy.\n\nStanice byla zprovozněna celá 3. ledna 1970. Původní název byl \"Ploščaď Nogina\", a to podle nedalekého náměstí. Tehdy sloužila jako konečná pro obě trasy (šestou i sedmou); využíváno bylo však pouze východní nástupiště. Současný název Kitaj-gorod se používá až od 5. listopadu 1990. V dnešní době je stanice velmi vytížená; 103 000 lidí denně zde nastoupí a vystoupí a okolo 300 000 přestoupí mezi oběma linkami.\n\nVe stanici Kitaj-gorod se odehrává část děje knihy Metro 2033 od Dmitrije Gluchovského.\n\n"}
{"id": "150997", "url": "https://cs.wikipedia.org/wiki?curid=150997", "title": "Rudolf Formis", "text": "Rudolf Formis\n\nRudolf Formis (25. prosince 1894, Stuttgart – 23. ledna 1935, Slapy) byl německý inženýr radiotechnik, zavražděný kvůli protinacistickému rozhlasovému vysílání z Čech.\n\nRadiotelegrafií se zabýval už za 1. světové války, kdy sloužil v německé armádě. Po válce vystudoval radiotechniku na vysoké škole. Stal se technickým ředitelem rozhlasové stanice ve Stuttgartu. Při Hitlerově projevu přerušil vysílání a následkem toho byl zatčen a odvezen do koncentračního tábora. Odtud uprchl a v dubnu 1934 se mu podařilo dostat do Československa.\n\nTam začal pracovat ve skupině Černá fronta svého známého Strassera, která se odštěpila od NSDAP. V hotelu Záhoří poblíž Slapů vytvořil tajnou vysílací stanici, kterou od konce listopadu 1934 šířil do nacistického Německa pořady zaměřené proti nacistickému režimu, k vysílání používal podobnou vlnovou délku jako německý státní rozhlas.\n\nV lednu roku 1935 byli do Čech vysláni němečtí agenti, jeho působiště bylo vyzrazeno udavači. Agentům se jej podařilo 23. ledna i přes jeho ozbrojený odpor přímo v hotelu zastřelit a následně se vrátit zpátky do Německa. Formis byl pohřben na hřbitově ve Slapech.\n"}
{"id": "151002", "url": "https://cs.wikipedia.org/wiki?curid=151002", "title": "Suť", "text": "Suť\n\nSuť jsou obecně materiály, které mohou být různorodé, ve formě různě velkých částic. Nazývají se tak i kamenná moře nebo rozdrolené skály.\n\nVe stavebnictví se tento výraz používá pro zbytkový materiál, který již nelze nijak využít. Stavební suť vzniká při nové výstavbě, přestavbě či rekonstrukcích nebo demolicích. Termín se vztahuje na minerální odpad a stavební materiály jako jsou beton, cihly, zbytky omítek nebo malty, ale také dlaždice či obkladačky, skleněné tvárnice, keramika nebo písek. Společnosti pro likvidaci odpadů často rozlišují mezi sutí a smíšeným stavebním odpadem. Oba druhy odpadu musí být řádně likvidovány odvozem na skládku a nepatří do domácího odpadu.\n\nJako sutiny jsou také označovány pozůstatky po zřícené nebo zbourané budově či jiném objektu. Suťovým kuželem je v archeologii označován terénní útvar v podobě pahorku na místě zaniklé stavby, vzniklý ze stavebního materiálu zřícené stavby.\n"}
{"id": "151004", "url": "https://cs.wikipedia.org/wiki?curid=151004", "title": "Ondřej Liška", "text": "Ondřej Liška\n\nOndřej Liška (* 14. července 1977 Brno) je český politik, v letech 2009–2014 předseda Strany zelených, v letech 2006–2010 poslanec Poslanecké sněmovny, v letech 2007–2009 ministr školství, mládeže a tělovýchovy České republiky ve vládě Mirka Topolánka.\n\nVystudoval Biskupské gymnázium Brno, poté absolvoval politologii a religionistiku na Masarykově univerzitě v Brně. V letech 2000–2001 pracoval pro Forum 2000, v letech 2003–2004 předsedal Česko-rakouskému fóru pro dialog.\n\nInicioval a spoluzaložil občanské sdružení \"Mládež pro interkulturní porozumění\" – MIP (1998), \"Brno věc veřejná\" (2005) a \"Institut aktivního občanství\" (2011).\n\nJe iniciátorem a spoluautorem Výzvy sdružení MIP vedení města Brna k 55. výročí vyhnání brněnských Němců, která otevřela vyrovnání města s poválečným odsunem (tzv. Brněnský pochod smrti). Dlouhodobě se angažuje v rozvoji česko-německých vztahů, diskusi o společné minulosti a soužití Čechů, Němců, Židů a Romů. Z tohoto titulu působil v letech 2007–2013 jako člen Česko-německého diskusního fóra.\n\nJe ženatý a se svou ženou, jež pochází z Itálie, mají dvě dcery. Je autorem několika odborných textů a knihy Církev v podzemí, která byla vydána v roce 2000 (v roce 2003 v Německu) a mapuje aktivity katolické církve v českých zemích v době komunismu. Knize udělil roku 1999 ministr školství cenu Talent roku.\n\nV letech 2000–2001 působil v Nadaci Forum 2000 založené Václavem Havlem. Později spolupracoval na vzniku think-tanku Glopolis, nezávislého analytického centra se zaměřením na globální výzvy a příslušné odpovědi České republiky a EU, kde později pracoval jako analytik, iniciátor a vedoucí projektu \"Česko hledá budoucnost\". V letech 2011 až 2013 působil jako poradce Open Society Foundations pro oblast inkluze a advokační strategie. Spolupracuje s česko-arabským centrem kulturního dialogu Insaan.\n\nMezi lety 2002 a 2014 zastával jako přední představitel české Strany zelených stranické (člen předsednictva, 1. místopředseda, předseda) i veřejné volené funkce (ministr školství mládeže a tělovýchovy, poslanec PSP ČR, předseda výboru pro evropské záležitosti PSP ČR).\n\nJe spoluzakladatelem hudební skupiny \"Lesní zvěř\", která hraje tzv. nu-jazz. Plynně hovoří anglicky a německy, ovládá základy francouzštiny a ruštiny, jako součást studia religionistiky se věnoval moderní spisovné arabštině a biblické hebrejštině.\n\nVeřejně vystupuje a publikuje při různých příležitostech k tématům vzdělávání, sociální inkluze, rozvoje občanské společnosti, demokratické transformace, evropské integrace, zelené ekonomiky a lidských práv.\n\nOd roku 2013 žije ve Vídni. Od roku 2015 působí jako ředitel mezinárodní organizace Ashoka pro Českou republiku.\n\nV roce 2002 vstoupil do Strany zelených. V komunálních volbách roku 2002 byl za stranu zvolen do zastupitelstva městského obvodu Brno-střed. Profesně se uvádí jako politolog a religionista. Zastupitelem tu byl v letech 2003–2005 a působil jako člen výboru pro kulturu a školství. Ve volbách roku 2002 rovněž neúspěšně kandidoval do zastupitelstva města Brno.\n\nOd 6. dubna 2003 do roku 2004 byl místopředsedou Strany zelených (odstoupil kvůli sporům s vedením strany). Od roku 2004 působil jako poradce pro regionální rozvoj a sociální soudržnost ve skupině Zelených v Evropském parlamentu.\n\nVe volbách v roce 2006 byl zvolen do poslanecké sněmovny za Stranu zelených (volební obvod Jihomoravský kraj). Byl předsedou výboru pro evropské záležitosti (12. září 2006–prosinec 2007) a v období od 9. leden 2007 po prosinec 2007 působil jako místopředseda poslaneckého klubu Strany zelených. Ve sněmovně setrval do voleb v roce 2010. V prosinci 2007 se stal ministrem školství, mládeže a tělovýchovy České republiky ve vládě Mirka Topolánka. Na ministerské pozici zůstal až do konce existence Topolánkovy vlády, tedy do března 2009 (v demisi do května 2009).\n\nZastával tehdy významné stranické posty. Od 18. února 2007 do 6. září byl místopředsedou Strany zelených pro zahraniční politiku. V září 2008 byl na teplickém sjezdu SZ zvolen 1. místopředsedou strany.\n\nPo neúspěchu SZ v evropských volbách a odstoupení Martina Bursíka z pozice předsedy strany byl 8. června 2009 pověřen řízením strany. Na prosincovém volebním sjezdu se pak stal předsedou Strany zelených, když porazil dalšího kandidáta Matěje Stropnického. Dne 29. května 2010 dal spolu s celým vedením SZ k dispozici své funkce po prohraných volbách do Poslanecké sněmovny Parlamentu ČR, avšak 13. listopadu 2010 byl opět zvolen předsedou strany. 25. listopadu 2012 byl ve funkci potvrzen, když porazil Martina Bursíka.\n\nDne 24. listopadu 2012 byl na volebním sjezdu v České Třebové potvrzen ve funkci předsedy Strany zelených, když porazil Martina Bursíka, který se hodlal do nejvyšší funkce ve straně vrátit.\n\nVe volbách do Poslanecké sněmovny PČR v roce 2013 kandidoval v Hlavním městě Praze jako lídr SZ. Straně se pod jeho vedením do sněmovny nepodařilo dostat, překonala ale tříprocentní hranici, díky čemuž získala nárok jednak na téměř 16 milionů Kč za získané hlasy voličů, ale také na každoroční příspěvek od státu ve výši 6,4 milionů Kč. Liška se s 10 590 preferenčními hlasy umístil na desátém místě ze všech volených politiků.\n\nNa sjezdu Strany zelených v Praze v lednu 2014 byl již po čtvrté zvolen předsedou strany, když získal 125 hlasů ze 198 možných (tj. 63 %) a porazil tak Petra Štěpánka. Ve volbách do Evropského parlamentu v roce 2014 kandidoval jako lídr SZ, ale neuspěl (strana se do EP se ziskem 3,77 % nedostala). Získal však 12 501 preferenčních hlasů, což byl 14. nejvyšší počet v ČR. I přesto se rozhodl k 8. červnu 2014 rezignovat kvůli špatnému volebnímu výsledku na post předsedy strany.\n\nPo odchodu z aktivní stranické politiky působí Ondřej Liška v občanském sektoru a žije ve Vídni.\n\n"}
{"id": "151006", "url": "https://cs.wikipedia.org/wiki?curid=151006", "title": "Kokořík", "text": "Kokořík\n\nKokořík (\"Polygonatum\") je rod jednoděložných rostlin z čeledi chřestovité (\"Asparagaceae\"). Některé starší taxonomické systémy jej řadily do čeledi listnatcovité (\"Ruscaceae\"), konvalinkovité (\"Convallariaceae\"), popř. liliovité v širší pojetí (\"Liliaceae\" s.l.).\n\nJedná se o vytrvalé pozemní byliny, vzácně epifyty s oddenky. Jsou to rostliny jednodomé s oboupohlavními květy. Listy jsou jednoduché, přisedlé nebo krátce řapíkaté, střídavé, vstřícné nebo v přeslenech. Čepele jsou nejčastěji čárkovité, kopinaté nebo vejčité. Květy jsou jednotlivé nebo v chudých květenstvích, vyrůstajících z úžlabí listu, jedná se o chocholíky, okolíky nebo hrozny. Okvětí se skládá ze 6 okvětních lístků, které jsou do poloviny nebo ještě více srostlé v okvětní trubku. Tyčinek je zpravidla 6, většinou zčásti srostlé s okvětní trubkou. Gyneceum je složeno ze 3 plodolistů, je synkarpní, semeník je svrchní. Plod je dužnatý, jedná se o bobuli, za zralosti modré až černé nebo červené barvy.\n\nJe známo asi 60 druhů, které jsou rozšířeny v mírném pásu severní polokoule, nejvíce ve východní Asii.\nV Česku jsou původní tři druhy. Kokořík mnohokvětý (\"Polygonatum multiflorum\") roste spíše ve vlhčích lesích (nikoliv však velmi podmáčených) na bohatších půdách od nížin do podhůří. Kokořík přeslenitý (\"Polygonatum verticillatum\") je chladnomilnější, často roste v horských bučinách a smrčinách. Naopak teplomilný je kokořík vonný (\"Polygonatum odoratum\"), který roste ve světlých lesích (často i na kyselejších půdách) nížin a pahorkatin v teplejších oblastech. Druh kokořík širolistý (\"Polygonatum latifolium\") je domácí v jižní Evropě na sever až po jižní Slovensko, v ČR je jen výjimečně zdomácnělý.\n\n\n\n\n \n"}
{"id": "151008", "url": "https://cs.wikipedia.org/wiki?curid=151008", "title": "Zóna A", "text": "Zóna A\n\nZóna A je slovenská punk rocková skupina založená v roce 1984.\n\nSkupinu založili Peter „Koňýk“ Schredl (zpěv) a Jaro „Leďo“ Lederleitner (kytara) kteří do té doby hráli ve skupině Paradox, Petr „Ozi“ Hurig (bicí) který přišel z Ex-Tipu, Sveťo Korbel (kytara) a Braňo Alex (basová kytara). Koncert který se měl konat 15. 6. 1984 zatrhl Národní výbor, a tak si premiéru odbývají v červenci 1984 v Lamači, což byl jediný bratislavský klub, kde v té době mohly punkové skupiny hrát. Tam odehráli i další koncerty. V prosinci se jim povede předskakovat Abraxasu před tisícovkou lidí, ale zaznamenají i problémy – film o nich jde do trezoru, jsou jim odebrány pasy (aby nemohli hrát v polském Jarocinu) a také se jim nepodaří složit přehrávky. Zóna A poté skoro rok nekoncertuje, protože všechny vystoupení jsou zamítnuta. V říjnu 1986 vystupují Dome ROH pod falešným názvem Z.A. Nahrávají demokazety \"Zóna A\" (1985) a  \"Potopa\"(1986).\n\nV březnu 1987 se jim dokonce povede složit přehrávky, ale poté přichází akce v Horském parku. Policie tuto nepovolenou akci rozpráší a třicet lidí, včetně Koňýka, který je hlavním organizátorem, zadrží a vyslýchá. I přesto smí zahrát na velké akci Čertovo kolo, kde kromě nich vystupují například i HNF. Odchází Sveťa Korbel a přichází „stálý host“ Ľudovít „Elvis“ Gálka, akordeonista, civilním povoláním příslušník Veřejné Bezpečnosti. V dubnu 1988 nahrávají třetí demo \"Útok na špicu hitparády\". Dostane se jim i možnosti nahrát singl u vydavatelství Opus, které ale požaduje změnu textu písně Pivo, na což kapela nepřistupuje.\n\nPo revoluci ze Zóny A odchází Braňo a Ozi, kteří zakládají Slobodnou Európu. Dočasně v Zóně hrají členové Ex-tipu Miki Mikuška (baskytara) a Tibor Čech (bicí). V listopadu 1990 vychází první slovenská punková deska \"Potopa\", což je výběr ze všech předchozích dem. V dubnu 1991 nahrazují Mikiho a Tibora Miro \"Lump\" Lederleitner (baskytara) a Miroslav „Mikki“ Šimboch (bicí), kteří předtím hráli v Lord Alex. V únoru 1993 nahrávají pro ANK Records druhé album \"Nie je to tak zlé\". Další album – \"Útok na špicu hitparády\", vydané v roce 1994 obsahuje především staré nahrávky, vzniklé pro oba předrevoluční filmy. Naopak další album \"V životnej forme\" (1996), vydané u EMI/Monitor, obsahuje věci nové. Vydávají také kompilaci starých demonahrávek z let 1988-1989 pod názvem \"Nech žijeme\" (1999), ovšem ne u „mamutího“ labelu EMI, ale u Koňýkova vydavatelství Inflagranti Records. Druhým a posledním počinem pro EMI je album \"Nikto nevie jak to dopadne\" (2000). V roce 2002 odchází zakládající člen kapely kytarista Leďo a na jeho místo přichází Martin „Revo“ Revický. Koňýk tak zůstává posledním původním členem. Kapela je nespokojená s přístupem EMI/Monitor a povede se jí rozvázat s nimi smlouvu. Proto jejich zatím poslední řadové album \"Na predaj\" vychází u Inflagranti Records. K zatím poslední personální změně přichází v roce 2008, kdy bubeníka \"Mikka\" nahrazuje Tomáš \"Tuleň\" Vojtek, bývalý člen skupin O.B.D, Slobodná Európa a Extip.\n\nV roce 2004 bylo vystoupení kapely ve Stromovce napadeno a překaženo militantní levicí, protože kapele dříve zpívala negativně o Romech a údajně jedná benevolentně s neonacisty, což je pro dotyčné antifašistické skupiny důvodem, proč narušovat cizí koncert. Skupina vznesená obvinění ve svém prohlášení popřela.\n\nK dvacátému sedmému výročí skupiny vyšla v roce 2010 best of deska \"Všetko najlepšie !\". Dne 1. května 2014 v bratislavském hudebním klubu Randal kapela oslavila 30. výročí své existence. Zóna A nadále patří mezi nejznámější a podle mnohých lidí i nejlepší slovenské skupiny ve stylu 88 punku. V lednu 2016, po 24 letech odchází basák Lump a na jeho místo se po 26 letech vrací jeden ze zakladatelů kapely Ozi. V březnu 2016 odchází po 7 letech Tuleň, který se vrací do Slobodné Európy a na post bubeníka přichází Vajco z kapely The Last Days of Jesus.\n\n\n\nSveťo se v roce 1988 objevuje v obnoveném Ex Tipu. Koncem roku 1989 zakládá Slobodnou Európu.\n\n\nElvis je stálým hostem od července 1988. Koncem roku 1989 zakládá Karpinu. Alex a Ozi (spolu se Sveťom) zakládají koncem roku 1989 Slobodnou Európu. Ozi z ní odchází v roku 1991 a v roce 1998 zakládá Brickfield.\n\n\nMiki a Tibor, oba z Ex Tipu, hostují jeden rok. Čekalo sa na Lumpův návrat z vojny. Miki je samozřejmě stále i v Ex Tipu, Tibor z něho odešel někdy v roce 1992 / 1993 do Nového Al-bumu, nyní zpívá ve skupině Taktici.\n\n\nLeďo už v létě 2000 začíná hrát souběžně i v Brickfieldu. Hrál tam až do podzimu 2002. Po odchodu ze Zóny zakládá skupinu Princovia.\n\n\n\nPo 26 letech se vrací jeden ze zakládajících členů kapely bubeník Ozi (ex Slobodná Európa), tentokrát však na post baskytaristy.\n\n\n\n"}
{"id": "151009", "url": "https://cs.wikipedia.org/wiki?curid=151009", "title": "Loučky", "text": "Loučky\n\nNázev Loučky má více sídel:\n\n\n"}
{"id": "151017", "url": "https://cs.wikipedia.org/wiki?curid=151017", "title": "Těšov (Uherský Brod)", "text": "Těšov (Uherský Brod)\n\nTěšov je část města Uherský Brod. V minulosti býval samostatnou obcí s vlastním obecním úřadem.\n\nTěšovem protéká řeka Olšava. PSČ je 687 34.\n\nPodle regionálního členění reliéfu území České republiky patří Těšov do geomorfologické soustavy vnějších Západních Karpat, které tvoří podklad celé východní Moravy.\n\n\n\n"}
{"id": "151019", "url": "https://cs.wikipedia.org/wiki?curid=151019", "title": "Mistrovství Evropy v orientačním běhu", "text": "Mistrovství Evropy v orientačním běhu\n\nMistrovství Evropy v orientačním běhu je podobně jako v ostatních sportech významným závodem doplňujícím Mistrovství světa. Je pořádáno v dvouletém intervalu a v pořádání se střídají evropské země.\n\nMistrovství Evropy bylo poprvé uspořádáno v roce 1962 v kolébce orientačního běhu v Norsku jako výsledek rozšíření sportu v Evropě a sjednocení pravidel v jednotlivých státech. \n\nMistrovství obsahovalo závod jednotlivců a závod štafet. V mužích startovalo 46 závodníků a v ženách 23, přičemž dominovali seveřané.\nPrvními mistry Evropy se stali Magne Lystad z Norska a Ulla Lindkvist ze Švédska.\n\nDruhý ročník se konal ve Švýcarsku a stal se na dlouhou dobu posledním, neboť jej nahradilo Mistrovství světa.\n\nSnahy o jeho opětovné pořádání vyvrcholily až v roce 2000 a je nyní pořádáno každé dva roky. Složení disciplín odpovídá Mistrovství světa, tj. tři závody jednotlivců (dlouhá a krátká trať, sprint), štafety a od roku 2016 sprintové štafety.\n\nČeští reprezentanti doposud získali tři stříbrné a jednu bronzovou medaili. První stříbrnou ze závodu štafet mužů v roce 2000 ve složení Michal Jedlička, Radek Novotný, Rudolf Ropek a Vladimír Lučan, druhou Dana Šafka Brožková v longu v roce 2010, třetí získala mužská štafeta ve složení Jan Petržela, Vojtěch Král a Jan Procházka v roce 2014. Bronzovou medaili získala mužská štafeta ve složení Vojtěch Král, Jan Petržela a Jan Šedivý v roce 2016.\n\nTato krátká sprinterská disciplína se běhá na Mistrovství Evropy od roku 2000. Tento typ závodu je testem závodníkovy mapové techniky ve vysokém běžeckém tempu, trať tak klade vysoké nároky na rychlou volbu postupu a jeho realizaci. Tratě bývají poměrně krátké, 2-4 km s vítěznými časy 12-15 minut. Podoba závodů ve sprintu je různá, mohou se odehrávat v městské zástavbě nebo v zalesněných terénech či parcích.\n\nTato krátká trať tzv. \"Middle\" se běhá na Mistrovství světa od roku 2002. \n\nTento individuální závod se běhá na Mistrovství Evropy od roku 1962.\n\nŠtafety se běhají v mužské kategorii od počátku jako 4členné a od roku 2000, již jen jako 3členné. V kategorii žen se běhají od počátku ve 3členném složení.\n\n\n"}
{"id": "151022", "url": "https://cs.wikipedia.org/wiki?curid=151022", "title": "Josef Štěpánek Netolický", "text": "Josef Štěpánek Netolický\n\nJosef Štěpánek Netolický (asi 1460–1538) byl jeden z nejznámějších českých rybníkářů.\n\nO Josefu Netolickém se dochovalo velmi málo historických údajů . Rok narození ani křestní jméno Josef nejsou zcela jisté. První potvrzená zmínka o něm pochází až z konce 15. století, kdy působil ve službách Rožmberků, a to jako pomocník fišmistra Kunáta Dobřenského. Roku 1505 je sám jmenován fišmistrem. Na Třeboňsku měl na starost výstavbu rybníků a chov ryb. V roce 1522 se oženil s Dorotou Lokšovou, vdovou po třeboňském písaři. Tímto sňatkem získal dům č. 89 na dnešním Masarykově náměstí (dnes Dům Štěpánka Netolického). \n\nZemřel kolem Vánoc roku 1538. \n\nZakládal či rozšiřoval rybníky ve východních Čechách (Žehuňský rybník) a na Třeboňsku, kde působil ve službách Rožmberků. Mezi jeho nejznámější díla patří Horusický rybník, Opatovický rybník, rybník Velký Tisý a rybník Kaňov. Za účelem zásobování rybníků čerstvou vodou vybudoval Zlatou stoku, která funguje do dnešních dnů.\nUplatnil se také jako stavitel, navrhoval měšťanské domy a budoval opevnění Třeboně. Tato podoba opevnění z let 1525-26 je i dnes stále patrná. Potřeba opevnění vznikla zejména na základě sporů o rožmberské dědictví a kvůli hrozbě tureckých útoků. Hlavním iniciátorem opevňovacích prací byl Jindřich VII. z Rožmberka. Josef Štěpánek Netolický zde uplatnil své zkušenosti s vodními stavbami, protože voda byla součástí opevnění. \n\nNa třeboňském Masarykově náměstí dodnes stojí renesanční dům, ve kterém žil (čp. 89/Třeboň I) - dnešní Dům Štěpánka Netolického.\n\n"}
{"id": "151030", "url": "https://cs.wikipedia.org/wiki?curid=151030", "title": "Finanční analýza", "text": "Finanční analýza\n\nFinanční analýza (ve starší literatuře a nyní výjimečně též bilanční analýza) je specifická část analýzy zdrojů, což v praxi znamená, že se jedná o analýzu činností, v nichž primární úlohu hrají finance či peníze a čas. Cílem takovéto analýzy je odhalit silné a slabé stránky firmy, zjistit její výkonnost a získané informace vyhodnotit tak, aby se z provedené finanční analýzy stal jeden z nástrojů sloužící k řízení podniku.\n\nZ hlediska provedení lze finanční analýzu rozdělit na interní a externí, z hlediska zaměření pak na statickou, dynamickou a poměrovou finanční analýzu.\n\nMakroekonomicky finanční analýza vyhodnocuje situaci států, regionu či celého odvětví průmyslu, což by měl být velmi důležitý ukazatel nejen pro politiky, ale i velké investory či managery velkých firem.\n\nHistoricky lze říci, že finanční analýza vznikla brzy po vzniku peněz, neboť bylo třeba provádět rozvahy o tom jak s nimi hospodařit. Tyto rozvahy však byly prováděny bez hlubšího poznání a lze říci i nahodile. Moderní chápání finanční analýzy vzniklo v USA, ke konci 19. století, ovšem i zde se jednalo o chápání na úrovni zobrazování rozdílů v absolutních účetních ukazatelích, přičemž z nich byly uvažovány téměř výhradně peníze. Po první světové válce začaly být v rámci finanční analýzy sledovány účetní výkazy za účelem hodnocení schopnosti splácet úvěr zejména velkých firem. Systematický rozvoj finanční analýzy a jejích nástrojů začal v průběhu Velké hospodářské krize, kdy začala být důležitá problematika likvidity, která se tak stala součástí analytických úvah, vyvrcholení krize pak přineslo uvažování o přežití firmy. Další rozvoj finanční analýzy následoval po druhé světové válce, kdy začala být zohledňována i výkonnost firem. K výraznému posunu možností tohoto druhu řízení firem došlo díky rozvoji počítačů.\n\nV česky mluvících zeních se problematikou finanční analýzy jako první zabýval Josef Pazourek, který v roce 1906 vydal knihu Bilance akciových společností, která byla na tehdejší dobu poměrně moderní, ačkoli ve Spojených státech bylo v danou dobu poznání již dále. Zajímavostí je, že česká literatura původně užívala termín přejatý z němčiny bilanční analýza (Bilanzanalyse či Bilanzkritik), teprve po roce 1989 se prosadil angloamerický termín finanční analýza ( Financial Analysis).\n\nFinanční analýzu lze rozdělit do dvou základních skupin na externí a interní, přičemž externí finanční analýza je taková finanční analýza, která je dělána pouze na základě veřejně známých informací. Základními informacemi tak jsou zveřejňované účetní a finanční informace. Za příklad takovýchto informací lze považovat zejména údaje z finančních trhů, dále pak relevantní prognózy hospodářského vývoje a prognózy vývoje daného oboru. Druhou skupinou kalkulovaných údajů jsou očekávané změny, a to zejména měnových kurzů a vstupních produktů, které lze vysledovat pomocí makroekonomických prognóz či burza. Tento typ analýzy může být prováděn bez vědomí firmy, výsledky mohou být bez jejího vědomí také zveřejněny. Externí analýza je dělána pro potřeby bank, investorů, strategických partnerů či významných obchodních partnerů, může být prováděna i na žádost samotné firmy, aby získala představu, jakým způsobem působí na své partnery. Tento typ analýzy je ale zajímavý i pro makléře či konkurenci. U analýzy je důležité si uvědomovat, že se pracuje s ne zcela přesnými daty a její význam by neměl být přeceňován.\n\nInterní finanční analýza je naopak dělána zevnitř firmy a analytikům jsou tak k dispozici veškeré účetní i jiné dokumenty, zejména pak finanční plán a veškeré statistické údaje. Do jejích závěrů se tak promítne prakticky celý chod firmy, včetně takových oblastí jako je např. hodnocení investičních příležitostí. Závěry takové analýzy jsou určeny managementu firmy a jsou zapracovávány do řízení firmy.\n\nObecně lze konstatovat, že primárním cílem finanční analýzy je udělat rozbor finanční situace firmy, najít a využít silné stránky firmy a zároveň napravit slabiny firmy. V tomto ohledu se využívají statistická data z minulých období, jejich vzájemné srovnání, srovnání s výsledky celého oboru a zároveň se zahrnuje predikce hospodaření do budoucnosti.\n\nPro vytvoření finanční analýzy existují dvě základní techniky, a to procentuální rozbor a poměrová analýza, tyto nástroje však nejsou schopny zahrnout některé aspekty, které je žádoucí v interní finanční analýze zohlednit, proto je nutno doplnit jejich výsledky tzv pravidly financování, Altmanovou analýzou, případně indexem IN, v některých případech je třeba zohlednit Du Pontův rozklad, analýzu pracovního kapitálu či analýzu nákladů a přínosů a další ekonomické ukazatele.\n\nUkazatelé likvidity – schopnost podniku splácet dluhy\n\nUkazatelé rentability\n\nUkazatelé obratu\nUkazatelé aktivity – schopnost podniku rychle využívat svého majetku\n\nUkazatelé zadluženosti a finanční struktury\n\n"}
{"id": "151052", "url": "https://cs.wikipedia.org/wiki?curid=151052", "title": "Slávka", "text": "Slávka\n\nSlávka může být:\n\n\n"}
{"id": "151055", "url": "https://cs.wikipedia.org/wiki?curid=151055", "title": "Sabir Junusov", "text": "Sabir Junusov\n\nSabir Junusovič Junusov (rusky: \"Сабир Юнусович Юнусов\") (18. března 1909 Taškent – 29. listopadu 1995 tamtéž) byl sovětský (uzbecký) chemik známý svým bádáním v chemii alkaloidů. Za své práce byl v roce 1971 oceněn Zlatou medailí D. I. Mendělejeva. \n\nOd roku 1956 byl v čele Ústavu rostlinných látek Akademie věd Uzbecké SSR (od roku 1991 Akademie věd Uzbekistánu).\n\n\n"}
{"id": "151057", "url": "https://cs.wikipedia.org/wiki?curid=151057", "title": "Josiah Willard Gibbs", "text": "Josiah Willard Gibbs\n\nJosiah Willard Gibbs (11. února 1839 New Haven – 28. duben 1903 New Haven) byl matematik a jeden z prvních amerických teoretických fyziků a chemiků. Jako fyzik dotvořil teoretický základ pro chemickou termodynamiku. \n\nByl synem profesora biblistiky na Yaleově univerzitě. Na otcově univerzitě vystudoval i Josiah, a to inženýrství. Roku 1858 absolvoval, v roce 1863 zde získal doktorát - první inženýrský doktorát v celých Spojených státech. Tři roky pak na Yale učil krom fyziky i latinu. \n\nK teorické fyzice ho nasměrovala cesta do Evropy, na niž se vydal rovněž roku 1866. V Paříži ho ovlivnily přednášky Jeana Gastona Darbouxe a Josepha Liouvilla, v Berlíně Karla Weierstrasse, Heinricha Gustava Magnuse a Augusta Kundta, v Heidelbergu Hermanna von Helmholtze, Gustava Kirchhoffa, Georga Cantora či Roberta Wilhelma Bunsena.\n\nDo Spojených států se vrátil v roce 1871. Vzápětí byl jmenován profesorem matematické (později teoretické) fyziky na Yaleově univerzity, což zde byl zcela nový obor. Na Yaleově univerzitě pak pracoval až do konce života.\n\nV počátcích své dráhy ho lákal především praktický výzkum, jak bylo pro americké vědce jeho doby typické. Roku roce 1866 například zdokonalil brzdu pro železniční vagony. \n\nPo roce 1873 se vrhl na teorii a zejména termodynamiku. Nalezl nové graﬁcké metody znázornění analytických vztahů mezi dvojicemi základních stavových veličin. Formuloval Gibbsův zákon fází pro fyzikální systémy. Definoval tzv. Gibbsovu volnou energii (též entalpii), posléze Gibbsův paradox, Gibbsovo rozdělení atp. \n\nKrom termodynamiky se věnoval i teorii kapilarity. \n\nNezávisle na Oliveru Heavisideovi rozvinul vektorovou analýzu. Do vektorové podoby pak převedl Maxwellovy rovnice. \n\nZa jeho vrcholné díl je považována publikace \"Elementary principles in statistical mechanics.\" Albert Einstein jej označil za největší mysl americké historie.\n\nAvšak ani v pozdějších letech ho zcela neopustil praktický americký duch, který vedl americkou vědu v jejích počátcích a zprvu vedl i jeho - ještě v roce 1880 spolu Lucienem Gaulardem vynalezl první střídavý transformátor s otevřeným jádrem.\n"}
{"id": "151058", "url": "https://cs.wikipedia.org/wiki?curid=151058", "title": "Křížovice", "text": "Křížovice\n\nNázev Křížovice má několik sídel:\n"}
{"id": "151060", "url": "https://cs.wikipedia.org/wiki?curid=151060", "title": "Prosinec 2006", "text": "Prosinec 2006\n"}
{"id": "151063", "url": "https://cs.wikipedia.org/wiki?curid=151063", "title": "Eduard Buchner", "text": "Eduard Buchner\n\nEduard Buchner (20. května 1860 v Mnichově – 13. srpna 1917 v rumunském Focșani na následky válečného zranění) byl německý chemik, který byl v roce 1907 oceněn Nobelovou cenou za chemii za svou práci o fermentaci (objev nebuněčné fermentace).\n\nJe považován za zakladatele enzymologie.\n\n"}
{"id": "151065", "url": "https://cs.wikipedia.org/wiki?curid=151065", "title": "Prozódie", "text": "Prozódie\n\nProzódie může odkazovat k:\n"}
{"id": "151077", "url": "https://cs.wikipedia.org/wiki?curid=151077", "title": "Prozódie (lingvistika)", "text": "Prozódie (lingvistika)\n\nProzódie v lingvistice popisuje zvukové vlastnosti jazyka, které se uplatňují na úrovni vyšší než jednotlivý foném (hláska, segment). Souhrnně se hovoří o tzv. suprasegmentálních jevech, kterými jsou slabika, přízvuk, tón, intonace (melodie), frázování, rytmus aj.\n"}
{"id": "151079", "url": "https://cs.wikipedia.org/wiki?curid=151079", "title": "Kitaj-gorod", "text": "Kitaj-gorod\n\nKitaj-gorod () je historický rajón v samém centru Moskvy. \n\nNachází se zde většina významných ruských památek (GUM, Rudé náměstí, Kreml sem však již nepatří). Jedná se o historické jádro města, jež bylo od 16. století obehnáno hradbami. Administrativní celek existuje od roku 2002; dnes je součástí Tverského rajónu, dříve však fungoval jako rajón samotný.\n\nAčkoliv slovo \"kitaj\" nyní znamená rusky Čína, nemá název Kitaj-gorod s Čínou nic společného, ale je odvozen od staroruského \"kita\", což označovalo proutěnou palisádu.\n"}
{"id": "151081", "url": "https://cs.wikipedia.org/wiki?curid=151081", "title": "Phowa", "text": "Phowa\n\nPhowa (v sanskrtu: परकायप्रवेश, \"parakāyapraveśa\"; Tib.=འཕོ་བ་གྲོང་འཇུག , Wylie=’pho ba grong ’jug; čínsky=借尸還魂、往生奪舍) je tibetský termín, který označuje buddhistickou metodu „meditace vědomého umírání“. Jde o několik tisíc let starou buddhistickou techniku. \"Phowa\" je jednou ze šesti nauk Náropy.Těmi ostatními jsou: Vnitřní teplo, Jasné světlo, Jóga snu, Iluzorní tělo a Mezistav (tib. \"bardo\"). \n\nV současnosti je držitelem živého odkazu této metody Lama Ole Nydahl.\nPokud by slovo \"phowa\" slyšel Tibeťan, spojil by si je s obrazem ptáka chyceného pod zámkem, jak se snaží najít cestu na svobodu. Praxe byla předána Buddhou před více než 2500 lety a dodnes je udržována transmisí vynikajících držitelů buddhismu vadžrajány.\n\nPři praxi Phowy se učíme vysílat naše vědomí do Buddhy Amitábhy nad naší hlavou. Podle buddhistického učení nám tato praxe, pokud se ji úspěšně během života naučíme, zajistí v okamžiku naší smrti zrození v Čisté zemi (Dewachen). Tato země je považována za osvícené energetické pole Buddhy Amitábhy - čisté vědomí bez ega.\n\n\n"}
{"id": "151086", "url": "https://cs.wikipedia.org/wiki?curid=151086", "title": "Bělozářka", "text": "Bělozářka\n\nBělozářka (\"Anthericum\") je rod jednoděložných rostlin z čeledi chřestovitých (\"Asparagaceae\") kde je řazena do podčeledě \"Anthericoideae\". Některé starší taxonomické systémy (před APG III) ji řadily do čeledi liliovitých v širším pojetí (\"Liliaceae\" s.l.), jiné do již neexistujících čeledi bělozářkovitých (\"Anthericaceae\") nebo asfodelovitých (\"Asphodelaceae\").\n\nJedná se o vytrvalé byliny s oddenky. Jsou to rostliny jednodomé s oboupohlavnými květy. Listy jsou jednoduché, přisedlé, zpravidla nahloučené na bázi. Čepele jsou nejčastěji čárkovité se souběžnou žilnatinou. Květy jsou v květenstvích, jedná se o hrozny nebo laty. Okvětí se skládá ze 6 okvětních lístků, ve 2 přeslenech (3+3), na bázi často srostlé. Tyčinek je zpravidla 6, ve 2 přeslenech (3+3). Gyneceum je složeno ze 3 plodolistů, je synkarpní, semeník je svrchní. Plod je suchý, jedná se o tobolku.\n\nJe známo asi 50-300 druhů (záleží na pojetí rodu), které jsou rozšířeny v Evropě a Africe.\n\nNěkteří autoři řadí do rodu \"Anthericum\" také zástupce rodů \"Paradisea\" a \"Chlorophytum\".\n\nV ČR jsou původní 2 druhy, oba jsou dosti teplomilné. Bělozářka větevnatá (\"Anthericum ramosum\") roste v teplých oblastech Čech i Moravy, zatímco bělozářka liliovitá (\"Anthericum liliago\") roste pouze v Čechách.\n\n\nKvětena ČR: 8 nebo 9 díl\n\n\n \n"}
{"id": "151087", "url": "https://cs.wikipedia.org/wiki?curid=151087", "title": "UJ", "text": "UJ\n\nSpojení písmen U a J může mít různé významy:\n\n"}
{"id": "151089", "url": "https://cs.wikipedia.org/wiki?curid=151089", "title": "Uj (přítok Tobolu)", "text": "Uj (přítok Tobolu)\n\nUj ( ) je řeka v Čeljabinské oblasti s horním tokem v Baškirské republice v Rusku. Částečně také protéká po hranici \"Ruska\" (\"Čeljabinská\" a Kurganská oblast) s Kazachstánem (Kostanajská oblast). Je levým přítokem Tobolu (povodí Obu). Je 462 km dlouhá. Povodí má rozlohu 34 400 km².\n\nPramení na východních svazích Jižního Uralu. Teče po Západouralské planině a na dolním toku po Západosibiřské rovině. V povodí se nachází mnoho bezodtokých jezer.\n\nZdroj vody je převážně sněhový. Průměrný roční průtok vody ve vzdálenosti 213 km od ústí je 13 m³/s. Zamrzá v listopadu a rozmrzá v dubnu.\n\nPrůměrné měsíční průtoky řeky ve stanici Krutoyarskiy v letech 1967 až 1988:\n\nVoda se využívá na limanové zavlažování a zásobování vodou. Na řece byly vybudovány tři přehradní nádrže, z nichž největší je Troická přehrada o rozloze 10,8 km².\n"}
{"id": "151090", "url": "https://cs.wikipedia.org/wiki?curid=151090", "title": "Narvalovití", "text": "Narvalovití\n\nNarvalovití (Monodontidae) je čeleď ozubených kytovců obývajících pobřežní oblasti Severního ledového oceánu a přilehlých končin Pacifiku a Atlantiku. Zahrnuje pouhé dva žijící rody, běluha (\"Delphinapterus\") a narval (\"Monodon\"). Oba rody zahrnují po jednom druhu. Třetím členem čeledi je vyhynulý druh \"Denebola brachycephala\".\n\nZákladním rozdílem mezi těmito rody je přítomnost klu u narvalů a absence u běluh. Oba druhy jsou středně velcí kytovci, obvykle 3–5 metrů na délku. Nemají pravou hřbetní ploutev. Komunikují a orientují se pomocí echolokace. Jsou to masožravci, obvykle se živí rybami, měkkýši a korýši. Mají redukované zuby: běluha má množství drobných zoubků, zatímco narval má zuby jen dva, z nichž jeden je zvětšený v kel. Samice je březí 14–15 měsíců a obvykle má jen jedno mládě. To pohlavně dospívá až v 5–8 letech věku. Často tvoří skupiny čítající až několik stovek jedinců.\n\n"}
{"id": "151091", "url": "https://cs.wikipedia.org/wiki?curid=151091", "title": "Jednočipový počítač", "text": "Jednočipový počítač\n\nJednočipový počítač nebo také (mikrokontrolér, MCU, µC) je většinou monolitický integrovaný obvod obsahující kompletní mikropočítač. Jednočipové počítače se vyznačují velkou spolehlivostí a kompaktností, proto jsou určeny především pro jednoúčelové aplikace jako je řízení, regulace apod. Často jsou jednočipové počítače součástí vestavěných (embedded) systémů. Za jednočipový počítač je možno označit i hlavní integrovaný obvod v současných mobilních telefonech.\n\nJednočipový počítač je integrovaný obvod, který v sobě zahrnuje zpravidla vše potřebné k tomu, aby mohl obsáhnout celou aplikaci, aniž by potřeboval další podpůrné obvody. Především jde o paměť pro uložení programu (FLASH, EEPROM nebo ROM) a operační paměť RAM pro uložení aplikačních proměnných a zásobníku. Většina jednočipových počítačů také obsahuje rozsáhlou sadu podpůrných obvodů. Typicky jde o bloky pro logické a analogové vstupy/výstupy, pro komunikační linky, pro rozdělení strojového času a další aplikační logiku.\n\nExistují základní dvě architektury mikroprocesorů – von Neumannova a Harvardská, každá má svoje výhody i nevýhody. Při současném stupni integrace se zřejmě častěji využívá Harvardská architektura, vysoký stupeň integrace dovoluje připojit různé bloky paměti pomocí vlastních sběrnic. Dělení na „Harvardskou“ a „von Neumannovu“ architekturu je však při dnešním stupni integrace již poněkud akademické. U moderních architektur se často uživateli adresový prostor jeví navenek jako lineární (von Neumannovský), zatímco fyzicky jsou paměti k jádru připojeny pomocí několika nezávislých sběrnic (např. jedna sběrnice pro FLASH/ROM (paměť programu), druhá pro uživatelskou vnitřní RAM a zásobník, třetí pro připojení integrovaných paměťově mapovaných periferií, další pro připojení externí RAM).\n\nVon Neumannova architektura je architektura, pro kterou je typická společná paměť pro data i program. Toto uspořádání má výhody v tom, že nepotřebujeme rozlišovat instrukce pro přístup k paměti dat a paměti programu, což vede k zjednodušení vlastního čipu. Další výhodou je, že je potřeba pouze jedna datová sběrnice, po které se přenáší oba typy dat, což je výhodné v případě použití externích pamětí, kdy se redukuje potřebný počet nutných vstupů a výstupů. Nevýhodou je, že přenos obou typů dat po jedné sběrnici je pomalejší, než při oddělených sběrnicích pro paměti dat a programu.\n\nHarvardská architektura je typická oddělením paměti programu a paměti dat. Hlavní nevýhodou této architektury je větší technologická náročnost daná nutností vytvořit dvě sběrnice. Za hlavní výhodu lze považovat možnost jiné šířky programové a datové sběrnice. Této možnosti se široce využívá, takže najdeme osmibitové mikrokontroléry s programovou sběrnicí širokou 12, 14 i 16 bitů. Mezi další výhody harvardské architektury patří rychlost vykonávání instrukcí, protože instrukci i potřebná data lze číst v jeden okamžik.\n\nDalší rozdělení mikrokontrolérů je podle použitého instrukčního souboru. V oblasti jednočipových počítačů se běžně používají instrukční soubory typu CISC, RISC i DSP.\n\nCISC označuje procesor se „složitým instrukčním souborem“. Procesor podporuje mnoho formátů a druhů instrukcí. Na jednu stranu to znamená úsporu místa v programové paměti (vyšší hustotu kódu), na druhé straně to však znamená komplikovanější dekodér instrukcí ve vlastním mikrokontroléru a pomalejší zpracování instrukcí.\n\nRISC označuje procesor s redukovaným instrukčním souborem. Základní myšlenkou je omezení počtu a zjednodušení kódování instrukcí, což vede ke zjednodušení instrukčního dekodéru. Hlavní výhodou tohoto přístupu je rychlost a jednoduchost, na stejné ploše čipu může být místo 16bitového procesoru CISC 32bitový procesor RISC. Nevýhodou je, že pro zakódování instrukce je potřeba více místa, někdy musíme použít dvě instrukce místo jedné, takže klesá hustota kódu.\n\n\nJednočipový počítač může kromě základních součástí obsahovat další periferie:\n\nV závislosti na složitosti a počtu pinů může pro komunikaci s okolím používat různá vstupní nebo výstupní zařízení.\n\nŠpičkové jednočipové počítače určené např. pro mobilní telefony nebo pro automobily dnes zasahují do oblasti donedávna vyhrazené pouze pro procesory osobních počítačů, mohou disponovat dokonce rozhraním pro připojení blokových RAM (SDR, DDR SDRAM, …) nebo pro připojení pevných disků (ATAPI, SATA).\n\n\n\n"}
{"id": "151093", "url": "https://cs.wikipedia.org/wiki?curid=151093", "title": "Torgaj", "text": "Torgaj\n\nTorgaj ( [Torgaj], [Turgaj]) je řeka v Akťubinské oblasti v Kazachstánu. Je 825 km dlouhá. Povodí má rozlohu 157 000 km².\n\nVzniká soutokem řek Žaldama a Kara Turgaj, které pramení na západním okraji Kazašské pahorkatiny a teče přes Turgajskou úžlabinu. Ztrácí se v bezodtoké propadlině slaniska resp. jezera Šalkarteniz.\n\nZdroj vody je převážně sněhový. V létě se voda na dolním toku stává mírně slanou. Zamrzá v listopadu a rozmrzá v dubnu.\n"}
{"id": "151094", "url": "https://cs.wikipedia.org/wiki?curid=151094", "title": "Tónový jazyk", "text": "Tónový jazyk\n\nTónový jazyk je z hlediska fonologické typologie takový jazyk, v němž má tón rozlišovací (distinktivní) funkci. To znamená, že tón, jakým je slovo proneseno, má zásadní význam pro rozlišení významu různých slov, která jinak znějí stejně.\n\nJazyky mohou rozlišovat výšku tónu (např. vysoký, střední, nízký), průběh tónu (např. stoupající, klesající) nebo obojí. Nerozhoduje absolutní výška tónu, ale relativní vůči ostatním tónům. Vysoký tón tedy neznamená například vysoké cé, ale pouze tón vyšší než střední nebo nízký tón.\n\nTónovými jazyky převážně hovoří obyvatelstvo zemí v subsaharské Africe a v jihovýchodní Asii, vyskytují se také v Severní a Jižní Americe a v Mezoamerice. Příkladem tónového jazyka je čínština. Na druhou stranu určitý charakter tónového jazyka má i čeština (v omezené míře francouzština) - a to v podobě tvoření otázky, které je čistě založené na tónu. V protikladu k angličtině či němčině, kde se otázka tvoří čistě gramaticky.\n\nUplatňování tónu v jazyce patří mezi tzv. suprasegmentální jevy.\n"}
{"id": "151097", "url": "https://cs.wikipedia.org/wiki?curid=151097", "title": "Kate", "text": "Kate\n\nKate [keit] je textový editor pro KDE. Název je akronym pro KDE advanced text editor (Pokročilý textový editor pro KDE).\n\nOd verze KDE 2.2, vydané 15. srpna 2002, je součástí KDE. Díky technologii KPart je možné Kate vložit jako komponentu pro úpravu textu do jiné aplikace z prostředí KDE. Kate takto využívají například vývojová prostředí Quanta a KDevelop, Kile (editor pro TeX a LaTeX) nebo RKWard (rozhraní pro jazyk R).\n\nVlastnosti Kate:\n"}
{"id": "151107", "url": "https://cs.wikipedia.org/wiki?curid=151107", "title": "Česká zbrojovka Strakonice", "text": "Česká zbrojovka Strakonice\n\nČZ (Česká zbrojovka) je česká společnost zabývající se výrobou komponentů pro automobilový průmysl, sídlící v Praze. Nejznámější je její část sídlící ve Strakonicích. V minulosti byla známá výrobou zbraní, skútrů a motocyklů, ale také různých druhů vrtáků, výstružníků, fréz atp. pro potřeby strojní výroby.\n\nČZ v současnosti vyrábí vysokozdvižné vozíky Desta, turbodmychadla (licenční výroba v 80. letech zavedena pro motory LiAZ, Tatra a Zetor) pro spalovací motory o výkonu 25-400 kW, komponenty pro automobilový průmysl, odlitky z litiny a z hliníku a různé formy, nástroje a řetězy. V tradici výroby skútrů nyní pokračuje firma Čezeta Motors, která vlastní práva na značku.\n\nJejí historie sahá do roku 1919, kdy byla založena firma \"Jihočeská zbrojovka\". Společnost se zabývala výrobou zbraní zejména pro armádu (pistole, pušky i kulomety). V roce 1922 byla firma převedena na akciovou společnost a změnil se název na \"„Česká zbrojovka v Praze“\". Od roku 1929 započala výroba jízdních kol, záhy bylo vyvinuto kolo s pomocným motorkem. V roce 1930 firma zaregistrovala ochrannou známku \"ČZ\" a na motokolo navázala výrobou prvního motocyklu ČZ 76 (\"tzv. Kaktus\"). V předválečném období byla vyrobena ještě pestrá řada úspěšných typů motocyklů v různých objemových třídách. Během 2. světové války přešla továrna na výrobu kanónů a pěchotních min. Večer 3. května 1945 byla bombardována americkými hloubkaři. Po válce firma rozšířila výrobu řetězů, výroba zbraní se přesunula do Brna a Uherského Brodu. Výroba motocyklů se opět rozběhla v roce 1946. do roku 1953 se vyráběly typy stopětadvacítek a stopadesátek A, B, T, a C. v letech 1954-1959 se vyráběly motocykly pod jednotnou značkou Jawa-ČZ. V roce 1955 byla založena firma \"ČZM, n.p.\" (České závody motocyklové, národní podnik). \n\nDesign skútrů ČZ 501 Čezeta (1957) se stal ikonickým v celé východní Evropě, Rusku, Vietnamu a na Kubě, Čezeta se tak stala Vespou těchto republik. V roce 1960 se opět začaly vyrábět motocykly pod značkou ČZ a dvoutaktní terénní stroje slavily v šedesátých letech řadu úspěchů v mistrovství světa a v šestidenní. \n\nPo sametové revoluci byla firma privatizována kuponovou metodou. Motocyklová výroba byla vložena do společného podniku s italskou firmou Cagiva. Ta ovšem z důvodu konkurence ČZ vlastní výrobě v roce 1997 ukončila výrobu motocyklů. Po vyčlenění motocyklové výroby ČZ a.s. prohloubila svoji orientaci na dodávky automobilovému průmyslu. Výroba řetězů a obráběcích strojů přešla do dceřiných společností. Od roku 1999 se v ČZ Strakonice vyrábějí vysokozdvižné vozíky Desta.\n\n\n\n\n\n"}
{"id": "151111", "url": "https://cs.wikipedia.org/wiki?curid=151111", "title": "Emba", "text": "Emba\n\nNázev Emba může znamenat:\n\n"}
{"id": "151115", "url": "https://cs.wikipedia.org/wiki?curid=151115", "title": "Staroměstská radnice", "text": "Staroměstská radnice\n\nStaroměstská radnice v Praze byla založena roku 1338 (jako první v Čechách) na základě privilegia uděleného staroměstským měšťanům králem Janem Lucemburským. Tvoří ji komplex několika domů přiléhajících ke Staroměstskému náměstí postupně připojovaných do jednoho celku pro potřeby správy Starého Města pražského.\n\nHistoricky prvním domem je nárožní raně gotický dům z konce 13. století, který měšťané získali z majetku bohatého kupce Wolflina od Kamene. Dominantou Wolflinova domu je mohutná hranolovitá věž, zvýšená v roce 1364. V této věži vybudovala roku 1381 stavební huť Petra Parléře gotickou radniční kapli. Na počátku 15. století stejná huť připojila k jižní stěně věže stavbu Staroměstského orloje.\n\nPo roce 1360 byl na západní straně prvního domu přistavěn druhý dům, ve kterém byla zřízena radní síň. Tato síň s dřevěným gotickým stropem dodnes slouží jako oblíbené místo svatebních obřadů. V roce 1458 se jižní křídlo rozrostlo o další dům, dům Mikšův vystavěný na románských základech, který radnici odkázala vdova po kožešníku Mikšovi Kačka.\n\nV letech 1805–1807 byly na vrchol věže umístěny nové hodiny a přistavěn ochoz.\n\nDalší dům na jižní straně, „U Kohouta“, byl zakoupen obcí a k radnici připojen v roce 1835. V tomto období bylo k radnici připojeno i východní křídlo sloužící radnici postupně již od 14. století. Domy východního křídla však byly záhy zbourány a na jejich místě v letech 1838–1848 vystavěli vídeňští architekti Peter Nobile a Pavel Sprenger neogotické křídlo. Roku 1880 byl architektem Baumem novorenesančně přestavěn Mikšův dům.\n\nZa Pražského povstání na konci druhé světové války v květnu 1945 sloužila Staroměstská radnice jako jedno z ústředí protinacistického odboje. V jejím bezprostředním okolí probíhaly boje mezi povstalci a německou armádou, což vedlo k velkým škodám. Požár zničil novogotické křídlo radnice natolik, že zůstaly stát jen obvodové zdi. Těžké škody utrpěla při požáru také věž a Staroměstský orloj.\n\nV roce 1947 se uskutečnila architektonická soutěž, která měla rozhodnout, co s obvodovými zdmi novogotického křídla udělat. Nakonec bylo rozhodnuto zdi strhnout a ponechat jen jedno krajní pole, které bylo nezbytné pro statické zajištění radniční věže.\n\nV průběhu 20. století bylo vypsáno několik architektonických soutěží na přestavbu a dostavbu Staroměstské radnice. První soutěž byla vypsána ve dvou kolech již v letech 1899–1900. V zadání bylo, že tehdejší neogotické křídlo zůstane zachováno, ale jeho průčelí se může změnit. Soutěž skončila bez vítěze podobně jako další obdobná soutěž z roku 1905. Vítěze měla až třetí soutěž z roku 1908, ve které získal první místo Antonín Wiehl, ovšem vítězný návrh nebyl nikdy realizován. S většími či menšími časovými odstupy pak následovaly další soutěže, které si zejména od válečného požáru kladou za cíl zaplnit prostor po zbouraném novogotickém křídle radnice. Všechny však buďto skončily bez vítězů nebo vítězné návrhy nebyly realizovány.\n\nV dubnu 2017 začala rekonstrukce vnějšího pláště Staroměstské radnice, s cílem navrátit mu autentičtější podobu. Další fáze rekonstrukce zahrnovaly věž s ochozem, radniční kapli a demontáž a opravu orloje. Po dobu absence orloje jej nahradila velkoplošná obrazovka, na níž byly promítány všechny pohybové i zvukové efekty orloje. Opravy město stály 48 milionů korun, skončily v roce 2018.\n\n\n\n\n"}
{"id": "151118", "url": "https://cs.wikipedia.org/wiki?curid=151118", "title": "Tramvajová doprava v Debrecíně", "text": "Tramvajová doprava v Debrecíně\n\nSíť tramvajové dopravy v Debrecíně je malého rozsahu, tvoří ji dvě tratě o délce 8,8 km. Jejím provozovatelem je společnost DKV, patřící městu.\n\nPoprvé se v Debrecíně dostala tramvajová doprava na scénu 2. října 1884, když byla otevřena první trať, na níž jezdila koňka a parní tramvaje. Roku 1911 se pak objevila též i tramvaj elektrická. Během dalších třiceti let již fungovalo okolo deseti linek, a tramvaje tak zajišťovaly dopravní obsluhu celého města.\n\nPokles významu tramvajové dopravy se projevil až po druhé světové válce, a to díky nárůstu autobusové dopravy. Do 70. let sloužilo přesně sedm linek. Poté bylo rozhodnuto systém postupně likvidovat, stejně jako ve zbytku celého Maďarska a Východní Evropy vůbec, dopravu měly zajistit autobusy, a od roku 1985 pak též i trolejbusy. V provozu zůstala jediná trať o délce 4,4 km spojující hlavní vlakové nádraží s univerzitou. V roce 2014 byla zprovozněn nový úsek, který využívá linka č. 2 a který se odpojuje od původní tratě v zastávce Kálvin tér a pokračuje do severozápadní části města.\n\nTramvajemi, které v Debrecíně jezdí, jsou kloubové KCSV6 a KCSV-1S; pocházejí z roku 1993 (další dodávky byly z let 1994 a 1997). Mají modrý nátěr, a jsou pro Debrecín charakteristické. Kromě toho slouží také též i tramvaje starší, typu FVV.\n\nCelkový stav v Debrecíně je 22 tramvajových vozů, z toho 11 nových a dalších 11 (4+7) starých (původně bylo dodáno celkem 21 tramvají typu FVV; mnoho z nich již bylo od dodávek mezi lety 1970 a 1984 nejspíš vyřazeno, či prodáno do jiných měst). Kromě těchto vlastní dopravce také i jednu starou tramvaj určenou pro příležitostnou dopravu na historické lince.\n\n\n"}
{"id": "151122", "url": "https://cs.wikipedia.org/wiki?curid=151122", "title": "Mokrá pára", "text": "Mokrá pára\n\nMokrá pára je označení pro směs syté páry a kapiček kapaliny stejné látky. Nejčastěji se takto popisuje vodní pára v technické praxi.\n\nV 1 kg mokré páry je x kg syté páry a 1-x kg syté kapaliny. X vyjadřuje suchost páry a doplněk 1-x vlhkost páry. Různé stavy mokré páry se pak vyjádří ze suchosti (x) páry a hodnot veličin pro sytou páru. Tyto hodnoty, mající význam pro technickou praxi, jsou obsaženy v parních tabulkách. \n\nMokrá pára vzniká v parním kotli při bouřlivém varu. Kapičky vody jsou obvykle nežádoucí. Při expanzi páry ve stroji se kapičky vypaří, tím ochladí páru, její tlak poklesne více, než by klesl tlak syté páry a sníží se tepelná účinnost. \n\nBěhem vývoje technologií založených na využití páry byla vynalezena řada zařízení, která vlhkost páry snižují. Jsou to například:\n"}
{"id": "151125", "url": "https://cs.wikipedia.org/wiki?curid=151125", "title": "Jan Laichter", "text": "Jan Laichter\n\nJan Laichter (28. prosince 1858 Dobruška – 31. října 1946 Praha) byl český nakladatel a knihkupec. Nakladatelství Jan Laichter je známé především vydáváním filozofické, sociologické, ekonomické a právní literatury. Byl dlouholetým předsedou Svazu knihkupců a nakladatelů československých. Dům jeho nakladatelství (Laichterův dům) je mimořádným dílem architekta Jana Kotěry.\n\n\n"}
{"id": "151131", "url": "https://cs.wikipedia.org/wiki?curid=151131", "title": "Jiří Kábrt", "text": "Jiří Kábrt\n\nJUDr. Jiří Kábrt (* 1952) je českým spisovatelem, žijícím a působícím v Praze. Převážně publikoval pod pseudonymem Jan Hnilica knihy o léčitelství a záhadách z této oblasti i ze sfér starověké architektury. Občanským povoláním je právník, mezi jeho životní vášně však patří mimo léčitelství, poezie i psaní prózy, odhalování záhad a také výtvarné umění, kde se v poslední době angažuje nejenom jako autor ilustrací pro svůj kalendář na rok 2006, vydaný Mladou frontou, ale též coby vytrvalý malíř – maluje na kameny všeho druhu (včetně dlažebních kostek) a další kuriózní materiály, jako jsou rezaté plechy a CD disky, vytváří rovněž originální asambláže.\n\nPrvní vydání \"Léčebných obrazců\", které publikoval v roce 1991 (Univerzum), bylo vydáno pod jeho vlastním jménem, ale již druhé vydání této publikace uveřejnil v roce 1992 pod výše uvedeným pseudonymem (nakladatelství Danae). V roce 1992 vydal v nakladatelství Road \"Psychoenergetické působení na dálku\" a ve stejném roce \"Souřadnice zdraví (aneb praktická psychotronika)\", v roce 1993 pak publikoval v nakladatelství Eminent (\"Zvláštní léčebné metody\"). V roce 1999 vydalo nakladatelství Eminent ve spolupráci s Knižním klubem \"Magický kalendář\" roku 2000. V roce 2004 publikoval knihu \"Tajná architektura\" v nakladatelství Eminent. V roce 2005 vydalo nakladatelství Mladá fronta jeho kalendář na rok 2006 – \"Moudrý rok Jana Hnilici\". V roce 2011 vydal Jan Hnilica knihu \"Slova a dotyky\" (o komunikaci se světem).\n\nMimo tato díla má za sebou dlouhé působení v časopisech Reflex, Regena a Regenerace, kde publikoval Psychotronickou poradnu a další materiály o léčitelství a psychotronice. Od roku 2010 působí v časopise Meduňka.\nNakladatelství Mladá Fronta v březnu 2007 vydalo jeho knihu \"Váhy osudu\" (pod jeho pravým jménem).\n\nV roce 2015 vydalo nakladatelství Fontána jeho zatím poslední knihu Tajemství megalitů (Kamenná databáze věčnosti). Jako autor zde figuruje Jan Hnilica.\n\nČeský klub skeptiků Sisyfos mu v roce 2004 udělil ocenění stříbrný Bludný balvan v kategorii jednotlivců za „bezúplatnou výpomoc našemu zdravotnictví a nemocným ve stylu – a teď babo raď“.\n"}
{"id": "151137", "url": "https://cs.wikipedia.org/wiki?curid=151137", "title": "Igor Cavalera", "text": "Igor Cavalera\n\nIgor Graziano Cavalera (* 4. září 1970, Belo Horizonte) je brazilský hudebník, zakládající člen skupiny Sepultura. První koncert se skupinou Sepultura absolvoval jako hudebník v roce 1984 v Barroliche Clubu v Belo Horizonte. Prvním mezinárodním koncertem byla Vídeň 1989.\nIgor Cavalera, uznávaný bubeník a perkusionista, bratr Maxe Cavalery - exSepultura, nyní Soulfly - vkládá do svého razantního bubenického stylu také folklór brazilských indiánských kmenů, což se stalo poznávacím znamením kapely. Po vydání alba Dante XXI (2006) Igor opouští Sepulturu a vrhá se do práce v odlišném hudebním světě, z metalu přechází k rapu a k práci DJ. V roce 2007 se po deseti letech schází se svým bratrem Maxem a z jejich hudební spolupráce a inspirace vzniká projekt Cavalera Conspiracy.\nJe podruhé ženatý a má čtyři děti. Jeho první žena se jmenovala Monika Bass Cavalera, jeho druhá žena se jmenuje Laima Leyton.\n"}
{"id": "151138", "url": "https://cs.wikipedia.org/wiki?curid=151138", "title": "Matyáš z Arrasu", "text": "Matyáš z Arrasu\n\nMatyáš z Arrasu ( \"Mathieu d’Arras\", 1290, Arras – 1352, Praha) byl francouzský architekt, stavitel a kameník. Byl prvním stavitelem katedrály sv. Víta v Praze.\n\nO jeho dřívějším životě není příliš známo. Působil původně u papežského dvora v Avignonu. Tam se s ním za svého pobytu seznámil mladý císař Karel IV., který jej posléze vyzval k vybudování nového reprezentativního chrámu pro pražské arcibiskupství. Katedrálu sv. Víta, jejíž stavba začala oficiálně v roce 1341, navrhl ve stylu jihofrancouzských gotických katedrál v Rodezu a Narbonne. Základy stavby založil až v roce 1344 po svém příjezdu do Prahy spolu s královskou družinou. V následujících osmi letech vystavěl osm arkád vnitřního chóru a na ně navazující části ochozu včetně kaplí. Na Hradčanech založil vlastní stavební huť. Mimo jiné se zřejmě podílel i na projekčních pracích nového Kamenného mostu, Nového Města pražského, kostela Matky Boží před Týnem a pravděpodobně i hradu Karlštejna. Po jeho smrti v roce 1352 převzal roku 1356 stavební huť i rozestavěné stavby mladý stavitel Petr Parléř, který původní stavební plány výrazně obměnil.\n\n\n\n"}
{"id": "151140", "url": "https://cs.wikipedia.org/wiki?curid=151140", "title": "Loubí (Děčín)", "text": "Loubí (Děčín)\n\nLoubí (německy \"Laube\") je XIII. místní část statutárního města Děčína na pravém břehu řeky Labe ležící asi 2 km od centra města severně po proudu řeky. V roce 2011 zde trvale žilo 205 obyvatel.\n\nLeží v katastrálním území Loubí u Děčína.\n\nŘídké osídlení je z jedné strany sevřeno řekou a z druhé strmými stěnami pískovcových skal labského kaňonu (NPR Kaňon Labe). Asi o další 2 km po proudu Labe ležící místo s řídkým osídlením, zvané místním názvem Podskalí (německý název \"Rasseln\"), spadá správně též do Loubí.\n\nV Loubí je umístěno říční překladiště. Přes Loubí prochází silnice I/62 do Hřenska a dále Německa. Nad Loubím jsou skalní vyhlídky \"Stoličná hora\", \"Labská stráž (Elbwarte)\", \"Spálenisko\" a \"Růžový hřeben\".\n\nPrvní písemná zmínka o obci pochází z roku 1543.\n"}
{"id": "151147", "url": "https://cs.wikipedia.org/wiki?curid=151147", "title": "Status", "text": "Status\n\nSlovo (, znamená \"stav\") znamená situaci, stav nebo postavení:\n\n\n"}
{"id": "151149", "url": "https://cs.wikipedia.org/wiki?curid=151149", "title": "Ostrovská plošina", "text": "Ostrovská plošina\n\nOstrovská plošina se nachází v severní části Moravského krasu, blízkosti obce Ostrov u Macochy. Jedná se o území nacházející se mezi Suchým a Pustým Žlebem. Ostrovská plošina zaujímá asi 8,7 km čtverečních a vlastní Ostrovská plošina má 3 km čtvereční. Skládá se ze čtyř samostatných celků a to plošin: Šošůvské, Bukovinky, Ostrovské a Macošské. Nachází se zde mnoho závrtů, většinou trychtýřovitých tvarů a jejich hustota na 1 km čtvereční je 94 závrtů. Některé z nich byly uměle otevírány např. Hluboký, Meiselův, Maruška apod. Propasťovité pokračovaní těchto jeskyní, spadají do hloubky až 130 metrů. Významný je Cigánský závrt, vstup do Amatérské jeskyně. Ostrovská plošina má tři největší závrty v Moravském krasu a to závrt Měšiny – průměr 164 metrů, Dolina průměr 166 metrů a Měštikád průměr 106 metrů. Centrální jeskynní systém pod Ostrovskou plošinou je Amatérská jeskyně. Největším jevem na Macošské plošině je propast Macocha, která má hloubku 138 m.\n\nNa Ostrovské plošině je známo několik nových závrtů, ale ty byly i s některými ostatními závrty, díky zemědělským činnostem zaorány a zasypány. Nyní vede správa CHKO jednání o zatravnění těchto prohlubní a o zárůstu křovinami, tak aby nedošlo k jejích zanesení. Také se snaží aby zdejší pole nebyla hnojena, protože se hnojiva dostávají rychle do podzemí.\n"}
{"id": "151150", "url": "https://cs.wikipedia.org/wiki?curid=151150", "title": "Dyjský trojúhelník", "text": "Dyjský trojúhelník\n\nDyjský trojúhelník (též Moravsko-dyjský trojúhelník, za první republiky Podyjský roh) je území o rozloze 30 km² rozkládající se na jihu Jihomoravského kraje v Česku, při soutoku Dyje s Moravou, tvořící nejjižnější části katastrů měst Břeclavi a Lanžhota. Dyjský trojúhelník je nivou s pralesním lužním lesem, který není obydlený. Dyjský trojúhelník se někdy přiřazuje k Valticku, s nímž však územně nesouvisí, přesto však s ním sdílel podobné osudy, neboť se v obou případech jednalo o jedno ze tří území přičleněných z Rakouska k Československu v roce 1920.\n\nDo roku 1041 se jednalo o součást Moravy. Toho roku však o toto území přišel Břetislav I. a následně se stalo součástí Východní marky, později součástí Dolních Rakous. K Československu bylo toto území připojeno roku 1920, zároveň bylo znovupřipojeno k Moravě a v jejím rámci začleněno do politického okresu Hodonín a soudního okresu Břeclav. Do roku 1920 se jednalo o části katastrů dolnorakouských obcí Bernhardsthal (česky \"Pernitál\"), Hohenau an der March (česky \"Cáhnov\") a Rabensburg (česky \"Ranšpurk\"). V letech 1928-1938 byl součástí země Moravskoslezské, přičemž příslušnost k obcím a politickým či soudním okresům zůstala nedotčená. Po podpisu Mnichovské dohody byl v říjnu 1938 celý Dyjský trojúhelník obsazen nacistickým Německem a v jeho rámci začleněn do tzv. Sudetoněmeckých území. Následně v období od 15. do 30. dubna 1939 součástí Zemského hejtmanství dolní Podunají, přeměněného k 1. květnu 1939 v Říšskou župu Dolní Podunají. Součástí tohoto celku zůstala tato oblast až do osvobození Československa roku 1945, kdy došlo k obnovení státoprávních poměrů z doby před Mnichovskou dohodou a tím i k navrácení území Československu. Stejný vývoj, jaký měl Dyjský trojúhelník v letech 1938-1945, měla v tomto období i oblast sousedící s ním na severu, jelikož nacistické Německo zabralo v moderním okrese Břeclav mnohem větší území. V letech 1945-1948 byl Dyjský trojúhelník opětovně součástí země Moravskoslezské, jakož i všech nižších správních celků z doby před rokem 1938. Od 1. ledna 1949 je součástí okresu Břeclav, z počátku do roku 1960 součástí Brněnského kraje, poté od roku 1960 součástí kraje Jihomoravského. V době komunistického režimu došlo na území Dyjského trojúhelníku k úpravě katastrální hranice mezi Břeclaví a Lanžhotem. Roku 1997 se Dyjského trojúhelníku dotkla úprava státní hranice se Slovenskem, v roce 2011 pak úprava hranice s Rakouskem.\n\nVětšinu území Dyjského trojúhelníka zabírá obora Soutok, největší v Česku. Obora je ve správě státního podniku Lesy České republiky – Lesní závod Židlochovice, který zde chová spárkatou zvěř.\n\nNejvětší zachovalý lužní komplex (lužní prales) v Česku leží na jihovýchodě Moravy. Tato oblast soutoku řek Moravy a Dyje bývá někdy označována názvem „Moravská Amazonie“. Ministerstvo životního prostředí pod vedením ministra Martina Bursíka zvažovalo vyhlásit na území soutoku řek Dyje a Morava chráněnou krajinnou oblast Soutok. Již dnes je toto území součástí \"evropsky významné lokality Soutok-Podluží\", \"ptačí oblasti Soutok-Tvrdonicko\", mokřadů Ramsarské úmluvy či \"biosférické rezervace Dolní Morava\". Území je také chráněno jako národní přírodní rezervace Cahnov - Soutok. Vyhlášení CHKO se však z iniciativy ministra Tomáše Chalupy prozatím odkládá z důvodu odporu místních samospráv; bude tak dále moci pokračovat poměrně intenzivní těžba dřeva, již provádí podnik Lesy ČR.\n\n"}
{"id": "151151", "url": "https://cs.wikipedia.org/wiki?curid=151151", "title": "Náhodná sekvence", "text": "Náhodná sekvence\n\nNáhodná sekvence je tvořena posloupností čísel, jejíž prvky jsou hodnotami náhodné veličiny při náhodných pokusech. Výskyt určitého čísla na určité pozici posloupnosti je náhodný jev a nelze jej s jistotou předpovědět, lze pouze určit jeho pravděpodobnost.\n\nJejich uplatnění lze najít v informatice (kryptografie, numerické metody, počítačové hry), kde vzhledem k deterministickému chování počítačů bývají nahrazena pseudonáhodnými čísly. Pro účely, kde pseudonáhodná čísla nepostačují (především z důvodu bezpečnosti), lze generovat náhodná čísla vyhodnocením náhodné veličiny. Příkladem může být měření intervalů mezi stisknutím kláves na klávesnici nebo snímání bílého šumu u nezapojeného vstupu zvukové karty. Existují i hardwarové generátory náhodných čísel.\n\n\n"}
{"id": "151152", "url": "https://cs.wikipedia.org/wiki?curid=151152", "title": "Nová Rasovna", "text": "Nová Rasovna\n\nJeskyně Nová Rasovna leží v severní části CHKO Moravský kras na levé straně Hrádského (Holštejnského) žlebu u obce Holštejn. Je součástí největšího jeskynního systému v Česku – Amatérské jeskyně a zároveň propadáním potoka Bílé vody.\n\nPoblíž vstupu do jeskyně se nachází původní (nyní jen povodňové propadání) Bílé vody zvané Stará Rasovna či zřícenina hradu Holštejna s volně přístupnou jeskyní Hladomorna. Přímo nad propadáním se nachází most silnice Holštejn – Ostrov u Macochy, zřízený kvůli borcení skalní stěny propadání od projíždějících vozidel.\n\nTok Bílé vody se na jih od obce Holštejn propadá do podzemí, protéká dolními patry jeskyní Nová Rasovna, Piková dáma, Spirálka, C 13 do Staré a Nové Amatérské jeskyně, kde se v podzemí spojuje s tokem Sloupského potoka a tím vzniká říčka Punkva.\n\nPropadání Nová Rasovna je známé odjakživa, o první průzkum se pokusili dva horníci, kteří se na přání starohraběte Salma (1833) vypravili do podzemí. V polovině 19. století působil v lokalitě dr. Jindřich Wankel. Prozkoumal asi 330 metrů chodeb až po Macošský sifon, který je povodňovým odtokem Bílé vody do jeskynního systému Piková dáma – Spirálka (podařilo se jej proplavat potápěčům v roce 1985). Na počátku 20. století začíná v oblasti pracovat profesor Karel Absolon, který objevuje skoro kilometr neznámých chodeb. Další významné objevy učinil místní mlynář R. Vaňous – objevil např. ohromný hlinitý dóm, který dodnes nese jeho jméno.\n\nRoku 1973 až 1978 byly v podzemí instalovány lanové žebříky, později byly předělány na kovové.\n\nV roce 2003 bylo v Lipovecké chodbě objeveno pokračování nazvané Jeskyně pravěkých symbolů. Nově objevené velké prostory jsou paleoponorem vod z Lipoveckého žlebu. Nová Rasovna tedy není pouze propadáním Bílé vody, ale vznikla postupným vývojem díky působení několika vodních toků. Celková délka jeskyně přesáhla 2 km chodeb.\n\n"}
{"id": "151155", "url": "https://cs.wikipedia.org/wiki?curid=151155", "title": "Piková dáma (jeskyně)", "text": "Piková dáma (jeskyně)\n\nJeskyně Piková dáma leží v severní části CHKO Moravský kras na pravé straně Hrádského (Holštejnského) žlebu v blízkosti obce Holštejn. Je součástí největšího jeskynního systému v Česku – Amatérské jeskyně.\nVchod se nachází se v těsné blízkosti uzávěrové stěny Staré Rasovny, bývalého ponoru Bílé vody. Po vyhloubení šachty se jeskyňářům podařilo proniknout do mohutných propasťovitých prostor, spadajících ve dvou stupních do povodňového patra Bílé vody 61 m pod povrchem. Speleologové objevili nečekaný labyrint chodeb, propastí, jezer, dómů a síní. Vzhledem k zajímavé dynamice jeskyně jsou některé její části unikátně zaledněny v době od jara do podzimu (Ledová chodba). V roce 1968 bylo nalezeno spojení s jeskyní Spirálkou suchou cestou a 1979 potápěči objevili i „mokrou cestu“ proplaváním sifonu mezi oběma jeskyněmi. Dnes celý systém Piková dáma – Spirálka disponuje celkovou délkou chodeb na 3 km.\n\nPodzemní tok Bílé vody se na jih od obce Holštejn propadá do podzemí, protéká dolními patry jeskyní Nová Rasovna, Piková dáma, Spirálka, C 13 do Staré a Nové Amatérské jeskyně, kde se v podzemí spojuje s tokem Punkvy.\n\n"}
{"id": "151157", "url": "https://cs.wikipedia.org/wiki?curid=151157", "title": "Antoine Thomson d'Abbadie", "text": "Antoine Thomson d'Abbadie\n\nAntoine Thomson d'Abbadie d'Arrast (3. ledna 1810 Dublin, Irsko – 19. března 1897 Paříž, Francie) byl francouzský kartograf a cestovatel, který se svým bratrem Arnauldem Michelem prozkoumal v první polovině 19. století Etiopii a přilehlé země.\n\n"}
{"id": "151160", "url": "https://cs.wikipedia.org/wiki?curid=151160", "title": "Osudy dobrého vojáka Švejka za světové války", "text": "Osudy dobrého vojáka Švejka za světové války\n\nOsudy dobrého vojáka Švejka za světové války (1921–1923, většinou zkracováno jako Osudy dobrého vojáka Švejka či hovorově jen Švejk) je čtyřdílný humoristický román českého spisovatele Jaroslava Haška, několikrát zfilmovaný i zdramatizovaný. Je to nejpřekládanější český román, v roce 2013 byl přeložený do 58 jazyků. Jde o nejvýznamnější Haškovo dílo, které je mnoha lidmi spojováno s kongeniálními ilustracemi Josefa Lady. Smrt Haškovi nedovolila toto dílo dokončit.\n\nJednotlivé díly románu mají tyto názvy:\n\nHaškovo dílo není snadné žánrově zařadit. Zdaleka to není jen humoristický román. Je to zároveň satira líčící velice přesvědčivě s pomocí všemožných karikatur, podivných figurek a neobvyklých situací žalostné poměry panující v rozkládajícím se Rakousku-Uhersku. K tomu Hašek využívá i žánr grotesky a frašky, volí jednoduché a srozumitelné výrazové prostředky, píše přehledně a jazykem obyčejného člověka, vše směřuje k zesměšnění nesmyslného válčení a starého řádu. Kompozice románu pak připomíná pikareskní román, kde je hlavním hrdinou tzv. \"píkaro\" (šibal), který zosobňuje ideál lidové podnikavosti a chytrosti, prochází celou řadou více či méně napínavých příhod a snaží se za každou cenu přežít.\n\nHlavní hrdina knihy Josef Švejk má sochy a pomníky ve světě v celé řadě měst, například v Humenném na Slovensku, v polském Přemyšlu a Sanoku, v ruském Petrohradu, Omsku a Bugulmě, v ukrajinském Kyjevě, Lvově a Doněcku. První sochu Švejka v České republice odhalili v roce 2014 v Putimi, kde se odehrávala část příběhu.\n\nNa začátku knihy oznamuje Švejkovi posluhovačka paní Müllerová slovy „Tak nám zabili Ferdinanda“, že v Sarajevu byl zavražděn arcivévoda František Ferdinand d'Este. V pražském hostinci U Kalicha se Švejk setkává s tajným policistou Bretschneidrem, který nechá zavřít sprostého hostinského Palivce do vězení pro velezradu za odpověď na otázku, kde je obraz císaře pána (hostinský řekl „na půdě, sraly na něj mouchy\"). Zatčen je i Švejk, protože tvrdí, že bude válka. Ocitne se na policejním ředitelství a poté v blázinci. Když válka skutečně vypukne, je Švejk povolán na vojnu. Protože trpí silným revmatismem, veze ho k odvodu paní Müllerová na kolečkovém křesle. Švejk přitom mává berlemi a křičí \"„Na Bělehrad“\", čímž způsobí obrovské pozdvižení. Pak je léčen v nemocnici pro simulanty u doktora Grünsteina, pobývá na garnizóně (vojenské vězení), slouží u polního kuráta Katze a poté, co jej věčně opilý Katz prohraje v kartách, skončí jako vojenský sluha (pucflek) u nadporučíka Lukáše, známého mnoha milostnými aférami. Když mu nadporučík přikáže, aby mu sehnal stájového pinče, Švejk jej pro něho ukradne. Ukáže se však, že pes patřil plukovníkovi Krausovi von Zillergut a nadporučík Lukáš je poslán do Českých Budějovic k 91. pěšímu pluku, který se připravuje k odjezdu na frontu. Švejk jede pochopitelně s ním a říká nadporučíkovi, že \"„to bude něco nádhernýho, když voba padneme spolu za císaře pána a jeho rodinu…“\"\n\nDo Českých Budějovic jede nadporučík Lukáš se Švejkem rychlíkem a Švejkovi se přihodí nehoda. Baví se s železničním zaměstnancem o problematice záchranných brzd a možná on, možná oba za tuto brzdu zatáhnou a způsobí nenadálé zastavení vlaku. V Táboře je Švejk vyveden na nádraží kvůli sepsání protokolu a vlak mu mezitím ujede. Velitel nádraží mu poté, co zjistí, že Švejk nemá peníze na lístek, nařídí dojít do Českých Budějovic pěšky. Při této \"budějovické anabázi\" Švejk pěkně zabloudí, přihlouplým putimským strážmistrem Flanderkou je považován za ruského špióna a nakonec je ke svému pluku doveden četníkem jako údajný zběh. Se slovy \"„Poslušně hlásím, pane obrlajtnant, že jsem opět zde“\", se radostně hlásí u nadporučíka Lukáše. U pluku se Švejk postupně seznamuje s nezapomenutelnými postavami knihy, jako je účetní šikovatel Vaněk, kuchař okultista Jurajda, jednoroční dobrovolník Marek nebo sapér Vodička. Setkává se i s karikaturami důstojníků, jako je přičinlivý až podlézavý kadet Biegler nebo omezený poručík Dub, v civilu gymnaziální profesor, jehož oblíbeným koníčkem je buzerace vojáků a který svými radami otravuje život i zkušeným aktivním důstojníkům, jakými jsou hejtman Ságner nebo plukovník Schröder. Oblíbeným Dubovým rčením, které ve vzteku pokřikuje na vojáky, je \"„Ty mne ještě neznáš, ale až mne poznáš, já tě přinutím až k pláči“\".\n\nŠvejkův pluk je brzy poslán na frontu a přemístěn do města Királyhidy na rakousko-uherském pomezí. Zde se nadporučík Lukáš opět zaplete do dalšího milostného dobrodružství s vdanou paničkou a pošle Švejka s dopisem ke své vyvolené. Švejk doprovázený sapérem Vodičkou se dostane do rvačky s jejím manželem, která skončí jako hromadná pouliční bitka. Za to jsou oba zatčeni. Nadporučík Lukáš si musí najít nového sluhu, kterým se stane věčně nenažraný tlustý obr Baloun, neustále ztrpčující svému pánovi život tím, že mu všechno sní. Po propuštění se Švejk stane \"ordonancem\" (= vojenským poslem) své 11. marškumpanie a loučí se se sapérem (= ženistou) Vodičkou slovy \"„Až bude po tý vojně, tak mě přijeď navštívit. Najdeš mě každej večer od šesti hodin u Kalicha na Bojišti.“\"\n\n91. pěší pluk je opět naložen do vlaku, který jej veze jako \"„novou skupinu lidí hnaných na jatky“\" do Haliče na ruskou frontu. Hašek tuto pouť přes celé Uhry popisuje tak, že se román stává skutečnou obžalobou války a stupidních důstojníků, kterým nejde o nic jiného než o vlastní prospěch bez ohledu na osudy vojáků, kterým mají velet. Jejich schopnosti Hašek popisuje takto: \"„Byl to pán velkých vojenských schopností, které se mu vrazily do nohou ve formě podágry“\". Názory prostých vojáků na válku charakterizuje Hašek slovy: \"„Po celou dobu železniční přepravy bataliónu, který měl sklízet válečnou slávu, až projde pěšky od Laborce východní Haličí na front, vedly se ve vagónu, kde byl jednoroční dobrovolník a Švejk, opět podivné řeči, víceméně velezrádného obsahu“\".\n\nNa konci dílu je Švejk vyslán jako kvartýrmachr zajistit pro svou kumpanii nocleh ve Felštýně. Když Švejk dojde k malému rybníku, setká se tam s uprchlým ruským zajatcem, který se tam koupal a po spatření Švejka se dal nahý na útěk. Švejk si oblékne jeho uniformu, protože je zvědav, jak by mu asi slušela. V této uniformě ho najde patrola polního četnictva, která tohoto ruského uprchlíka hledala. Jsou to Maďaři, kteří Švejkovi nerozumí a přes jeho protesty ho zařadí do transportu ruských zajatců určených pracovat na opravě železniční trati. Tak Švejk upadne omylem do rakouského zajetí.\n\nPoté, co je zjištěno, že Švejk je Čech, je na něj pohlíženo jako na zběha a polní soud ho odsoudí k smrti. Duchovní útěchu před popravou mu má poskytnout polní kurát Martinec, původně skutečně nábožensky založený muž, který stykem s opilými důstojníky postupně mravně upadá, což si nepřestává v skrytu duše neustále vyčítat. Švejk jej však považuje za dalšího vězně a svými proslovy jej tak vyděsí, že Martinec z cely prchne na důstojnický večírek, kde se zpije do bezvědomí \"„s přesvědčením, že se hraje o jeho duši a on sám že je mučedníkem“\".\n\nNakonec se vše vysvětlí a Švejk se opět ocitne u své marškumpanie. Haškův text pak končí proslovem poručíka Duba \"„S okresním hejtmanem jsme vždy říkávali: Patriotismus, věrnost k povinnosti, sebepřekonání, to jsou ty pravé zbraně ve válce! Připomínám si to zejména dnes, když naše vojska v dohledné době překročí hranice“\". Vše, co případně v knize následuje za touto větou, je pokračování dopsané od Karla Vaňka.\n\nNápad napsat knihu o dobrovolníkovi, který je lehce slabomyslný, dostal Jaroslav Hašek již roku 1911, když si po příchodu z hospody napsal na kousek papíru slova: \"„Pitomec u kumpanie. Dal se sám vyzkoušet, aby vystupoval jako řádný vojín.“\" V duchu svého přesvědčení, že na militantní Rakousko-Uhersko (a na jakýkoliv totalitní systém vůbec) nejlépe platí pitomec, který obrátí blbost představitelů takovéhoto systému proti nim samým, vydal pak Hašek roku 1912 knihu \"Dobrý voják Švejk a jiné podivné historky\". Švejkova pitomost však již tehdy byla poněkud odlišná od pitomosti běžného blbce. Švejk dokázal vrhnout na důstojníka takový \"„dětský jasný pohled“\", že důstojník nevěděl \"„má-li se smát či zlobit.“\". Švejkova \"blbost\" tak dokázala nejen odzbrojit, ale přimět i k zamyšlení nad sebou samým.\n\nPovídkový náčrt Švejkovy postavy Hašek hojně využíval i při jiných příležitostech, například ve scénářích ke kabaretním vystoupením. Po vypuknutí první světové války se pak ke Švejkovi vrátil roku 1917, kdy pobýval v ruském zajetí. V červnu tohoto roku vydal v Kyjevě v \"knihovničce časopisu Čechoslovan\" novelu \"Dobrý voják Švejk v zajetí\". V příběhu se již vyskytují zárodky budoucího románu. Líčí v něm vypuknutí války a Švejkovu snahu dostat se na vojnu, pobyt ve vojenském vězení a v blázinci, přidělení k 91. pěšímu pluku a služba vojenského sluhy u sadistického fenricha Dauerlinga, který nenávidí Slovany. Je zde i pověstná příhoda s ukradeným psem, po které následuje odjezd na frontu. Na samém konci příběhu pak Švejk Dauerlinga nechtěně zastřelí, když mu chce jen prostřelit rameno, o což jej Dauerling sám požádal, aby se tak dostal z bojiště. Švejk pak přeběhne k Rusům a je ve vlasti obviněn z velezrady.\n\nV románu \"Osudy dobrého vojáka Švejka\" se Švejkova postava dostala na úplně jinou, podstatně hlubší úroveň. Nejde zde již vůbec o jednoznačného blba. Švejk je naopak pozoruhodný právě tím, že se u něj instinktivní statečnost a jakýsi smysl pro pořádek nepojí s očekávanou hloupostí nebo nedostatkem smyslu pro realitu. Švejkova osobnost, tak jak ji Hašek představuje, překvapuje na jedné straně neutuchajícím životním elánem, na straně druhé jakousi životní rezignací, odevzdaností a smířením se s osudem. Jako by Švejkovi scházely ambice a životní cíle. Tento paradox vyvolává pochybnosti, zda Švejk opravdu jedná podle toho, co si myslí. Švejk se umí vysmívat, dělá to často a i velice inteligentně, ale motivací jeho doslovného plnění příkazů svých nadřízených není výsměch, alespoň ne jeho vlastní. To Hašek sám se směje že postava tak ctnostná jako Švejk by byla jak mimo dosah pochopení svých současníků, tak i mimo konstrukční parametry dané třídící a jateční linky, což by paradoxně zlepšilo jeho šance válečnou katastrofu přežít. Tento hlavolam autorského záměru je drogou, která udržuje milióny příznivců po celém světě, není ale běžné se setkat se slovní formulací jeho řešení. Snad omylem je tedy postava dobrého vojáka Švejka občas ukazována jako typický příklad české národní povahy.\n\nO velice těžké interpretaci své postavy sám Hašek píše v doslovu k prvnímu dílu románu: \"„Nevím, podaří-li se mi vystihnout touto knihou, co jsem chtěl. Již okolnost, že slyšel jsem jednoho člověka nadávat druhému: „Ty jsi blbej jako Švejk,“ právě tomu nenasvědčuje. Stane-li se však slovo Švejk novou nadávkou v květnatém věnci spílání, musím se spokojit tímto obohacením českého jazyka“\". Přinejmenším tuto zásluhu dnes Haškovi nelze upřít – slova \"švejk\", \"švejkovina\" nebo \"švejkovství\" se stala (v přeneseném významu) běžnou součástí české slovní zásoby.\n\nTěžko lze říci, jak by se Švejkova postava vyvíjela dál, kdyby Hašek svůj román dokončil. Maličko soudit lze snad jen podle autorova spisu \"Velitelem města Bugulmy\", kde popisuje dobu, kdy byl rudým komisařem v Rusku.\n\nJiž první vydání Haškem nedokončeného díla vyšlo s pokračováním Karla Vaňka, který roku 1923 dopsal díl čtvrtý a v tomtéž roce vydal ještě díl pátý a šestý (viz Vaňkovo pokračování románu Osudy dobrého vojáka Švejka).\n\nVyužití Švejkovy postavy ke kritice komunismu je pak kniha \"Osudy dobrého vojáka Švejka po druhé světové válce\" od Josefa Jaroslava Marka (pseudonym Martina Petišky) napsaná v době normalizace.\n\nPokud není u filmu uvedena země původu, jde o československý snímek.\n\n\n"}
{"id": "151173", "url": "https://cs.wikipedia.org/wiki?curid=151173", "title": "Hana a Hana", "text": "Hana a Hana\n\nHana a Hana byl komiks, který v letech 2002–2008 vycházel v magazínu \"Reflex\" a v roce 2009 vycházel na internetovém portálu \"iDnes\". Příběhy psal \"Miloš a Miloš\". Kreslil Miloš Gašparec a Miloš Čermák.\n\nKomiks byl vydán i v knižní podobě a vznikla podle něj divadelní hra. Autoři plánovali i zpracování ve formě situační komedie a celovečerního filmu.\n\nHlavní postavy jsou dvě sedmnáctileté dívky, které se obě jmenují Hana. Autoři je rozlišují jako \"Hana (ta s modrými vlasy)\" a \"Hana (ta s většími prsy)\".\n\nHana (ta s modrými vlasy) má modré vlasy se dvěma drdoly. Obvykle nosí modré tílko, krátkou bílou sukni a modré podkolenky. Žije s matkou a jejím přítelem, který je v komiksu tzv. rotující postavou. Chodila s Bráchou, který je bratrem druhé Hany. Miluje Dýdžeje, který však chodí s Hildou.\n\nHana (ta s většími prsy) má červené vlasy s copánkem. Obvykle nosí žluté tričko a modré džíny. Žije v úplné rodině s matkou a otcem, o kterém však říká, že je „úplně vadnej“. Chodila s Majkem, nemá ráda Hildu, o které obě Hany říkají, že je kráva.\n\nVětšina stripů nemá žádný hlubší děj a žádné další postavy. Obě dívky jen komentují dění okolo nich. Jejich nejčastější věta zní „Ty jo“.\n\nVýběr stripů:\n\nDalší knihy:\n\nDivadelní hra s názvem \"Hana a Hana\" byla inscenována poprvé v roce 2004 nezávislou produkcí s premiérou v Brně, podruhé v letech 2006–2007 v Paláci Akropolis v Praze.\n\n"}
{"id": "151177", "url": "https://cs.wikipedia.org/wiki?curid=151177", "title": "Laxenburg", "text": "Laxenburg\n\nLaxenburg je městys v Dolním Rakousku, asi 20 km jižně od Vídně v okrese Mödling na řece Schwechat.\n\n\nLaxenburg patřil nejprve vedlejší větvi Babenberků a od roku 1306 Habsburkům. Stal se jejich oblíbeným letním sídlem, a to až do počátku 20. století.\n\nJiž ve 14. století tu stál letní lovecký zámeček Altes Schloss, který byl obklopen vodními příkopy. Za Leopolda I. byl v 17. století přestavěn v barokním stylu Lodovicem Burnacinim. V době obléhání Vídně Turky 1683 byl poškozen a později znovu vystavěn.\n\nBlauer Hof (něm. modrý dvůr) postavil v letech 1710-1720 u vchodu do laxenburského parku v barokním stylu architekt Johann Lucas von Hildebrandt pro říšského vicekancléře Friedricha Karla Schönborna. Když ho roku 1762 koupila Marie Terezie, nechala zámek přestavět v rokokovém stylu a přistavěn k němu další kříslo s hodovním sálem a divadlem. Autorem přestavby byl její dvorní architekt Nicolaus Pacassi.\n\nLaxenburský kostel, první stavba na sever od Alp postavená s obloukovitými prvky ve fasádě, kterými se vyznačují črty vrcholného baroka, byl postaven mezi lety 1693 až 1703 Carlem Antoniem Carlonem a konečnou podobu získal až v rozmezí let 1703 – 1724 díky konceptům Matthiase Steinla.\n\nPo roce 1780 byla anglická zahrada přetvořena v anglickém stylu. Po vytvoření několika umělých rybníků byla postavena na vzniklém ostrově napodobenina středověkého hradu Franzensburg, pojmenovaná podle prvního rakouského císaře Františka I.\n\nZačátkem roku 1849 byl Laxenburg zařazen do dosud existující politické správy, v roce 1919 převzalo válkou zničený zámek i s přiléhajícím parkem pod svoji správu město Vídeň.\n\nPo anšlusu Rakouska v roce 1938 byla obec podřazena pod politickou správu ve Vídni, do rukou Dolního Rakouska se vrátila již o pár let později (v roce 1954.\n\nOd roku 1975 působí ve městě mimovládní výzkumná organizace \"Mezinárodní institut pro aplikovanou systémovou analýzu\", známé taky pod zkratkou IIASA.\n\nK území zámeckého parku patří také tzv. \"Starý zámek\" (Alte Schloss – sídlo Rakouského filmového archivu), Dianin chrám (Zelený letohrádek), Löwenbrücke, zřícenina Domu rozmarů, rytířská hrobka a rytířský sál, Franzensburský zámek, gotický most, a chrám Concordia postavený ve klasicistickém stylu Josefem Alexandrem Morellim.\n\n\nStarostou městyse je Robert Dienst ÖVP. Vedoucí kanceláře Ilse Emminger.\n\nV obecním zastupitelstvu je 21 křesel. Po volbách v roce 2005 byla rozdělena podle získaných mandátů:\n\n\n\nV místě je bohatá nabídka sdružování v organizacích.\n\n"}
{"id": "151178", "url": "https://cs.wikipedia.org/wiki?curid=151178", "title": "Světelné návěstidlo", "text": "Světelné návěstidlo\n\nSvětelné návěstidlo je návěstidlo, jehož návěsti se tvoří kombinací světel různých barev. Tvar návěstidla se přitom (na rozdíl od mechanického návěstidla) nemění. Jeho denní a noční návěsti jsou shodné.\nJiž nejstarší mechanická návěstidla bývala v noci doplňována světly s barevnými clonkami, jejichž poloha byla svázána s polohou návěstidla. Nedostatečná intenzita světelných zdrojů neumožňovala jejich použití i za dne. Teprve zavedení elektrických žárovek umožnilo konstrukci světelných návěstidel, jejichž návěsti byly viditelné i za denního světla. Mnoho železničních společností začalo tato návěstidla vzápětí používat, neboť jejich zřízení a údržba byly levnější a umožňovaly snadnější výstavbu poloautomatických a automatických zabezpečovacích zařízení. \n\nSvětelná návěstidla se rozšířila ve dvou podobách:\nU některých železnic má význam i tvar štítu návěstidla, u vícesvětelných návěstidel je kromě barvy důležitá i poloha a případně i tvar světla.\n\nSvětelná návěstidla tvoří kromě světel i clony a štíty k zamezení možnosti falešných signálů - tzv. fantomů způsobených nejčastěji světlem zapadajícího slunce, odraženým od návěstní optiky. Z téhož důvodu nebývá vnitřek návěstidla proveden v světloodrazivé podobě, nýbrž v černé matné barvě. K nasměrování světelných paprsků se používají většinou Fresnelovy čočky.\n\nV Itálii, v Austrálii, a částečně i ve Spojených státech jsou rozšířená návěstidla s jedním světlem. Na těchto návěstidlech se používají reflektory i čočky, neboť zde nehrozí fantomy. Mezi žárovkou a čočkou se pomocí polarizovaných relé pohybují barevné clonky. Tato návěstidla vyžadují větší údržbu, neboť obsahují pohyblivé části. Na druhou stranu mohou být relé ovládající clonky sloučena s kombinovaným relé automatického bloku, což značně snižuje velikost aparatury..\n\nModernější variantou těchto návěstidel jsou návěstidla Unilens (tm) firmy \"Safetran Systems Corporation\", která využívají halogenové žárovky s barevnými filtry a světlovodné kabely přivádějící světlo do ohniska čočky. Kromě odstranění pohyblivých částí je možno využít čtyř barev - červenou, žlutou, zelenou a bílou.\n\nJinou, moderní, variantou těchto návěstidel jsou návěstidla používající prvky LED, nejvíce rozšířená v Austrálii, zejména ve Victorii. Návěstní optika je tvořena třemi barvami LED uspořádanými tak, aby je lidské oko vidělo jako svítící kruh určité barvy. Jednotlivé LED jsou vybaveny vlastními mikročočkami. Jejich výhodou je vyšší životnost a nižší spotřeba energie. Nižší spotřebu energie je ale možno dosáhnout pouze ve spojení s moderním návazným zabezpečovacím zařízením, které nekontroluje svícení návěstních světel podle protékajícího proudu.\n\nNávěstidla s LED jsou vyvíjena i ve variantě se samostatnými světly pro každou barvu. V České republice takové návěstidlo zkouší společnost AŽD Praha v návěstidle L6 v ŽST Praha Vysočany.\n\nSvětelná návěstidla bývají vybavena obvody indikujícími poruchu žárovky. V takovém případě návěstidlo změní návěst na více omezující návěst. Také se používají dvouvláknové žárovky. V zahraničí (zejména v USA) se u automatického bloku zhasíná zelené světlo, pokud není v blízkosti žádný vlak, aby se šetřila žárovka (tzv. Approach lighting).\n\nU některých železnic se využívají návěstidla se světelnými symboly. Symboly tvořené světly těchto návěstidel obvykle odpovídají polohám ramen mechanických návěstidel. Jako příklad lze uvést opakovací předvěsti rakouských, rumunských železnic se symbolem v podobě jednoramenného mechanického návěstidla, dále seřaďovací návěstidla německých železnic, banner signals (opakovací předvěsti) v australské Victorii, kde řady světel zobrazují polohu ramen dvouramenného návěstidla s rameny na společném hřídeli a v neposlední řadě tramvajová návěstidla v českých zemích a na Slovensku.\n\nPro lepší rozlišení nebo zvýraznění návěstí se začala používat na návěstidlech se světelnými symboly barevná světla. Tento kombinovaný systém byl vyvinut železniční společností Baltimore and Ohio Railroad v roce 1920 a použit na trati Chicago - Alton. Tento systém se příliš nerozšířil a od roku 1990 jsou návěstidla nahrazována standardními s barevnými světly. V Evropě používají tento systém například německé dráhy u návěstidel pro posun - dvě červená světla ve vodorovné linii „stůj“ a dvě bílá světla v linii pod úhlem 45° „volno“.\n\nSvětelná návěstidla byla u ČSD zaváděna už od konce 20. let 20. století. Prvními světelnými návěstidly u ČSD byla návěstidla ve výhybně Praha-Vítkov. Jejich rozšíření nebylo nijak značné.\n\nNávěstidla firmy Elektrosignal Praga (ESP)\n\nNávěstidla firmy Elektrosignal Praga měla štít tvarovaný podle určení návěstidla. Hlavní návěstidla měla štít oválný, seřazovací návěstidla měla štít šestiúhelníkový. Zvláštní konstrukcí návěstidel byla návěstidla kombinovaná, která byla kombinací návěstidla hlavního a seřazovacího. Zadní kryt byl samostatný pro každé světlo a byl tvořen litinovým kulatým pouzdrem.\n\nV období první republiky byla světelná návěstidla instalována spíše sporadicky. Po válce však byla zdokonalena a měla se stát hlavním typem návěstidel pro ČSD. Byla dodávána především s elektrodynamickým staničním zabezpečovacím zařízením. V roce 1953 ale ale začaly dovážet návěstidla ze Sovětského Svazu a tato návěstidla se přestala nově zřizovat. Dnes jsou návěstidla ESP velmi vzácná.\n\nNávěstidla firmy ČKD\n\nNávěstidla firmy ČKD vznikla mírnou úpravou tehdy vyvíjených silničních návěstidel na konci třicátých a ve čtyřicátých letech. Jednalo se téměř výhradně o návěstidla vložená, nebo seřazovací. Tato návěstidla byla zřizována jako doplněk ke skupinovým mechanickým návěstidlům. Účelem tohoto uspořádání byla možnost řídit posun návěstidly platnými i pro jízdu vlaků. Návěstidla ČKD jsou dnes velmi vzácná. Vyskytují se pravděpodobně již jen jako vložená a seřazovací v ŽST Praha Bubny.\n\nNávěstidla vz. SSSR\n\nPočátkem padesátých let byly dodávány první releové staniční zabezpečovací zařízení a autobloky. Tato zařízení používala přenos návěstního proudu ze stavědla k návěstidlu 220 V 50 Hz, kde se napětí transformovalo na 12 V 50 Hz. Návěstidla ESP naopak byla jen malonapěťová, bez obvodu 220V. Proto byla ze SSSR dovážena i návěstidla. Toto vylepšení umožnilo lepší možnosti umístění návěstidel i na velkou vzdálenost od stavědla.\n\nNávěstidla byla podstatně masivnější konstrukce, než návěstidla ESP. Měla velký oválný štít o šířce 800 mm a 750 mm dlouhé stínidla. Návěstní štíty byly v provedení se dvěma a se třemi světly. Návěstní transformátory byly umístěny ve velkém litinovém boxu při patě návěstidla připomínajícím svým vzhledem kamna. Návěstidla automatického bloku však \"kamna\" nemají, přístrojové skříně jsou v těsné blízkosti a transformace na 220V a zpět nemá smysl. Taková návěstidla mají u paty jen malou skříňku.\n\nNávěstidla vz. SSSR byla vyráběna ve třech sériích. První série byla originální dovoz z SSSR, druhá série byla vyráběna v licenci společností ESP a třetí série byla vyráběna v licenci společností AŽD. Jednotlivé série se liší pouze logem. elektricky i mechanicky jsou shodné. Návěstidla vz. SSSR jsou dnes již na ústupu. Originální návěstidla z dovozu jsou již pravděpodobně jen v ŽST Praha Smíchov. Návěstidla druhé a třetí série jsou poměrně častější a slouží zejména v rámci Automatických bloků, například v úseku Stará Boleslav - Lysá nad Labem.\n\nNávěstidla AŽD vz. 65\n\nNávěstidla AŽD vz.65 se začala vyrábět koncem první poloviny šedesátých let. Jsou sice vizuálně podobná návěstidlům vz. SSSR, ale používají mnoho nových technologií. Hlavními rozdíly oproti návěstidlům SSSR je užší stít (jen 600 mm) a umístění návěstních transformátorů ve skříňce za jednotlivými světly. Návěstidla AŽD65 tedy nemají žádné litinové skříně (kamna) u paty. Ve výšce cca 1 m nad zemí je na přední straně návěstidla umístěna plechová skříňka s pojistkami a svorkovnicemi. Hlavním rozeznávacím znakem od návěstidel vz. SSSR je právě umístění této pojistkové a svorkovnicové skříňky. Návěstidla SSSR mají litinovou skříň u paty, popř u návěstidel automatického bloku mají pouze malou skříňku přímo u paty, nikoli ve výšce 1 m.\n\nTato návěstidla se vyráběla jen cca 6 let, avšak díky levné a nenáročné výrobě v podmínkách tehdy expandujího závodu AŽD, jich bylo vyrobeno velké množství a byly jimi modernizovány celé uzly a tratě v rámci zvyšování kapacit. Dodnes jsou na některých tratích téměř pouze tato návěstidla. (např. trať Praha Radotín (včetně) - Beroun (mimo)).\n\nNávěstidla AŽD70\n\nTato návěstidla byla vyvinuta na přelomu šedesátých a sedmdesátých let. Jedná se o stavebnicový systém, který opustil koncepci štítů se dvěma a třemi světly. Novinkou byly přímo vestavěné ukazatele rychlosti UR3. Návěstidla jsou typická svým hranatým tvarem návěstního štítu složeného ze segmentů a dvěma skříňkami u paty obepínajícími stožár.\n\nV sučasnosti se vyrábí již druhá generace těchto návěstidel, která se vyznačuje provedením návěstnho štítu i stínidel z plastu, jiným tvarem stínidel a zejména možností doplnění o nové prvky, jako je například proměnný ukazatel rychlosti PUR, či indikátor NDK, čímž jsou návěstidla uzpůsobena pro některé změny návěstních předpisů po roce 2000.\n\nČasto dochází k záměně označení za AŽD71. AŽD71 jsou reléová staniční zabezpečovací zařízení a přejezdová zabezpečovací zařízení. Návěstidla byla vyvinuta nezávisle a získala označení AŽD70.\n\n"}
{"id": "151179", "url": "https://cs.wikipedia.org/wiki?curid=151179", "title": "Zdeněk Matěj Kuděj", "text": "Zdeněk Matěj Kuděj\n\nZdeněk Matěj Kuděj, vlastním jménem Zdenek Marian Kuděj (24. listopadu 1881 Hořice – 8. srpna 1955 Litomyšl), byl český novinář, cestovatel, překladatel a spisovatel. Byl přítelem Jaroslava Haška.\n\nZdenek Marian Kuděj se narodil se v rodině stavebního inženýra na stavbě železnice Jana Kuděje a jeho manželky Boženy, rozené Fibigrové. Studium na gymnáziu v Příbrami nedokončil. Pracoval jako lékárnický praktikant v Pacově a Sadské, pak se rozhodl cestovat. V roce 1903 vyhrál v Hamburku lodní lístek a odjel do USA, kde pracoval jako dělník, laborant, umývač nádobí, zemědělec, plavčík, kovboj i zlatokop, jako tramp procestoval část USA a Kanady. Po návratu pracoval v Praze jako zednický přidavač a své zážitky začal literárně zpracovávat – brzy se stal členem svobodomyslné pražské bohémy a přítelem spisovatele Jaroslava Haška.\n\nV roce 1912 podnikl cestu do Ruska (v Kyjevě byl pro podobnost s hledaným anarchistou zatčen a strávil půl roku ve vazbě), poté se s Haškem a jinými toulal po Čechách. Do 1. světové války narukoval až v roce 1917, ale brzy byl z armády propuštěn pro předstíranou duševní chorobu. Po válce byl několik měsíců – jedinkrát v životě – zaměstnán, poté se věnoval volné novinářské, literární a překladatelské činnosti.\n\nVe 20. letech 20. století žil několik let na Podkarpatské Rusi, od let druhé světové války si oblíbil Českomoravskou vrchovinu a žil v kraji kolem Lipnice a Ledče nad Sázavou, kde patřil k rázovitým a všeobecně známým postavičkám. Roku 1952 se přestěhoval do Litomyšle, kde 8. srpna 1955 zemřel a je tam i pohřben.\n\nZ Kudějova díla jsou dodnes cenné jeho reportážní črty a fejetony z cest a jeho vzpomínky na přítele Haška a dění kolem něj; úspěšné byly i jeho humoristické a parodické prózy. Zážitky ze svých cest vepsal do řady povídek a reportáží, které vycházely jak v USA, tak především po jeho návratu v Česku. Podle mnoha dobových svědectví Hašek jeho přátelství zneužíval. Kuděj překládal z angličtiny, např. sešity Tarzana. A vytvořil i řadu novel s fantastickými a sci-fi náměty.\n\n\n\n\n\nPři vytváření tohoto článku bylo použito životopisných dat z exposice Muzea Světelska.\n"}
{"id": "151181", "url": "https://cs.wikipedia.org/wiki?curid=151181", "title": "ISA (sběrnice)", "text": "ISA (sběrnice)\n\nISA je v informatice název pro sběrnici, která byla používána zejména pro IBM PC kompatibilní počítače (podle IBM PC) s 8bitovým mikroprocesorem Intel 8088, později i pro 16bitové počítače typu PC/AT s procesorem Intel 80286. ISA byla přímým předchůdcem sběrnice 32bitové sběrnice EISA (Extended Industry Standard Architecture). Byla nahrazena sběrnicemi IBM Micro Channel, VESA Local Bus, sběrnicí PCI a dalšími.\n\nOdvození struktury AT sběrnice se stále používá u sběrnici PC/104 a interně se Super I/O čipy. Sběrnice ISA obsahovala adresovou část, která měla šířku 24 bitů a dokázala tedy adresovat až 16 MB paměti. Kromě paměti bylo možné obsluhovat maximálně 65536 vstupně/výstupních portů pomocí 16bitové I/O sběrnice. Datová část sběrnice měla šířku 16 bitů. Blokový přenos dat byl na počátku řešen tak, že řízení sběrnice převzalo externí zařízení. Později se využilo čtyř až osmi DMA kanálů. Přenos dat probíhal přes synchronní protokol a oscilátor měl časovou základnu 70 ns, což odpovídá taktovací frekvenci 14,285 MHz. Postupem času však byla na trhu ISA používající jednu z několika základních frekvencí – 4,77 MHz.\n\nRozšířená sběrnice pod názvem EISA spatřila světlo světa r. 1989. Oproti sběrnici ISA měla EISA 32 bitů vyhrazeno pro adresovou část i datovou. V současné době se nové základní desky obsahující ISA sloty nevyrábějí.\n\nISA byla vyvinuta týmem pod vedením Marka Deana jako část IBM PC projektu v roce 1981. Vznikla jako 8bitový systém. Novější 16bitová IBM AT sběrnice byla představena v roce 1984. \nV roce 1988 \"Gang of Nine\" navrhl 32bitovou EISA sběrnici a zpětně přejmenoval AT sběrnici na „ISA“, aby se zabránilo porušování ochranných známek na PC/AT počítači. \nIBM navrhl 8bitovou verzi jako vyrovnávací rozhraní k vnější sběrnici procesoru Intel 8088 (\"16/8 bitů\") používaného v originálním IBM PC a PC/XT a dále pak 16bitovou verzí jako upgrade pro externí sběrnici procesoru Intel 80286 používaného v IBM AT. \nProto sběrnice ISA byla synchronní s hodinami procesoru, dokud nebyly vyvinuty sofistikované vyrovnávací metody.\n\n8bitová sběrnice běží na frekvenci 4,77 MHz (\"hodinová rychlost procesoru\" IBM PC a IBM PC/XT 8088), zatímco frekvence 16bitové sběrnice je provozována na 6 MHz nebo 8 MHz (jelikož dřívější procesor 80286 v IBM PC/AT počítačích běžel na 6 MHz a v pozdějších modelech na 8 MHz.) \nIBM RT/PC také používal 16bitovou sběrnici. K dispozici byla u některých non-IBM strojů např. u Motoroly 68k.\n\nV roce 1987 IBM nahradil AT sběrnici vlastním proprietárním Micro Channel Architecture (MCA) ve snaze znovu získat kontrolu nad PC architekturami a PC trhem. MCA měla mnoho funkcí, které se později objeví u PCI, který bude nástupcem ISA. MCA měla pevný standard, na rozdíl od ISA, kde IBM uvolnila specifikaci a dokonce i schéma zapojení obvodu. Systém byl daleko vyspělejší než AT sběrnice, proto výrobci počítačů reagovali s použitím EISA sběrnice a později s VESA Local Bus (VLB). \nVe skutečnosti VLB používá některé elektronické součástky původně určené pro MCA, protože výrobci komponentů je použili k jejich výrobě. Obě EISA a VLB sběrnice byly zpětně kompatibilní s AT (ISA) sběrnicí.\n\nUživatelé strojů založených na architektuře ISA museli vědět speciální informace o hardwaru, který přidávali k systému. Vzácností byla hrstka zařízení „plug‑n‑play“. Uživatelé často museli nastavit parametry při přidávání nového zařízení jako je IRQ, I/O adresu, nebo DMA kanál. MCA odstranila touto komplikaci.\n\n"}
{"id": "151182", "url": "https://cs.wikipedia.org/wiki?curid=151182", "title": "Anaximenés", "text": "Anaximenés\n\nAnaximenés z Milétu patřil k tzv. škole milétské, k níž se řadí rovněž Thalés a Anaximandros. O životě Anaximena není známo prakticky nic. O něco málo více pak víme o jeho filosofii.\n\nZa prvopočátek všeho považoval vzduch. Ve shodě se svým učitelem Anaximandrem nazval tuto svou pralátku Apeiros Aér (nekonečný, všeobsáhlý vzduch), který však není tak neurčitý jako Anaximandrův apeiron.\n\nAnaximenés určil vzduch zřejmě na základě uvědomění, že je všude kolem něj. \nK tomu se pokoušel vysvětlit, jak vše vzniká: zhušťováním vzniká ze vzduchu vítr, poté postupně oblaka, voda, země i kameny a teprve z nich ostatní věci. Opačným procesem je pak zřeďování, kdy se vzduch stává ohněm. Proměny všeho jsoucího jsou tak vlastně jen proměny jedné a téže látky – vzduchu.\n\nAnaximenés říkal, že Země má podobu desky stolu, Slunce je ploché jako list a hvězdy jsou připevněny na ledové obloze jako hřeby. Měsíc má své světlo od Slunce.\n\nPodle Anaximena byl pojmenován kráter Anaximenes na přivrácené straně Měsíce.\n"}
{"id": "151183", "url": "https://cs.wikipedia.org/wiki?curid=151183", "title": "Emba (řeka)", "text": "Emba (řeka)\n\nEmba ( ) je řeka v Akťubinské a Atyrauské oblasti v Kazachstánu. Je 712 km dlouhá. Povodí má rozlohu 40 400 km².\n\nPramení na západním svahu Mugodžar a teče přes Poduralskou planinu a Kaspickou nížinu. Ztrácí se 5 km od pobřeží Kaspického moře. Na horním toku (120 km) silně meandruje. V létě se koryto na horním toku skládá z izolovaných jezírek a níže po toku se 4 až 5 m hluboké tůně střídají s mělkými úseky. Na dolním toku řeka vysychá a rozděluje se na oddělené úseky. Hlavní přítoky jsou zprava Temir a zleva Atsaksy.\n\nZdroj vody je převážně sněhový. Převážná část vody proteče v období jarních vysokých vodních stavů (duben až květen). Průměrný průtok vody 152 km od ústí je 17,5 m³/s, maximální 1 240 m³/s. Voda je silně mineralizovaná. Slanost dosahuje na horním toku na jaře 150 až 200 mg/l a v létě až 800 mg/l. Na dolním toku dosahuje na jaře 1500 až 2000 mg/l a v létě 3000 až 5000 mg/l.\n\nVoda se využívá na zavlažování. V povodí \"Emby\" se těží ropa. Nachází se zde tzv. Severokaspické naleziště ropy a zemního plynu.\n"}
{"id": "151184", "url": "https://cs.wikipedia.org/wiki?curid=151184", "title": "Honda XRV-750", "text": "Honda XRV-750\n\nHonda XRV 750 Africa Twin je motocykl, který vyráběl přední japonský výrobce motocyklů Honda. \nMotocykl je založen na modelu Honda NXR-750, který vyhrál Rally Paříž – Dakar čtyřikrát v osmdesátých letech.\n\nPůvodní model Honda XRV 650 AfricaTwin (typ RD-03) konstrukčně vycházel z Hondy XL 600V Transalp , Oproti Transalpu měl zvětšený objem motoru z 600 na 650 cm při výkonu 50 koní, pozměněnou kapotáž,větší nádrž, zesílený podvozek a delší odpružení. \n\nPrvní Honda XRV 750 Africa Twin se objevila v roce 1990. Jednalo se o model RD-04. Zvětšení objemu motoru na 742 cm³ a posunutí výkonu k šedesáti koním si vyžádalo jeho zásadní zesílení téměř ve všech částech (klikový mechanismus, spojka, převodovka, uchycení k rámu). Dále byl přidán olejový chladič, zesílen zadní náboj kola vč. uložení rozety, přidán druhý kotouč přední brzdy, zvětšeny karburátory a přepracováno zapalování. Drobnými úpravami prošla kapotáž zejména v zadní části motocyklu. \n\nV roce 1993 na trh vstoupil inovovaný model RD-07. Ten se s drobnými kosmetickými úpravami vyráběl až do roku 2003, kdy Honda vyřadila oblíbenou Africa Twin z výrobního programu, aniž by za ni poskytla odpovídající náhradu. V roce 1993 inovovaný model byl výrazně přepracován. Dostal zcela nový rám, kapotáž i nádrž, airbox byl umístěn před nádrží namísto pod sedlem a drobných úprav doznal i výfuk, zadní kolo včetně kyvné vidlice a jejího odpružení. Navíc se hmotnost snížila o 9 kg a výška sedla šla také o jeden cm dolů. Dalším nezanedbatelným přínosem z pohledu jezdce bylo snížení těžiště. \n\nDalších změn se motocykl dočkal v roce 1996 (typ RD-07A), kdy dostal novou přední masku kapotáže a jiný tvar větrného štítku. Tato modernizace s sebou přinesla i tišší koncovku výfuku, přepracované zapalování se snímačem polohy škrticí klapky (mimo verze pro Švýcarsko a Rakousko). V zadní části podsedlového rámu došlo k úpravě uchycení sedla a tlumiče výfuku. Konečně poslední změnou v roce 2000 byla zcela nová grafika kapotáže. \n\nIhned po zavedení modelu XRV 750 RD-04 začal tento motocykl slavit výrazný úspěch. Své příznivce si stroj získal především svou úžasnou mnohostranností a odolností. \n\nPřevzato a upraveno ze stránky: www.africatwin.unas.cz\n\n\n\n"}
{"id": "151187", "url": "https://cs.wikipedia.org/wiki?curid=151187", "title": "Išim", "text": "Išim\n\nNázev Išim může znamenat:\n\n"}
{"id": "151189", "url": "https://cs.wikipedia.org/wiki?curid=151189", "title": "Gibibyte", "text": "Gibibyte\n\nGibibyte (zkrácenina \"giga binary byte\") je jednotka informace počítačových pamětí, zkráceně GiB.\n\nGibibyte je úzce spojen s gigabytem, který se odvolává na 10 bytů = 1 000 000 000 bytů, závisí na souvislostech (viz binární předpony).\n\nZajímavostí je, že u pevných disků a jiných paměťových nosičů (DVDR, Flash disky apod.) není velikost uváděna v GiB, ale z marketingových důvodů v GB, mají tedy o 7% menší kapacitu, než by se mohlo zdát. 4,7 GB = 4,377 GiB. Přitom v počítačích se velikost uvádí v GB. V současné době se kapacity disků takto označují již jen ze setrvačnosti. Vzhledem k tomu, že tak činí všichni výrobci, nikdo z této nesrovnalosti nemá výhodu a původní marketingový špek na zákazníky ztratil význam.\n\niPhone 16 GB má skutečnou kapacitu paměti 14,9 GiB, z čehož nemálo obsadí nezbytný operační systém telefonu a uživateli tak zbývá konkrétně v iPhone 4S 16GB s nainstalovaným iOS8.1 maximálně 12,2 GB použitelného místa (v případě staršího iOS7.1.1 konkrétně 12,8GB – neboť starší iOS s méně funkcemi zabere o 600MB méně prostoru).\n\n"}
{"id": "151190", "url": "https://cs.wikipedia.org/wiki?curid=151190", "title": "Jaz Coleman", "text": "Jaz Coleman\n\nJeremy „Jaz“ Coleman (* 26. února 1960) je frontman britské post-punkové hudební skupiny Killing Joke (klávesy, vokály, aranžmá) s níž průběžně nahrává a vystupuje od roku 1978. Zároveň se věnuje klasické hudbě a na svém kontě má spolupráci s předními umělci celého světa. Žije hlavně v Praze, Londýně a na Novém Zélandu. V roce 2002 si zahrál v úspěšném filmu Petra Zelenky Rok ďábla.\n\nV současné době pracuje jako „Composer in Residence“ pro Evropskou unii.\nDo širšího povědomí v České republice se dostal zejména díky své spolupráci se skupinami Čechomor a Gaia Mesiah.\n\n"}
{"id": "151192", "url": "https://cs.wikipedia.org/wiki?curid=151192", "title": "Postcrossing", "text": "Postcrossing\n\nPostcrossing je projekt umožňující výměnu pohlednic mezi registrovanými uživateli z celého světa. Hlavním jazykem projektu je angličtina. Ta je použita na oficiálních stránkách a měla by se používat i na zadní straně pohlednice, určené pro psaný vzkaz a adresu, pokud nemají odesílatel a příjemce žádný jiný společný jazyk. Registrace je zdarma.\n\nPodle oficiálních statistik se k září 2019 projektu zúčastnilo více než 770 tisíc lidí z 209 různých zemí. Ti společně poslali více než 53 milionů pohlednic, které společně urazily více než 271 miliard kilometrů.\n\nNejvíce uživatelů pochází z Ruska (12,7 %), Tchaj-wanu (12,1 %) Číny (9,4 %), Spojených států (9,2 %) a Německa (7 %). Z Česka pochází 2,75 % všech registrovaných.\n\nČlověk, který se zaregistruje a pošle pohlednici náhodnému člověku do zahraničí, by měl na oplátku jednu obdržet. Každá odeslaná pohlednice musí obsahovat tzv. ID, krátký kód se zkratkou země a pořadím odeslání (např. CZ-4896). Příjemce pak tento kód registruje do systému a tím dá najevo, že pohlednici obdržel.\n\nKaždý registrovaný člen má také vlastní profil. Na tom se zobrazují statistiky odeslaných a obdržených pohlednic, kde je rovněž uvedena vzdálenost a čas, kterou každá pohlednice urazila. Také zde může uvést něco o sobě, a jaké pohlednice by rád obdržel. Tento profil je veřejný a vidí ho každý, kdo si danou osobu vylosuje.\n\nProjekt byl spuštěn 14. července 2005 Paulem Magalhãesem. Motivací k tomu mu byl fakt, že rád dostával poštu – především pohlednice. Během několika dnů se na Paulovy stránky začalo registrovat čím dál tím více uživatelů z celého světa. V té době Postcrossing stále hostil na svém starém počítači ze svého domu.\n\nPostupem času se projekt, hlavně díky médiím, stával čím dál tím víc populárnější. 11. dubna 2008 tak byla poslána miliontá pohlednice z Turecka do Rumunska.\n\n\"Údaje z 6. září 2019.\"\n\nStránky mají oficiální fórum, které členům umožňuje rozebrat všechny aspekty projektu s ostatními uživateli, účastnit se různých her či se dohodnout na výměně pohlednic (swap), známek a v podstatě čehokoliv.\n\nNa fóru se hraje mnoho „her“. Většina z nich spočívá ve vzájemném posílání pohlednic či jiných předmětů.\n\nBingo je na fóru velice oblíbená hra. Pokud chcete bingo vyhrát, musíte získat pohledy z co nejvíce různých míst. Umístění „binga“ je různé. Pokud například hrajete \"novozélandské bingo\", musíte získat alespoň jednu pohlednici z každého ze šestnácti novozélandských regionů. To samé platí pro odesílání pohlednic.\n\nPrvní uživatel zvolí téma tagu (například \"Vánoce\") a zpravidla nabídne prvnímu, kdo jej „tagne“, že mu pošle pohled k danému tématu. Pod „tagnutím“ rozumíme, že další účastník tagu napíše „tag“ a jméno předchozího hráče (např. \"tag Lucy\"). Tím se zaváže k tomu, že danému uživateli (v tomto případě \"Lucy\") pohled k danému tématu. Musí jej proto požádat o adresu a v rozumné době pohled poslat.\n\nNěkteré tagy fungují i obráceně. Místo toho, abyste pohled posílali, jej od „taglého“ uživatele dostáváte a posíláte jej tomu, kdo vás „tagne“.\n\nMezi další „hry“ patří například Round Robin, Loterie, Cestující hračky nebo Cestující deníky.\n\nSwap je přímá výměna pohlednic s předem domluvenou osobou. Zpravidla se posílají pohlednice, které si předem vyberete. Na svém profilu si můžete nastavit, jestli máte o swap zájem. Poslané pohlednice se však nezapočítávají do statistik uživatele.\n\n2. září 2015 vydala Česká pošta první poštovní známku s motivem Postcrossingu. Její autorkou je Portugalka Maria Nogueirová. Známka má nominální hodnotu E (35 Kč) a je na ní vyobrazeno, jak celý postcrossing funguje.\n\nPodobnou známku má také například Ukrajina, Finsko, Rusko či Slovinsko.\n\n\n"}
{"id": "151194", "url": "https://cs.wikipedia.org/wiki?curid=151194", "title": "Heroltice (rozcestník)", "text": "Heroltice (rozcestník)\n\nNázev Heroltice má více sídel:\n"}
{"id": "151197", "url": "https://cs.wikipedia.org/wiki?curid=151197", "title": "Třebová", "text": "Třebová\n\nTřebová se vyskytuje v názvu více sídel:\n\n\nnebo v názvu konurbace:\n"}
{"id": "151200", "url": "https://cs.wikipedia.org/wiki?curid=151200", "title": "Vývojový diagram", "text": "Vývojový diagram\n\nVývojový diagram je druh diagramu, který slouží ke grafickému znázornění jednotlivých kroků algoritmu, pracovního postupu nebo nějakého procesu. Vývojový diagram obsahuje obrazce různého tvaru (obdélníky, kosočtverce, aj.), navzájem propojené pomocí šipek. Obrazce reprezentují jednotlivé kroky, šipky tok řízení. Vývojové diagramy standardně nezobrazují tok dat, ten je zobrazován pomocí data flow diagramů. Vývojové diagramy jsou často využívány v informatice během programování pro analýzu, návrh, dokumentaci nebo řízení procesu.\n\nPrvní strukturovaná metoda pro dokumentaci procesního toku byla představena Frankem Gilbrethem členům American Society of Mechanical Engineers (ASME) v roce 1921 při prezentaci „Process Charts—First Steps in Finding the One Best Way“. Tato metoda si rychle našla cestu do průmyslového inženýrství. Na začátku 30. let 20. století začal průmyslový inženýr Allan H. Mogensen trénovat obchodníky k využití některých z nástrojů průmyslového inženýrství, které představil na své konferenci v New Yorku (Work Simplification Conferences in Lake Placid, New York).\n\nRoku 1944 absolvent Morgensenovy třídy, Art Spinanger, využil získaných znalostí v Procter and Gamble, kde vytvořil svůj program zvaný Deliberate Methods Change Program. Jiný absolvent z téhož roku, Benjamin S. Graham, ředitel Formcraft Engineering at Standard Register Corporation, přizpůsobil diagram procesního toku pro informace o procesech ve své výrobě tak, aby mohl zobrazovat vícenásobné toky dokumentů a vztahů mezi nimi. V roce 1947 ASME použila sadu symbolů odvozených od Gilbrethovy originální práce pro svůj standard ASME Standard for Process Charts by Mishad, Ramsan & Raiaan.\n\n\nKlasický vývojový diagram se skládá z následujících druhů symbolů:\n\n\n\n\n\n\n\n\nNěkolik symbolů, které byly standardizovány pro diagramy datových toků, se využívá v diagramech řídících toků.\n\n\nAlan B. Sterneckert (2003) navrhl, že by vývojové diagramy mohly být tvořeny z nezávislého pohledu jiné skupiny uživatelů (např. manažery, systémovými analytiky a úředníky) a díky tomuto návrhu existují čtyři hlavní typy vývojových diagramů:\n\nKaždý z druhů diagramů se zaměřuje spíše na řízení, než na konkrétní tok.\n\n"}
{"id": "151212", "url": "https://cs.wikipedia.org/wiki?curid=151212", "title": "Škoda 1203", "text": "Škoda 1203\n\nŠkoda 1203 (lidově zvaná \"„dvanáctsettrojka“\" nebo \"„dvanáctsettroska“\") je první a dosud jediný český, resp. československý sériově vyráběný malý užitkový automobil se samonosnou bezkapotovou karosérií. Zároveň jde o poslední automobil značky Škoda klasické koncepce - motor s převodovkou vpředu a pohon zadních kol.\n\nŠkoda 1203 se stala jedním z nejrozšířenějších malých užitkových vozidel. Mezi klady tohoto automobilu patří velký užitný prostor a jeho variabilní využití, naopak velmi nepříznivě byl hodnocen slabý a přehřívající se motor, problémy s řazením, mizerné jízdní vlastnosti bez zátěže atd. Přes tyto neustálé stesky uživatelů a zoufalou strnulost techniky vydržel vůz bez podstatnějších konstrukčních zásahů ve výrobě přes třicet let a nemalou měrou se zasloužil o rozvoj živností a drobného podnikání po roce 1989.\n\nV současné době (2011) se tyto vozy na českých silnicích vyskytují už jen sporadicky. Občas se objevují repasované vozy z novovýroby, kdy dochází k „výměně všech částí karosérie mezi přední a zadní poznávací značkou“.\n\nVěhlasná vrchlabská karosárna Petera byla tehdejším majitelům, sudetským Němcům, zkonfiskována v květnu 1945. Krátce poté byly navázány nové vztahy s taktéž znárodněnou společností ASAP Mladá Boleslav a poté, co dne 7. března 1946 (se zpětnou platností od 1. ledna 1946) vznikly nové \"Automobilové závody, národní podnik (AZNP)\", se do něj začlenila i Peterova karosárna. Tou dobou se zde již rozebíhalo vlastní vývojové a konstrukční oddělení, které se rozhodlo (a dodatečně dostalo příkazem od generálního ředitele) vyvinout, vyrobit a dodat na československý i zahraniční trh nové užitkové automobily na bázi tehdejší malé Škody 1101 \"Tudor\", tj. s motorem 1 089 cm³/32 k a se smíšenou karosérií (oplechovaný dřevěný rám). První výkresy vznikly v prosinci 1945, v dubnu 1946 byla smontována první malinká sanita, v říjnu 1946 dodávka a v listopadu 1950 i STW. Do počátku 50. let v továrně vytížena také výrobou kompletních budek pro malý nákladní automobil Aero 150. Výroba užitkových verzí typu Škoda 1101 postupně končila v letech 1951 a 1952, přičemž naprostá většina z nich skončila na zahraničních trzích.\n\nPro obrovskou poptávku bylo nutné zvětšit výrobní série a tedy zavést celokovovou karosérii. Nový vůz se připravoval od roku 1948 a od července 1952 se začal vyrábět - šlo o mnohem prostornější typ Škoda 1200 s motorem 1 221 cm³/36 k. Jeho verze kombi a sanitu sice vyvinul a vyráběl závod Kvasiny, navazující dodávka a STW byly už opět dílem vrchlabského závodu, kde se vyráběly od ledna 1953. K 1. ledna 1954 vznikl samostatný \"Automobilový závod Vrchlabí\" (AZV) s pobočkou v Chlumci nad Cidlinou, ale nepochopitelné rozhodnutí komunistického vedení státu tím zároveň ukončilo výrobu škodovek ve Vrchlabí a nadirigovalo sem výrobu kabin Tatra 805 a nástaveb Praga V3S (bez ohledu na to, že tyto automobily se do vrchlabských hal skoro nevešly a zejména pro první jmenovaný vůz to byla jedna z mnoha dalších \"ran osudu\"). Koncem roku 1955 se ve Vrchlabí vrátili k výrobě dodávek a STW, tentokrát na podvozku modernizované Škody 1201 s podstatně zvýšeným výkonem motoru - 45 k, a bezmála 3/4 produkce šly opět ihned na export. Později sem byla z Kvasin převedena i výroba sanitek, došlo ke zřízení vlastní pořádné lisovny, ale výroba zůstávala neefektivní a pomalá kvůli vysokému podílu ručních prací a nízké karosářské unifikaci - tři velmi podobné užitkové typy (kombi, dodávka a sanita) měly rozdílné bočnice, střechu, dveře atd. Denně tak vzniklo jen asi deset vozů. Tento problém mohl vyřešit jen zcela nový automobil.\n\nV roce 1955 tehdejší \"Ministerstvo automobilového průmyslu\" po dohodě s \"Podnikem zahraničního obchodu Motokov\" (výhradní exportér československých automobilů) uložilo AZNP vývoj nového užitkového vozu s užitečnou hmotností do 950 kg, v podobě trambusové samonosné karosérie s podvozkovými orgány Škoda 1200 (zjevnou inspirací byl úspěch vozů VW Transporter či Citroën HY), přičemž byl kladen důraz na maximální unifikaci všech uvažovaných verzí (mikrobus, sanita, dodávka apod.). Vývojem byl pověřen Automobilový závod Vrchlabí, jehož konstruktéři se do práce na novém automobilu pustili se zjevným nadšením. V poměrně krátké době tak vzniklo několik prototypů, jejichž číselné označení vychází z tzv. \"Typové knihy Škoda\" (založena 1935):\n\nDruhý až pátý prototyp si byly karosářsky velmi podobné a bylo na nich patrné jak designérské vyzrávání, tak snaha o maximální unifikaci dílů. Naopak se lišily různými řešením brzd, řazení, větrání, topení apod.\n\nV lednu 1958 došlo k další z mnoha reorganizací čs. průmyslu a AZV se po čtyřleté \"samostatnosti\" vrátil pod kuratelu AZNP. Brzy poté, v květnu 1958, byly další projekční a konstrukční práce na projektu Škoda 979 zastaveny. Zamítnutí výroby vojenského automobilu (a tedy silnějšího motoru) bylo jen okrajovým důvodem, hlavní příčinou byla jednak nepřiznaná neschopnost centrálního plánování zajistit dodavatele dílů a příslušenství, jednak – a to zejména – příprava AZNP na zavedení výroby zcela nového osobního automobilu s litrovým motorem vzadu, tj. pozdějšího typu Škoda 1000 MB, se kterým by nový mikrobus neměl společné prakticky nic. Protože vyvinout nový mikrobus na platformě Škody 1000 MB bylo zhola nemožné (její karosérie byla pevnostně zoufale poddimenzovaná i pro základní sedan, a o motoru to platilo dvojnásob), dostalo Vrchlabí příkaz pokračovat ve vývoji Škody 1201 s klasickou karosérií, čímž nakonec vznikla velmi úspěšná Škoda 1202 – interní typové označení Škoda 981.\n\nV červnu 1958, tedy pouhý měsíc po zastavení projektu Škoda 979, se konal XI. sjezd KSĆ – a ten výslovně zmínil usnesení vlády o dostavbě AZNP, což znamenalo určené prostředky na vývoj nové trambusové škodovky ve výši 8,25 mil. Kčs (pro srovnání – na samotný vývoj Škody 1000 MB bylo uvolněno 24,54 mil. Kčs, stavba nové továrny a její technologie přišly na 244 milionů Kčs). Po krátké přestávce se tak začalo znovu a v souladu s typovou knihou bylo projektu přiděleno typové označení Škoda 997. Zpřesnily se parametry nosnosti (dodávka 950 kg, mikrobus 750 kg, sanita 650 kg) a jako pohonná jednotka byl určen osvědčený motor Škoda 1200 se zvýšeným výkonem na 47 k (34,6 kW), většina konstrukce měla být zcela nová a jen některé části měly být převzaty z typů Š 1201 a Š 1202. \n\nA \"náhle\" se zjistilo, že vůz vlastně není kde vyrábět, i když už v listopadu 1965 zpracoval technický náměstek AZNP Ing. Miroslav Vigner studii pro ředitele \"Československých automobilových závodů\" (bývalé Ministerstvo automobilového průmyslu) Ing. Novotného kvůli stanovení termínu začátku výroby. V tu dobu bylo postaveno celkem 10 prototypů v téměř sériovém provedení (3 sanity, 2 mikrobusy, 1 valník, 2 dodávky normální, 1 chladírenská, 1 mrazírenská). Vigner uvedl, že je žádoucí začít s expedicí sériových vozů nejpozději 1. 1. 1968, ale opatrně se vyjádřil k tomu, že tento termín je zcela nesplnitelný. Produkce starého motoru se chtěli v Mladé Boleslavi co nejrychleji zbavit a karosárna také nikde nestála – nakonec motory začal vyrábět \"Kovosmalt Trnava\", kde museli skončit s výrobou domácích elektrospotřebičů a začít s těžkým strojírenstvím – nejprve nápravy pro Pragu V3S (1963), poté mimo jiné i motor Škoda 1200 (1968).\n\nV závodě ve Vrchlabí bylo vyrobeno v letech 1968–1981 69 727 kusů. První prototyp pod označením Š 979, jenž se lišil provedením karoserie, byl postaven na jaře roku 1957. Tento prototyp poháněl motor ze Škody 1201. Ve spolupráci s ČZ Strakonice se měl na podvozku Š 1202 stavět agromobil Š 998 na způsob německého Unimogu, celkem se však postavilo v roce 1962 pouze pár exemplářů. \n\nAutomobil byl vyráběn vyrábět ve Vrchlabí v roce 1968 (typ 997). O pět let později začala výroba modernizovaného typu typ 776 a část výroby byla přesunuta do slovenské Trnavy. V roce 1981 byla do tohoto města přesunula celá produkce (ve Vrchlabí se od té doby vyráběly jen luxusnější provedení osobních automobilů Škoda 742 ve výbavě GL a GLS) a název se změnil na Škoda TAZ. V roce 1985 přišla další modernizace a objevil se motor 1 433 cm³ (model TAZ 1500). V 90. letech při dalších modernizaci dostal TAZ 1500 boční posuvné dveře, novou masku a model 1999 plastové nárazníky, do některých vozů se montoval vznětový motor Volkswagen, ale to už byla labutí píseň. \n\nPo úspěšném jednání o odkoupení výroby z TAZu získala firma Roman Jirouš – OCELOT na základě delimitace výroby č. A675/1999 duševní majetek včetně výroby z Trnavy a tak se po cca 30 letech vrátila výroba zpět do České republiky, do Žacléře, místa 16 km vzdáleného od Vrchlabí, kde v 60. letech začala. Do roku 2003 se jich vyrábělo přibližně sto ročně. Konec velkosériové výroby způsobily hlavně stále přísnější emisní normy. I maloseriová výroba nových vozidel byla ukončena.\n\n\nsanita\n\n\n\n\n\n\nPohřební verze měla redukci - normální jednička je pro pohřební průvod moc rychlá. S redukcí byla zase moc pomalá, a tak pohřební průvod se jezdíval na redukovanou dvojku, nebo trojku.\n\n\nVe stejné době jako Škoda 1203 byla vozidla obdobné koncepce vyráběna i v dalších zemích východní Evropy. S využitím dílů některého masově vyráběného osobního automobily tak vznikaly dodávky, mikrobusy, sanitky a valníky. Některá z těchto vozidel se dovážela také do Československa.\n\n"}
{"id": "151215", "url": "https://cs.wikipedia.org/wiki?curid=151215", "title": "Teleri", "text": "Teleri\n\nTeleri byli třetím zástupem elfů z Tolkienova fantasy světa. Teleri se na začátku Druhého hvězdného věku vydali na Velkou pouť na západ do Zemí Neumírajících. Sami sebe nazývali Lindar, čili Pěvci, jméno Teleri, což znamená Poslední, dostali od Vanyar a Noldor, prvních dvou vojů, protože byli nejpočetnější a postupovali pomalu a mnozí z nich zůstali ve Středozemi a na západ nikdy nedošli.\nTeleri byli na západ vedeni Elwëm a jeho bratrem Olwëm a při svém putování se mnohokrát rozdělili.\nK prvnímu velkému rozdělení došlo na březích Anduiny u Mlžných hor, kdy se od Teleri oddělil zástup Nandor vedený Lenwëm, který se vydal na jih údolím Anduiny. \n\nTeleri poté překročili Mlžné hory a pokračovali do Beleriandu, kde došlo k největšímu rozdělení.\nKdyž se utábořili ve velkém hvozdu za řekou Gelion jejich vůdce Elwë se ztratil v lese Nan Elmothu. Velká část Teleri odmítla pokračovat do Zemí Neumírajících a začala si říkat Eglath, Opuštění. Když se později král Elwë vrátil, z Eglath se stali Sindar, Šedí elfové.\n\nZbytek Teleri pokračoval pod vedením Olwëho na západ na břeh Belegaeru, Velkého moře. Zde dlouho čekali na znamení Valar a převezení do Zemí Neumírajících. Mezitím je objevil Maia Ossë a naučil je mnoho o moři. Když za západu připlul Vala Ulmo, aby je na velkém ostrově přepravil do Amanu, část Teleri se rozhodla zůstat na pobřeží - nazývali se Falathrim, elfové z pobřeží, a jejich vůdcem byl Círdan.\n\nPouť Teleri se naposledy přerušila, těsně před cílem, když se nad nimi pro jejich lásku k pobřeží slitoval Ulmo a ostrov zakotvil na dohled od břehů Amanu. Ostrov byl pojmenován Tol Eressëa a Teleri ho obývali po celý jeden věk.\nUlmo je však po čase naučil stavět lodě a tak se Teleri konečně dostali do Zemí Neumírajících a spatřili světlo Dvou Stromů. Na březích Amanu pak založili Alqualondë, Labutí přístav.\n\nVálek se Teleri nezúčastnili, přesto do nich byli dvakrát zataženi:\n\nPoprvé, když je Fëanor s vojskem Noldor požádal o vydání lodí, aby mohl do Středozemě pronásledovat Morgotha, Teleri mu je odmítli vydat, a Fëanor si je vzal násilím - tak došlo k prvnímu Zabíjení rodných.\n\nPodruhé, když se vojska Valinoru potřebovala přepravit do Středozemě a zastavit počínání Morgotha, Teleri jim lodě poskytli, ale v následné válce hněvu odmítli bojovat.\n\n"}
{"id": "151219", "url": "https://cs.wikipedia.org/wiki?curid=151219", "title": "Išim (řeka)", "text": "Išim (řeka)\n\nIšim ( , kazašsky \"Есіл\" Esil) je řeka v Karagandské, Akmolské, Severokazašské oblasti v Kazachstánu a v Ťumeňské a v Omské oblasti v Rusku. Protéká také hlavním městem \"Kazachstánu\" Astanou. Je levým přítokem řeky Irtyš (povodí Obu) na 1 016 říčním kilometru. Je 2 450 km dlouhá. Povodí má rozlohu 177 000 km². Z toho připadá 36 000  km² na bezodtoké oblasti.\n\nPramení v horách Nijaz na severním okraji Kazašské pahorkatiny. Na horním toku teče většinou v úzké dolině se skalnatými břehy. Pod Astanou se dolina rozšiřuje. Řeka obtéká Kokšetauskou vysočinu a vytváří přitom velkou smyčku a protéká nevelkými peřejemi. Níže již vtéká do Západosibiřské roviny a teče přes plochou Išimskou step v širokém úvalu. Nachází se zde mnoho starých ramen. Na dolním toku protéká řeka bažinami.\n\n\nZdroj vody je sněhový. Vysoký vzestup hladiny na jaře trvá jen krátce. Maxima řeka dosahuje v květnu až v červnu a na dolním toku se rozlévá do šířky až 15 km. Po zbývající část roku (léto, podzim a zima) nastává významný pokles hladiny. Průměrný roční průtok u vsi Vikulovo ve vzdálenosti 215 km od ústí je 56,3 m³/s (maximální 686 m³/s). Zamrzá na začátku listopadu a rozmrzá v dubnu až v květnu.\n\nPrůměrné měsíční průtoky Išimu ve stanici Orehovo v letech 1963 až 1999:\n\nŘeka je splavná na horním toku od Petropavlovsku v délce 270 km a od vsi Vikulovo k ústí. Na řece byly vybudovány dvě přehradní nádrže (Vjačeslavská a Sergejevská přehrada). Voda se široce využívá na zásobování vodou a k zavlažování. Na řece leží města Nur-Sultan, Děržavinsk, Esil, Petropavlovsk a Išim.\n"}
{"id": "151230", "url": "https://cs.wikipedia.org/wiki?curid=151230", "title": "Heraldické figury", "text": "Heraldické figury\n\nHeraldické figury (znamení) se dělí na:\n"}
{"id": "151232", "url": "https://cs.wikipedia.org/wiki?curid=151232", "title": "Heroldské figury", "text": "Heroldské figury\n\nHeroldské figury se používají k rozdělení štítu nebo obecných figur různými geometrickými útvary (většinou linkami).\n\nHeroldské figury jsou staršího původu než obecné figury a při blasonování mají před nimi přednost.\n\nMezi heroldské figury patří:\n\nDělení, příp. polcení, může být vícenásobné.\n\nNa pomezí heroldských a obecných figur stojí kříže.\n\nV blasonování se jako první uvádí tinktura, která je nahoře, resp. heraldicky vpravo (z hlediska nositele štítu, čili vlevo z hlediska pozorovatele).\n\nObecné figury\n"}
{"id": "151234", "url": "https://cs.wikipedia.org/wiki?curid=151234", "title": "Sokratovský sarkasmus", "text": "Sokratovský sarkasmus\n\nSokratovský sarkasmus je filosofický pojem odvozený od athénského filosofa Sokrata. Jde o schopnost udělat ze sebe hlupáka za účelem získání informací, skutečného názoru nebo nalezení slabiny jiného člověka.\n\n"}
{"id": "151236", "url": "https://cs.wikipedia.org/wiki?curid=151236", "title": "Lindenbaumova algebra", "text": "Lindenbaumova algebra\n\nLindenbaumova algebra (také Lindenbaum-Tarského algebra) je pojem z oblasti matematické logiky. Slouží k vyjádření struktury množiny formulí co se týče jejich dokazatelnosti v nějaké formální teorii.\n\nNechť \"T\" je bezesporná teorie v jazyce \"L\" a \"m\" je přirozené číslo. Pro formule formula_1 jazyka \"L\" mající právě \"m\" volných proměnných definujeme formula_2, pokud v \"T\" je dokazatelné formula_3. Označíme formula_4 množinu všech tříd ekvivalence formula_5.\n\"m\"-tá Lindenbaumova algebra teorie \"T\" je Booleova algebra s nosnou množinou formula_4 a operacemi definovanými následovně:\n\nm-tou Lindenbaumovu algebru jazyka \"L\" definujeme jako m-tou Lindenbaumovu algebru teorie v jazyce \"L\", která nemá žádné vlastní (tj. mimologické) axiomy.\n\n\n"}
{"id": "151239", "url": "https://cs.wikipedia.org/wiki?curid=151239", "title": "Biała Rawska", "text": "Biała Rawska\n\nBiała Rawska je město i gmina (obec) v centrální části Polska. V roce 2008 měla 3 174 obyvatel, rozloha města činí 9 km².\n\nMěstská práva v letech 1498-1870 a od roku 1925.\n\nBiala Ravska leží ve v okrese Rawa Mazowiecka Lodžského vojvodství v historickém Mazovsku. Leží na středním toku říčky Biąłki, 70 km severozápadně od Varšavy, na křižovatce dálkových silnic č. 728 a 725.\n\nPrvní zmínka o lokalitě pochází z 24. srpna 1295.\n\nV letech 1498-1870 byla Biała město. Po třetím dělení Polska se město ocitlo pod vládou Ruska. Městská práva obec ztratila v rámci restrikcí za účast obyvatel v lednovém povstání roku 1863.\n\nCelá gmina Biała Rawska v roce 2004 měla zhruba 11 601 obyvatel na ploše 208,41 km².\n\n"}
{"id": "151243", "url": "https://cs.wikipedia.org/wiki?curid=151243", "title": "Švédské ozbrojené síly", "text": "Švédské ozbrojené síly\n\nŠvédské ozbrojené síly ( \"Försvarsmakten\") jsou ozbrojené síly Švédska. Ozbrojené síly se dělí na pozemní síly (\"Armén\"), letectvo (\"Flygvapnet\") a vojenské námořnictvo (\"Marinen\"). Zahraniční politika Švédska se vyznačuje neutralitou. Vedení ozbrojených sil sídlí ve Stockholmu.\n\nBěhem první světové války Švédsko zůstalo neutrální. Neutralitu si zachovalo i v druhé světové válce. Po válce se Švédové snažili vytvořit obranný pakt s Norskem, které ale dalo přednost účasti v NATO. Švédové pak zůstali mimo vojenské bloky.\n\n"}
{"id": "151244", "url": "https://cs.wikipedia.org/wiki?curid=151244", "title": "Rondon", "text": "Rondon\n\n(Kuchařský) rondon je kuchařská vesta, součást pracovního oděvu profesionálních kuchařů. Stejným slovem se označuje i součást oděvu číšníka. Je to pokrývka horní poloviny těla, která se obléká přes tričko a má za úkol chránit pokožku před různými nebezpečnými látkami, se kterými se může pracovník při vykonávání běžných úkonů setkat. Například při smažení hrozí nebezpečí popálení, protože olej rozpálený až na 190 °C může způsobit na nechráněné pokožce vážné popáleniny. \n\nPojem \"rondon\" ve smyslu označení části pracovního oděvu kuchaře se vyskytuje zejména v českých zdrojích. V cizojazyčném kontextu může být výhodnější použít slov \"chef - jacket\".\n\nBarva rondonu není jednotná, i když v drtivé většině se používá rondon bílý. Již dnes se ale každá restaurace snaží vytvořit oblečení personálu laděné s okolím, tedy provozovnou. Rondony proto mívají nejen znaky organizace, vedle četných knoflíků, ale i samotné rámování. Rondony používané při speciálních gastronomických akcích a soutěžích jsou reprezentativní, a tedy i ozdobené vyznamenáními a rozličnými výšivkami se znaky soutěžních týmů, národních asociací, škol, známých hotelů či restaurací apod.\n\nRozlišuje se více druhů rondonů, z čehož nejznámější je dvouřadový a jednořadový (počet řad knoflíků, složitost zapínání). \n\nRondon dvouřadový se skládá, jak již samotný název napovídá, ze dvou řad, přičemž se vpředu překrývají dvě vrstvy látky tak, že jsou navzájem upevněny knoflíky tvaru houby (funguje na podobném principu jako manžetový knoflíček), kdy ona čepička je na těle kuchaře a nožička ve tvaru kuličky nahoře rondonu. Dvouřadový rondon má tedy knoflíky ve dvou řadách od sebe, ve stejné výšce. Jednořadový má v podstatě stejné zapínání, ovšem pouze s jednou řadou.\n\nKuchařský pracovní oděv se dále skládá z kuchařských kalhot („pepito“ nebo bílé), bot (bílé, podobné pantoflím, ale s protiskluzovou podrážkou a otvory na větrání), zástěry (bílá, ale běžné jsou i různé další barvy), čepice (papírová nebo textilní) nebo síťka (hlavní funkcí je zabránění tomu, aby se do zpracovávaných potravin dostaly vlasy) a popř. šátek (většinou barevný, používá se nejčastěji na ozdobu). Převažující barvou je v drtivé většině případů bílá.\n"}
{"id": "151245", "url": "https://cs.wikipedia.org/wiki?curid=151245", "title": "Občanské fórum Trutnov", "text": "Občanské fórum Trutnov\n\nObčanské fórum Trutnov byla organizace, která se zformovala v prvních dnech sametové revoluce ve městě Trutnov.\n\n\nVe středu 22. listopadu se konala demonstrace za účastí přibližně 200 až 300 lidí. Mezi demonstranty byl přítomen větší počet členů KSČ, StB s drobnými projevy provokací a provokačním focením přítomných. Demonstrující poprvé přinesli pár transparentů s hesly „Svobodu“, „Svobodné volby“ a „Nenásilí“.\n\nPrvní řečnící student Filip Švál, který podal svědectví o událostech na Národní třídě a přednesl výzvu studentského stávkového výboru po něm vystoupili na kašnu K. Vojáček, M. Mědílek a zástupci nezávislých iniciativ. Během projevů byly mezi demonstrující rozdávány stužky trikolor, aby jejím nošením vyjádřili sounáležitost s protestem proti dosavadnímu režimu. Demonstrace trvala 30 – 40 minut. Městský národní výbor vyzýval prostřednictvím rozhlasu radnice k ukončení nepovolené akce.\n\nNa závěr demonstrující studenti středních trutnovských škol v tichosti se svíčkami postávali u kašny. Svíčky na kašně hořely až do rána.\n\nV prvních revolučních dnech se členové OFT scházeli v kanceláři ČSL na Krakonošově náměstí (tehdy ještě Gottwaldově nám.), dále u pana Langhamra v Blanické ulici, u Mikysků proti lesnické škole a na evangelické faře u P. Pokorného později v restauraci Sokolovna.\n\nKanceláře Občanského fóra: první kancelář OF byla asi měsíc v Jihoslovanské ulici poblíž Optiky. Poslední do voleb 1990 byla na Horské ulici v nejvyšším patře nad lékárnou. Část vybavení, techniky a nábytku kanceláře darovala ČSL.\n\nDo prvních oficiálních schůzek budoucího OF Trutnov se více jak dva lidi mezi sebou neznali a přesto se dařilo držet krok s Pražským OF a během krátké doby připravit okres na svobodné volby.\n\nObčanské fórum Trutnov ukončilo svoji činnost po prvních svobodných volbách roku 1990.\n\n\n"}
{"id": "151246", "url": "https://cs.wikipedia.org/wiki?curid=151246", "title": "British Airways", "text": "British Airways\n\nBritish Airways je největší britská letecká společnost, byla založena 31. března 1924 pod názvem \"Imperial Airways\". Řadí se do skupiny leteckých společností International Airlines Group, což je 3. největší letecká společnost v Evropě. Sesterské společnosti British Airways jsou BA CityFlyer, OpenSkies a British Airways World Cargo. Společnost British Airways byla založena na letišti Londýn–Heathrow, které je jejím hlavním působištěm. Vedlejším působištěm je letiště Londýn–Gatwick. British Airways od roku 1992 každoročně přepravuje více než 30 milionů pasažérů, nejvíce cestujících bylo přepravených v roce 2002, 40 milionů, v roce 2015 společnost přepravila 39,3 mil. cestujících. V roce 2013 společnost obdržela první z několika objednaných největších osobních letadel světa Airbus A380, v minulosti vlastnila například nadzvukový dopravní letoun Concorde. \nV roce 2019 se British Airways staly aerolinkami roku.\n\nBritish Airways od roku 1936 létají pravidelně do Prahy, což je jediná destinace této společnosti v Česku. Poprvé tato linka začala být provozována letounem Douglas DC-3 pod názvem British European Airways, trvala 4,5 hodiny. V minulosti do Prahy British Airways létaly s letadly Boeing 737, BAC1-11-510, HS121 Trident 2E, několikrát se na této trase ukázaly také Airbus A321, Boeing 757, 767 nebo Concorde, který předvedla společnost v Praze jako první.\n\nV současnosti spojuje Prahu a Londýnský Heathrow s průměrnou frekvencí až čtyř letů denně (maximálně pět), celkem 27 frekvencí týdně. Nejčastěji s Airbusem A320 či A319. Od zimní letové sezóny 2018 bude mít linka 34 letů týdně, s průměrnou frekvencí pět letů denně.\n\nOd 29. října 2017 British Airways spojují Prahu a letiště Londýn–City (LCY), linka létá denně. Létají na ní typy letounů Embraer 170 či 190. Rok po zahájení se létalo 6x týdně, od podzimu 2018 již každý den.\n\nVěrnostní letecký program se nazývá Executive Club. Slogan zní: „\"To fly. To serve\"\", v překladu: „\"Létat. Obsluhovat.\"\". British Airways používají svůj vlastní font nazvaný Mylius Modern.\n\nOd září 2016 neposkytuje společnost v ekonomické třídě jídlo ani pití na letech kratší než 5 hodin. Reagovala tak na stížnosti pasažérů na nízkou kvalitu jídla. Zákazníci si mohou jídlo a pití dokoupit na palubě. V obchodní a první třídě poskytuje jídlo zdarma nadále.\n\nK červenci 2019 společnost vlastnila 276 letadel:\n\n"}
{"id": "151247", "url": "https://cs.wikipedia.org/wiki?curid=151247", "title": "Lány (okres Kladno)", "text": "Lány (okres Kladno)\n\nLány jsou obec ve Středočeském kraji asi 20 km západně od Prahy a 5 km jihovýchodně od Nového Strašecí. Žije zde obyvatel.\n\n\nPrvní písemná zpráva o Lánech se vztahuje k roku 1392, kdy je v erekčních knihách zmíněn rytíř \"Hassko de Lan\" (Hašek z Lán).\n\nV roce 2009 se obec umístila na druhém místě v celostátním kole soutěže Vesnice roku.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Lány \"(přísl. Vašírov, 1578 obyvatel, poštovní úřad, telegrafní úřad, telefonní úřad, četnická stanice, katol. kostel, sbor dobrovolných hasičů)\" byly v roce 1932 evidovány tyto živnosti a obchody: lékař, obchod s automobily, cukrář, čalouník, obchod s dobytkem, důl Anglicko-české kamenouhelné a.s., 3 obchody s dřívím, elektrárna, galanterie, 3 holiči, 6 hostinců, hotel, důlní inženýr, 2 kapelníci, klempíř, kolář, konsum Včela, kovář, krejčí, lakýrník, 2 výčepy lihovin, malíř akademický malíř, 5 obuvníků, pekař, 2 pokrývači, 2 porodní asistentky, povozník, 2 řezníci, sedlář, 4 obchody se smíšeným zbožím, spořitelní a záložní spolek pro Lány, obchod se střižním zbožím, 3 švadleny, 3 trafiky, 2 truhláři, státní velkostatek, obchod se zemskými plodinami.\n\n\nNa Lánském hřbitově se každoročně u příležitosti výročí narození (7. března) a úmrtí (14. září) prezidenta T. G. Masaryka koná pietní akt s kladením věnců prezidenta republiky, předsedy Senátu, dalších státních orgánů a demokratických organizací (Masarykovo demokratické hnutí, Sokol, Skaut, Konfederace politických vězňů, Čs. obec legionářská, Čs. svaz bojovníků za svobodu aj.) i hudby a příslušníků hradní stráže, za účasti veřejnosti. Posledního vzpomínkového shromáždění k 78. výročí \"Kalného rána\" v roce 1937 od 10. hodiny v pondělí 14. září 2015 se účastnil též již tradičně předseda senátu Milan Štěch.\n\nV tyto dny je se vstupem volným otevřeno i Muzeum T. G. Masaryka v Lánech (v bývalé zámecké sýpce) se stálou expozicí i příležitostnými výstavami a pamětní síň doktorky Alice Masarykové v budově Čs. červeného kříže. Zpravidla bývá přístupný i park lánského zámku – sídla prezidenta republiky.\n\n\n\n\n\n"}
{"id": "151251", "url": "https://cs.wikipedia.org/wiki?curid=151251", "title": "Zločiny Německa za druhé světové války", "text": "Zločiny Německa za druhé světové války\n\nPředstavitelé Německa spáchali během druhé světové války rozsáhlé zločiny, které zahrnovaly zločiny proti míru, válečné zločiny a zločiny proti lidskosti na civilním obyvatelstvu včetně holokaustu. Tyto zločiny byly po druhé světové válce souzeny Mezinárodním vojenský tribunálem v Norimberku (viz norimberský proces) a řadě dalších poválečných soudů s válečnými zločinci.\n\nNacistické Německo spáchalo řadu agresí a útočných válek, čímž porušilo Briand-Kelloggův pakt a řadu dalších mezinárodních smluv a právních závazků. \n\nNěmecko anšlusem provedlo první akt agrese, následovaným německou okupací zbytku Československa. Napadením Polska spáchalo Německo útočnou válku. Následovalo porušení neutrality Dánska a Norska, jakož i Belgie a Nizozemska. Další obětí útočných válek byla také Jugoslávie a Řecko. Napadení Sovětského svazu bylo porušením vzájemné smlouvy o neútočení. Druhá světová válka byla nejkrvavějším konfliktem v historii lidstva a jen v Evropě způsobila smrt více než 40 milionů lidí, včetně 26,6 miliónu sovětských občanů.\n\nKdyž se v roce 1933 dostal v Německu k moci Adolf Hitler, nastoupila ideologie, která se zakládala na teorii nacismu a fašismu. Uvedená ideologie mimo jiné hlásala teorii nadřazenosti árijské rasy, teorii německého nadčlověka, a zároveň se stavěla vůči všemu neněmeckému. Tato rasová teorie byla zaměřena vůči „méněcenným rasám“, a to zejména proti:\n\nHolokaust představuje genocidu, cílený záměr zcela zničit židovský národ. Židé byli vražděni nejen v koncentračních táborech, ale zejména na území Sovětského svazu byli i hromadně popravováni. Mezi neznámější událost patří masakr v Babím Jaru, kde zvláštní jednotky SS (Einsatzgruppen) ve dnech 29. a 30. září 1941 postřílely přes 33 tisíc kyjevských Židů. Celkem zde bylo povražděno a v masových hrobech zahrabáno 100 tisíc (dle některých zdrojů 200 tisíc) sovětských občanů.\n\nDalší součástí nacistické ideologie byla nenávist vůči demokratům, hlásající svobodnou společnost, komunistům, sociálním demokratům či homosexuálům. Politika teroru vůči těmto skupinám byl uplatňována v Německu již od třicátých let, ovšem po vypuknutí druhé světové války se rozšířil i do porobených států.\n\n\nNěmecko páchalo válečné zločiny jak na válečných zajatcích Sovětští váleční zajatci během druhé světové války (viz sovětští váleční zajatci během druhé světové války) a také civilním obyvatelstvu. Mezi tyto válečné zločiny patří represálie, například vyhlazení Lidic a Ležáků.\n\nZločiny spáchané Nacistickým Německem a jeho představiteli během druhé světové svým rozsahem předčily všechny předcházející konflikty. Političtí představitelé vítězných spojenců proto rozhodli o potrestání spáchaných zločinů před mezinárodním vojenským tribunálem. 20. listopadu 1945 byl proto zahájen Norimberský proces s nacistickými vojenskými a politickými představiteli.\n\n\n\n"}
{"id": "151254", "url": "https://cs.wikipedia.org/wiki?curid=151254", "title": "Trolejbusová doprava v Abakanu", "text": "Trolejbusová doprava v Abakanu\n\nV ruském městě Abakanu (hlavní město Chakaska na Dálném východě) se nachází síť trolejbusové dopravy. Jedná se o síť střední velikosti (délka 49,5 km), kde je v provozu okolo deseti linek. Trolejbusy jsou v MHD doplněny ještě autobusy a maršrutky.\n\nAbakan se řadí mezi trolejbusové provozy, jejichž historie je relativně krátká. První trolejbusová trať, vedená od trolejbusové vozovny k nádraží a pak k \"náměstí Dvorec Brakosočetanij\", byla otevřena pro veřejnost 31. prosince 1980. Do roku 1987 se délka sítě ztrojnásobila (stávající první trať byla prodloužena a rozvětvena; nově se mohli místní svézt trolejbusem například k letišti, k nádraží \"Rečnoj vokzal\" a místním závodům \"Vagonmaš\"). \n\nPak nastal útlum; v 90. letech nové tratě nepřibyly (též i v Abakanu ubylo finančních prostředků na výstavbu nové dopravní infrastruktury). Naopak došlo ke zrušení některých kratších tratí, převážně na východě města. K mírnému oživení došlo až na začátku 21. století, kdy byla zprovozněná po dlouhé době zcela nová trať na severu města, upraveny byly též i některé konečné stanice. \n\nVzhledem k současnému využití trolejbusové sítě je každý pracovní den potřebných 20 trolejbusů, 14 pak o víkendech. Celkem vlastní dopravce 22 vozidel, která jsou deponovaná v jedné vozovně, umístěné nedaleko hlavního nádraží. \n\nTrolejbusy jsou domácí výroby, jedná se o vozy typů ZiU-682V, ZiU-682G, VZTM-5284 a BTZ-5276-04. Trolejbusy posledních dvou uvedených typů jsou nejnovější; typ VZTM-5284 původem z Volgogradu je zastoupen celkem šesti vozidly, dodávanými mezi lety 2002 až 2005, BTZ-5276-04 z Ufy je ve městě pouze jeden a dodán byl v listopadu 2005. Zbylých patnáct z celkových 22 vozidel je typu ZiU.\n\nJednotný městský nátěr neexistuje; vozidla tak mají většinou reklamní polep.\n\n"}
{"id": "151257", "url": "https://cs.wikipedia.org/wiki?curid=151257", "title": "Všeobecné spiknutí", "text": "Všeobecné spiknutí\n\nVšeobecné spiknutí je nejrozsáhlejší kniha Egona Hostovského, napsaná roku 1961 v New Yorku, v USA a vydaná roku 1973 v Torontu, v Kanadě. Česky ovšem stačila vyjít už roku 1969 v nakladatelství Melantrich v Praze. Jedná se o psychologický román, jehož vypravěčem je nejistý hrdina, který se potácí mezi realitou a svými představami. Román zpracovává pocity českého emigranta v New Yorku, který má pocity vykořeněnosti, je stíhán pocitem viny, stýská se mu po domově a navíc bilancuje svůj život po svých 40. narozeninách. Jeho vnitřní stav je velmi složitý a on se ztrácí ve společnosti i sám v sobě. Snaží se najít pravdu a odpovědi, které nakonec najde v dětství.\n\n"}
{"id": "151258", "url": "https://cs.wikipedia.org/wiki?curid=151258", "title": "Dobrý člověk ještě žije", "text": "Dobrý člověk ještě žije\n\nDobrý člověk ještě žije (v originále \"Colas Breugnon\") je román francouzského spisovatele Romaina Rollanda z roku 1919. Tento román je označován za nejčtenější autorovo dílo.\n\nV roce 1967 byl natočen v Československu stejnojmenný televizní film.\n\nDlouholetá práce na románu \"Jan Kryštof\" Rollanda natolik svazovala, že po dokončení díla toužil napsat něco méně rozsáhlého. Sám o tom píše: \"„Je to reakce proti desítiletí nevolnosti v brnění Jana Kryštofa, které sice bylo děláno na mou míru. ale nakonec mi bylo příliš těsné. Cítil jsem nepřekonatelnou touhu po volné galské veselosti, až bezohlednosti.“\" Výsledkem této touhy byl román \"Colas Breugnon\" roku 1919, který díky českému překladu Jaroslava Zaorálka zdomácněl pod názvem \"Dobrý člověk ještě žije\". Román se odehrává v Rollandově rodném Burgundsku a jde zřejmě o jeho nejčtenější a nejoblíbenější dílo.\n\nÚstřední postavou tohoto románu je Colas Breugnon, který si vždy dokáže uchovat svůj nezdolný optimismus a humor. Ty mu pak pomáhají zdolat těžké okamžiky jeho života. Děj se odehrává v Burgundsku za vlády Ludvíka XIII. Colas měl ženu, čtyři syny, dceru Martinu a mnoho vnoučat. Nebál se práce, byl společenský, chodil na procházky a měl velmi rád víno, prostě si užíval života. Špatné věci zaháněl svým smyslem pro humor. Dokázal tak přežít i obtížná období, například když město obléhali vojáci nebo když bylo nakaženo morem a jeho manželka na něj později zemřela, ačkoli on sám se vyléčil. Navíc mu pak vypálili dům a tak bydlel nějakou dobu u své dcery. Jenže chtěl bydlet ve vlastním a o samotě, neměl však dost peněz. Stavěl tedy sám, ale při nešťastném pádu z lešení si zlomil kotník a byl tak připoután k lůžku. To vše se stalo v průběhu jediného roku – ztratil ženu, dům i peníze. I tak si ale dokázal uchovat dobrou náladu a cítil se i dost bohatý, protože pěkné vzpomínky a jeho osobitý humor mu zůstaly.\n\n\n"}
{"id": "151264", "url": "https://cs.wikipedia.org/wiki?curid=151264", "title": "Finské ozbrojené síly", "text": "Finské ozbrojené síly\n\nFinské ozbrojené síly ( , ) představují poloprofesionální ozbrojené síly, jejichž primárním úkolem je obrana Finska před vnějším nepřítelem. Profesionální část armády je doplňována branci povolávanými na základní vojenskou službu v trvání 6 až 12 měsíců. Ta je povinná pro všechny může starší 18 let, s výjimkou obyvatel Aland a Svědků Jehovových, může však být nahrazena 11 měsíců dlouhou civilní službou.\n\nFinské branné síly se dělí na tři složky:\n\nZvláštní skupinu představuje Pohraniční stráž, která je podřízena ministerstvu vnitra, ale v případě ozbrojeného konfliktu nebo přípravy na něj přechází pod velení ozbrojených sil.\n\nFinové jsou národ, jejichž ozbrojené síly vycházejí z dlouhé, bohaté a úctyhodné tradice. V dobách, kdy Finsko náleželo Švédsku, představovalo Finsko štít Švédska před ruským nepřítelem a za nesčetných válek mezi těmito velmocemi se pravidelně měnilo v bitevní pole. Poté, co se stalo součástí Ruského impéria, význam Finů jakožto válečníků upadl, Finské velkoknížectví nemělo jednu dobu ani vlastní armádu, nicméně první světové války se přesto většinou dobrovolně účastnilo mnoho finských vojáků, ať už v carské nebo císařské armádě.\n\nPoté co Finsko získalo nezávislost, došlo ke zrodu Finských ozbrojených sil, které si již v prvních 30 letech trvání finského státu vydobyly vážnost, když se ctí prošly čtyřmi válečnými konflikty. Byly to:\n\nV následujících letech hrála finská armáda významnou roli v řadě mírových misí OSN v problémových oblastech, například na Blízkém východě.\n"}
{"id": "151268", "url": "https://cs.wikipedia.org/wiki?curid=151268", "title": "Lamborghini", "text": "Lamborghini\n\nItalská společnost Automobili Lamborghini S.p.A. známá jen jako Lamborghini (výslovnost: IPA:[lamborˈɡiːni]; [lamborgíni]), je výrobcem vysoce výkonných supersportovních automobilů. V současnosti spadá pod koncern VolksWagen. Sídlí v italském městečku Sant'Agata Bolognese a vyrábí v Boloni. Společnost založil v roce 1962 Ferruccio Lamborghini (1916–1993). Pro firmu navrhovali nebo navrhují vozy proslulí designeři a návrhářské firmy jako Franco Scaglione, Touring of Milan, Zagato, Mario Marazzi, Bertone, ItalDesign, Marcello Gandini a Luc Donckerwolke.\n\nFerrucio Lamborghini založil ve městě Centa v provincii Ferrara firmu \"Lamborghini Trattori S.p.A.\" na výrobu traktorů v roce 1948. V roce 1959 výrobu rozšířil o výrobu klimatizací. Na přelomu let 1962 a 1963 položil základy dnešní firmy – vznikla společnost \"Automobili Lamborghini\". Jako úspěšný podnikatel vlastnil vozy Maserati a Ferrari, se kterými však nebyl nikdy úplně spokojen.\n\nExistuje více verzí příběhů o vzniku firmy. Základem většiny z nich je spor Enza Ferrariho s Lamborghinim, po němž se Ferrucio rozhodl vyrábět vlastní vozy a konkurovat tak Ferrari. Podle Lamborghiniho syna došlo ke sporu v továrně Ferrari, kam si šel Lamborghini stěžovat na kvalitu spojky ve svém voze Ferrari 250GT. Enzo Ferrari na stížnost reagoval podrážděně a prohlásil, že Lamborghini může maximálně jezdit traktorem, když neumí jezdit autem. Lamborghini se vrátil do své továrny, spojku rozmontoval a zjistil, že dodavatelem spojek je stejná firma, která dodává díly pro jeho traktory. Ve skladu našel správný náhradní díl a závadu tak odstranil.\nLamborghini se rozhodl, že jeho vozy by měl pohánět dvanáctiválcový motor. Ke konstrukci motoru byl přizván mladý talentovaný konstruktér Giotto Bizzarini, který předtím pracoval na motorech V12 u Ferrari. Motor měl 4 vačky zdvihající 2 velké vrtané ventily v každém válci. Výkon motoru byl neuvěřitelných 350 koní. Vůz pro tento motor navrhla firma \"Scaglione-Touring\".\nPrototyp označený 350GTV se poprvé objevil na Turínském autosalonu. Hned první rok výroby sériového Lamborghini 350GT se prodalo 130 kusů.\nFerrucio, narozený ve znamení býka, rozhodl, že jeho společnost bude mít býka také ve znaku.\n\nDalším vyráběným a úspěšně prodávaným typem byl Lamborghini 400GT. Prodeje obou modelů zajistily společnosti finance na vývoj převratného automobilu.\nLamborghini Miura v roce 1965 představil Lamborghini osobně na Turínském autosalonu. Miura byla prvním skutečným supersportovním vozem automobilky. Motor u Miury byl uložen transverzálně. Vůz byl velmi úspěšný, jen v roce 1967 se prodalo 111 kusů. Firma se tak zařadila mezi velmi úspěšné výrobce drahých sportovních vozů.\n\nV roce 1971 svět šokoval revoluční vůz Lamborghini Countach. Jako první měl vzhůru otevírané dveře, což se stalo poznávacím znakem všech pozdějších vozů Lamborghini. Countach měl na bocích mohutné otvory pro nasávaný vzduch a výkonný čtyřlitrový motor.\n\nNásledující rok se však stal pro firmu velmi ztrátovým. Došlo ke zrušení velké dodávky traktorů do jižní Ameriky a už financované rozšíření výrobních kapacit přivedlo firmu skoro k bankrotu. Ferrucio musel svůj podíl ve výrobě traktorů prodat Fiatu. Traktory Lamborghini se do současnosti vyrábějí ve společnosti \"Same Deutz-Fahr\".\nProdeje vozů Countach držely firmu „nad vodou“. Ropná krize v sedmdesátých letech spolu s dvouletým pořadníkem a nedočkaví zákazníci i problémy s financováním výroby a dodávkou dílů vedly v roce 1978 k vyhlášení úpadku.\n\nItalský soud byl v roce 1980 pověřen hledáním nového vlastníka. Vybrána byla švýcarská společnost Patricka Mimrana, která vlastnila firmu až do roku 1987. Překvapením byl prodej firmy Chrysleru. Pod jeho vedením byl vyvinut nástupce vozů Countach – Lamborghini Diablo a automobilka se vrátila zpět na špici.\n\nChrysler, který se však později taktéž potýkal s finančními problémy, byl přinucen prodat značku indonéské finanční společnosti \"Megatech\". Ta ji ovšem v roce 1998 prodala současnému majiteli, kterým je Audi.\n\nV současnosti se prodávají tyto modely:\n\nModely v budoucnu, jako například nový vůz Miura, má navrhovat Walter de'Silva (navrhl už vyráběné SUV LM002).\n\n"}
{"id": "151269", "url": "https://cs.wikipedia.org/wiki?curid=151269", "title": "Apeiron", "text": "Apeiron\n\nApeiron (z řec. \"a-\", bez, a \"peras\", mez, hranice) znamená beztvaré, neomezené, nekonečné a vyskytuje se už u Homéra jako označení pro bezmeznou zemi nebo moře. \n\nPodle řecké mytologie svět vznikl ze zející bezedné propasti (chaós), první filosofové jej nahradili abstraktnějším pojmem beztvarého nekonečna, apeiron. Podle zachovaných zlomků z Anaximandra je to absolutní počátek, princip všeho jsoucna, z něhož se „vydělují“ protiklady jako vlhké-suché, teplo-zima a z jejich sváru se rodí náš svět. Protože apeiron nemá meze, může tento koloběh vznikání a zanikání trvat bez konce. Pro Anaximandra však apeiron patrně neznamenalo jen pasivní „pralátku“, protože je podle jiného zlomku označil také jako „božské“.\n\nVe slavném Anaximadrově zlomku ze Simplikia se slovo sice nevyskytuje, zlomek však patrně mímí právě toto: „z čeho věci vznikají, do toho též zanikají podle nutnosti, neboť si za své bezpráví navzájem platí pokutu a trest podle řádu času.“ Každá věc, která se z apeiron vynořila, narušuje tím jeho věčnou rovnováhu a tím působí „bezpráví“, za což „podle řádu času“ zaplatí svým zánikem. Jinak by se totiž mohlo stát, že by nějaké jsoucno přesáhlo všechny meze, což by ohrozilo stabilitu kosmu.\n\nŘekové měli z nekonečna hrůzu, protože jim připomínalo „nehostinné moře“ (Hésiodos), kdežto lidský život je možný jen v omezeném světě jasných tvarů. Každé překročení mezí proto vnímali jako ohrožení obce a lidského života. Lidská pýcha, nedbání daných mezí, je tou nejhorší z neřestí a předzvěstí zkázy a záhuby. V 6. století př. n. l., kdy Anaximandros žil, byly politické poměry v Milétu neklidné a Anaximandrova úvaha je nápadná také tím, že obsahuje řadu etických pojmů: bezpráví, pokuta (odplata). Nemusela se tedy týkat jen světa věcí, ale i lidské společnosti.\n\n"}
{"id": "151270", "url": "https://cs.wikipedia.org/wiki?curid=151270", "title": "Grand Prix Itálie 1999", "text": "Grand Prix Itálie 1999\n\n LXX Gran Premio Campari d'Italia\n\n\n\n\n\n"}
{"id": "151272", "url": "https://cs.wikipedia.org/wiki?curid=151272", "title": "Mordvinci", "text": "Mordvinci\n\nMordvinci jsou národem hovořícím mordvinskými jazyky (erzja a mokša), patřícími do finsko-volžské větve ugrofinské jazykové rodiny. Méně než jedna třetina Mordvinců žije v republice Mordvinsko, která je součástí Ruské federace. Zbytek populace žije například v Penzenské oblasti, Samarské oblasti, Orenburské oblasti, Nižněnovgorodské oblasti, dále pak v Tatarstánu, na Sibiři, či v Arménii. Od padesátých let 20. století se počet Mordvinců a znalost jejich rodných jazyků zmenšuje.\n\nMordvinec byl např. protopop Avvakum.\n\n"}
{"id": "151273", "url": "https://cs.wikipedia.org/wiki?curid=151273", "title": "Lubomír Štrougal", "text": "Lubomír Štrougal\n\nLubomír Štrougal (* 19. října 1924 Mezimostí nad Nežárkou, dnes část Veselí nad Lužnicí) je bývalý komunistický politik, ministr zemědělství a ministr vnitra a pozdější československý premiér v letech 1970–1988.\n\nLubomír Štrougal pochází z levicově orientované rodiny. Jeho otec, zaměstnanec cementárny, zakládal organizaci Komunistické strany Československa (KSČ) ve Veselí nad Lužnicí, během druhé světové války byl vězněn za odbojovou činnost a zahynul při bombardování berlínské věznice Plötzensee.\n\nPo válce absolvoval Lubomír Štrougal Právnickou fakultu Univerzity Karlovy, kde získal akademický titul \"JUDr\".\n\nJiž od roku 1948 pracoval v krajském vedení KSČ v Českých Budějovicích, od roku 1957 jako vedoucí tajemník Krajského výboru KSČ pro Českobudějovický kraj. V roce 1958 byl zvolen do Ústředního výboru KSČ (ÚV KSČ).\n\nV období od 6. března 1959 do 23. června 1961 působil jako ministr zemědělství v československé vládě, důležitější však byla doba od 23. června 1961 do 23. dubna 1965 ve funkci ministra vnitra. V komunistickém režimu se jednalo o klíčové ministerstvo; předpokládá se, že tam Lubomír Štrougal získal důležité kontakty v bezpečnostních složkách, které mu pomohly v další kariéře.\n\nVe funkci ministra vnitra se mj. účastnil zatčení svého předchůdce Rudolfa Baráka přímo prezidentem Antonínem Novotným (ten se u Štrougala ujistil, zda může R. Baráka sám zatknout) a inscenování „nálezu“ nacistických dokumentů v Černém jezeře na Šumavě.\n\nPo sovětské okupaci v roce 1968 řídil jako místopředseda (od března 1968) vládu v době, kterou premiér Oldřich Černík trávil nedobrovolně na jednáních se sovětským vedením v Moskvě. Štrougal odmítl pozici ve zrádcovské vládě, kterou se snažil sestavit Alois Indra – kabinet pod jeho vedením se naopak alespoň slovně profiloval jako odpůrce okupace.\n\nPo příchodu Gustáva Husáka do čela KSČ Štrougal obrátil, přijal post v Husákově novém prosovětském vedení a stal se jedním z hlavních představitelů politiky normalizace v následujících 20 letech.\n\nByl 20 let (1968–1988) členem nejužšího vedení KSČ a 18 let (28. ledna 1970 až 11. října 1988) předsedou federální československé vlády.\n\nVedle Gustáva Husáka se stal nejznámější tváří spojenou s normalizací ve všech jejích aspektech nesvobody, cenzury, každodenního nátlaku na oponenty a v osmdesátých letech také stále patrnější ekonomické stagnace. V tomto období také vznikla fáma, že má mimomanželský poměr s Helenou Vondráčkovou.\n\nPo nástupu Michaila Gorbačova k moci v SSSR stál Lubomír Štrougal na straně reforem a přestavby (perestrojky), jeho křídlo ale vnitrostranický boj prohrálo. Ze sovětské perestrojky se stala v Československu fraška existující pouze v projevech komunistických funkcionářů a Štrougal byl nucen v roce 1988 opustit funkci předsedy vlády a následně i předsednictvo ÚV KSČ.\n\nV dubnu 1981 obdržel medaili Za upevnění bojové družby, kterou mu propůjčil Nejvyšší sovět SSSR v souvislosti s 25. výročím Varšavské smlouvy.\n\nPo listopadových událostech roku 1989 kandidoval na pozici generálního tajemníka KSČ, ale neuspěl. Sám tvrdí, že jej jeho příznivci do funkce navrhli, on však tuto kandidaturu odmítl s tím, že bude-li zvolen, funkci odmítne. 10. prosince 1989 rezignoval na mandát poslance Federálního shromáždění a na členství v ÚV KSČ, čímž zmizel z veřejného života; počátkem roku 1990 byl vyloučen z KSČ.\n\nBěhem 90. let byl neúspěšně obviněn z trestných činů v souvislosti se svým působením ve funkci předsedy vlády. V současnosti v ústraní na samotě na Jizerce.\n\nJeho zetěm je publicista a podnikatel Jiří Janoušek.\n\nLubomír Štrougal je autorem knih \"Paměti a úvahy\" (2009, Nakladatelství Epocha) a \"Ještě pár odpovědí\" (2011, Epocha). Knihu \"Štrougal o Husákovi a jiné vzpomínky na minulost\" (2009) neautorizoval.\n\n\n"}
{"id": "151274", "url": "https://cs.wikipedia.org/wiki?curid=151274", "title": "Lessing", "text": "Lessing\n\nLessing může být příjmením různých osobností:\n\n"}
{"id": "151275", "url": "https://cs.wikipedia.org/wiki?curid=151275", "title": "Mordvinsko", "text": "Mordvinsko\n\nMordvinsko je jedna z republik Ruské federace. Leží na východě evropské části země na řekách Suře a Mokši. Má rozlohu 26 200 km² a podle posledního sčítání lidu zde žije 888 766 obyvatel. Nejvíce zastoupenou etnickou skupinou jsou Rusové tvořící 60,8 % populace (540 717 obyvatel), zatímco Mordvinci tvoří pouze 31,9 % (283 861). Třetí významnou skupinou jsou Tataři (46 261, 5,2 %). Ostatní etnické skupiny mají již jen nepatrné zastoupení. Hlavním městem je Saransk.\n\nRepublika se nachází ve východní části Východoevropské roviny, přibližně v půli cesty mezi Moskvou a Volhou, a geograficky lze její území rozdělit na dvě části: západní část se nachází na Oksko-donské rovině, střední a východní části na Povolžské vrchovině. Nejvyšší bod republiky má 324 m.\n\nNa severu hraničí s Nižněnovgorodskou oblastí, na severovýchodě s Čuvašskem, na východě s Uljanovskou oblastí, na jihu s Penzenskou oblastí a na západě s Rjazaňskou oblastí.\nMordvinská republika je ruskou republikou, která se nachází nejblíže k Moskvě: vzdálenost po silnici z Moskvy od Moskevského dálničního okruhu k západní hranici Mordvinské republiky je 398 km a vzdušnou čarou 330 km. Nicméně administrativně Mordvinsko nepatří k Centrálnímu federálnímu okruhu, ale k Povolžskému federálnímu okruhu.\n\nPodnebí je kontinentální. Průměrná teplota v lednu je −10 °C a v červenci + 20 °C. Kvůli nedostatku reliéfních překážek je území Mordvinska otevřené pro severní i jižní vzdušné masy, proto se může průměrná teplota pohybovat v lednu od –1 °C do – 18 °C, a v červenci od + 16 °C do +26 °C. Průměrný roční úhrn srážek činí 350-700 mm.\n\nHydrologicky se území Mordvinska dělí na dvě části: západní (53 % území republiky) patří k povodí řeky Mokši, východní (47 % území republiky) patří k povodí řeky Sury. Celkový počet řek, který protéká územím republiky (spolu s velmi malými řekami) je 1525. Pouze 10 řek je delší než 100 km: je to Sura a její přítoky Alatyr, Insar, Pjana, a také Mokša se svými přítoky Siviní, Issou, Vadem, Parcou (přítok Vadu) a Vyšou (přítok Cny).\n\nV Mordvinsku je několik tisíc jezer, rybníků a nádrží. Celková vodní plocha je 21 000 ha, bažiny tvoří 14 500 ha území. Většina jezer se nachází v údolí řek a má erozivní původ (mrtvá ramena). Největší z nich je Vjačkiševo (u Těmnikova) a Inerka. Krasových jezer není mnoho, největší z nich jsou Pijavskoje a Endovišče.\n\nPočet obyvatel republiky dle údajů Rosstatu (ruský statistický úřad) je 807 453 (2016). Hustota zalidnění 30,90 obyv./km² (2016), 61,85% obyvatel žije ve městech (2016).\n\nOblasti, ve kterých žije mordvinské etnikum, jsou rozděleny geograficky následujícím způsobem: mokšané žijí v západní a střední části republiky, erzjané ve východní. Přibližně kolem 3-4 % obyvatel republiky tvoří vězni, kteří si odpykávají v republice svůj trest, ale pocházejí z jiných regionů evropské a dokonce i asijské části Ruska a také mimo Ruskou federaci. Mordvinsko je na prvním místě v RF v počtu pracovně nápravných zařízení, je jich zde více než 30. Pro srovnání, v Petrohradu, ve kterém žije 5,2 milionů obyvatel, jsou 4 vyšetřovací vazby a 6 nápravně pracovních zařízení. V sousední Leningradské oblasti s 1,8 miliony obyvatel jsou 2 vyšetřovací vazby a 4 trestanecké kolonie.\n\nNejstarší muzeum Mordvinska bylo otevřeno v Těmnikově za podpory šlechticů (mezi mecenáši byli potomci admirála Ušakova, prarodiče spisovatele Kuprina, potomci metalurgů Děmidů a jiní). V muzeu bylo více než 3000 exponátů. V roce 1956 bylo muzeum uzavřeno (přibližně v tomto období bylo zbouráno vše, kromě těmnikovského kostela), exponáty byly předány do Regionálního muzea republiky.\n\nSoučasná největší muzea: Mordvinské republikové regionální muzeum s 9 objekty v různých oblastech republiky, Mordvinské republikové muzeum výtvarných umění S. D. Erzji se 3 budovami, Regionální muzeum admirála F. F. Ušakova v Těmnikově, Muzeum válečného hrdinství s budovou muzea A. I. Poležajeva. Kromě státních je v republice více než 100 menších dobrovolnických muzeí, včetně těch, která vznikla při vzdělávacích institucích a některých podnicích.\n\nNejvětší knihovnou v republice je Národní knihovna Puškina. Součástí Federální státní rozpočtové vzdělávací instituce vyššího odborného vzdělání je Mordvinská státní univerzita N. P. Ogarjova s největší vědeckou knihovnou M. M. Bachtina. M. M. Bachtin byl ruský filosof a myslitel, teoretik evropské kultury a umění. Žil a pracoval v Saransku.\n\nNa počátku 20. století se stal známým sochařem Stěpan Dmitrijevič Erzja, který svůj pseudonym vytvořil od názvu mordvinské národnosti erzja. Význam jeho práce se v republice propaguje, protože ve svých pracích se mimo jiné věnoval mordvinské kultuře.\n\nVýznamným se v Mordvinsku stal Leonid Ivanovič Voinov. Jsou po něm pojmenovány ulice a hudební školy v Saransku a Těmnikově, orchestr ruských lidových nástrojů.\nV Rusku je velmi známé Státní loutkové divadlo Mordvinské republiky. Hlavním repertoárem divadla jsou lidové pohádky.\n\nLidová erzjanská a mokšanská kultura je představena několika umělci, kteří vystupují s moderními písněmi v mokšanském a erzjanském jazyce a také několika moderními hudebními kolektivy. Mezi nimi vyniká skupina Torama založená roku 1990 Vladimirem Romaškinem. Interpreti mokšanských a erzjanských písní představují svůj repertoár v republice a také na kulturních událostech věnovaných ugrofinské kultuře v Rusku a v zahraničí.\n\nMordvinská republika je jedním z uznávaných center ugrofinského světa. Od července roku 2002 se v Saransku nachází hlavní kancelář Asociace ugrofinských národů v Rusku.\nV roce 2006 bylo v Mordvinské republice vytvořeno Centrum kultur ugrofinských národů v Povolží. Patří pod něj Meziregionální vědecké centrum ugrofinských studií Mordvinské státní univerzity N. P. Ogarjova, ve které funguje oddělení kultury při Ústavu národní kultury Mordvinské státní univerzity N. P. Ogarjova. V Saransku se publikuje vědecký časopis Ugrofinský svět a Ugrofinské noviny, které se tisknou jak v Rusku tak v zahraničí.\n\nV červenci roku 2007 se v Saransku konal mezinárodní Festival Šumbrat, Fino-Ugrija!, kterého se zúčastnilo kolem 3000 představitelů ugrofinských národů z celého Ruska a zahraničí. V roce 2009 v republice proběhl IV. kongres ugrofinských národů v Ruské federaci.\n"}
{"id": "151278", "url": "https://cs.wikipedia.org/wiki?curid=151278", "title": "Ján Kubiš", "text": "Ján Kubiš\n\nJán Kubiš (* 12. listopadu 1952 Bratislava) je slovenský diplomat, od července 2006 do ledna 2009 ministr zahraničních věcí Slovenské republiky. \n\nVystudoval diplomacii na Vysokoškolském státním institutu mezinárodních vztahů v Moskvě, od roku 1976 do roku 1992 pracoval na Ministerstvu zahraničních věci ČSFR. V letech 1993–1994 působil jako velvyslanec a představitel Slovenska v OSN a dalších mezinárodních organizacích. V období mezi roky 1994–1998 pracoval jako ředitel Centra OBSE pro prevenci konfliktů a poté až do roku 2005 jako generální tajemník OBSE. Od roku 2005 do července 2006 působil v Bruselu jako představitel EU pro střední Asii. V lednu 2009 nastoupil na místo výkonného tajemníka Evropské hospodářské komise OSN, od listopadu 2011 působí jako zvláštní představitel generálního tajemníka OSN a vedoucí mise OSN v Afghánistánu (UNAMA).\n\n"}
{"id": "151279", "url": "https://cs.wikipedia.org/wiki?curid=151279", "title": "Burlak", "text": "Burlak\n\nBurlak (též burlák) je označení pro člověka-tahače lodí nebo vorů proti proudu řeky v carském Rusku. Nejčastěji byli používáni na řece Volze. Objevili se na konci 16. století a v průběhu 17. století. Burlak byl nevolník, který šel a táhl (vláčel) po břehu za pomoci lana loď nebo vor proti proudu. Byla to sezónní práce, jarní a podzimní, kdy bylo v řece hodně vody, v zimě řeka zamrzala. Burlaci se spojovali do artělů (brigád). Práce burlaka byla nesmírně těžká a monotónní. Rychlost pohybu závisela na síle protivětru či příznivého větru vanoucího do zad. Při větru do zad byl pohyb rychlejší.\n\n\nMalířství:\n\nHudba:\n\n"}
{"id": "151283", "url": "https://cs.wikipedia.org/wiki?curid=151283", "title": "Lenka Dusilová", "text": "Lenka Dusilová\n\nLenka Dusilová (* 28. prosince 1975, Karlovy Vary, Československo) je česká zpěvačka.\n\nLenka Dusilová začala s hudební kariérou už v 10 letech, kdy se představila na folkovém festivalu s básní Adolfa Heyduka, kterou sama zhudebnila. V roce 1988 nastoupila do legendárního pěveckého souboru Bambini di Praga.\n\nV letech 1991–95 byla frontmankou pražské rockové skupiny Sluníčko, se kterou vydala stejnojmenné album a v roce 1994 vyhrála hudební soutěž Marlboro Rock In. Kapela také zahájila hudební festival Open Air Gampell ve Švýcarsku. Akademie populární hudby v roce 1994 nominovala Lenku na cenu „Objev roku“.\n\nV letech 1994–97 spolupracovala se skupinou Lucie, s jehož frontmanem (David Koller) po odchodu ze Sluníčka založila skupinu Pusa. Jejich skladba \"Muka\" byla nominována na cenu Anděl v roce 1996.\n\nV roce 2000 vyhrává cenu Anděl v kategorii „Nejlepší zpěvačka“. Od roku 2000 byla čtenáři hudebního časopisu Report opakovaně volena jako nejlepší zpěvačka roku.\nPo vydání se na sólovou dráhu Lenka Dusilová začala také spolupracovat s folk-rockovou skupinou Čechomor. Hostuje na jejím přelomovém albu \"Proměny\", které produkoval skladatel Jazz Coleman a který o ní mluvil jako o „velkém talentu“.\nDuet Dusilové a Franty Černého z Čechomoru na úvodní skladbě alba se v roce 2001 usadil v hitparádách na několik měsíců a byl zvolen „Skladbou roku“ na udělování cen Anděl. Album \"Proměny\" se stalo platinové a získalo cenu Anděl za „Album roku“.\n\nV současnosti hraje kromě sólových koncertů i se svojí doprovodnou kapelou Baromantika ve složení:\n\nAlbum \"Mezi světy\", vydané v r. 2005 u vydavatelství Universal Music (CZ), během pár týdnů od vydání získalo status zlaté desky. Mezi světy obdrželo v roce 2006 cenu Akademie populární hudby Anděl v kategorii „Nejlepší rocková deska“ a Lenka získala cenu v kategorii „Nejlepší zpěvačka“. Desku produkoval americký producent Ben Yonas z Coast Recorders v San Francisku a New Yorku společně s Dusilovou a kytaristou Martinem Ledvinou. Na desce hostovali renomovaní hudebníci ze San Franciska – Jon Evans (basová kytara) a Scott Amendola (bicí).\n\nV roce 2008 společně s Beatou Hlavenkovou a klarinetovým kvartetem Clarinet Factory zakládá novou formaci Eternal Seekers, s kterou ve stejný rok natočili a vydali eponymní album Eternal Seekers, za které Lenka získala v roce 2009 cenu Akademie populární hudby Anděl v kategorii „Nejlepší zpěvačka“.\n\nLenka Dusilová se účastnila v experimentálním audio projektu Zima, kde ztvárnila jednu z hlavních rolí.\n\nV roce 2014 vydala Lenka Dusilová album \"V hodině smrti\", které nahrála spolu s kapelou Baromantika. iReport označil tento počin za jeden z nejlepších za rok 2014, nicméně upozornil, že je na první poslech těžko uchopitelné a je spíše věnováno náročnějším posluchačům.\n\nSluníčko\n\nPusa\n\nSólová alba\n\nHostování a spolupráce\n\n\n\n\n\n\n\n\n"}
{"id": "151284", "url": "https://cs.wikipedia.org/wiki?curid=151284", "title": "Oldřich Černík", "text": "Oldřich Černík\n\nOldřich Černík (27. října 1921, Ostrava, Československo – 19. října 1994, Praha, Česká republika) byl komunistický politik, československý premiér v letech 1968–1970. Je považován za jednoho z čelných představitelů československého obrodného procesu ukončeného sovětskou okupací v srpnu 1968.\n\nPocházel z hornického prostředí, v mládí pracoval jako soustružník. Po středoškolských studiích vystudoval Vysokou školu báňskou v Ostravě. V roce 1945 vstoupil do KSČ, od roku 1949 se z něj stal profesionální politik.\n\nV padesátých letech byl předsedou Krajského národního výboru v Ostravě a tajemníkem Krajského výboru KSČ tamtéž. V roce 1958 se stal členem Ústředního výboru KSČ. Od roku 1960 působil ve vládě a to postupně na místech ministra paliv a energetiky, místopředsedy vlády a předsedy Státní plánovací komise.\n\nV dubnu 1968 se stal předsedou vlády a jednou z nejpopulárnějších postav tzv. „pražského jara“. O upřímnosti jeho reformních snah se vedou diskuze, převládá však názor, že nikdy nebyl reformátorem „tělem i duší“, ale vždy spíše nenápadně intrikoval tak, aby zůstal akceptovatelným jak pro československé proreformní vedení, tak pro sovětské vedení v Moskvě.\n\nHned v prvních dnech po srpnové okupaci byl spolu s Dubčekem odvlečen do Moskvy. Zde byl členem československé delegace, která podepsala tzv. Moskevské protokoly znamenající de facto konec reforem a kapitulaci československých komunistických špiček.\n\nPo návratu z Moskvy zůstal v čele vlády, pozici si udržel i po nahrazení Dubčeka Husákem a nástupu normalizace. To bylo bývalými reformátory (a koneckonců i jím samým) považováno za zradu a ztrátu cti.\n\nHusákovo vedení jej využilo k řadě nevděčných opatření, kterou pro ně (zřejmě jako určitou formu „pokání“) ochotně vykonal – k nejznámějším patří krvavé potlačení demonstrací zejména na Václavském náměstí, Tylově náměstí a Národní třídě v Praze u příležitosti výročí okupace v srpnu 1969.\n\nNakonec se jej vedení KSČ (podobně jako Alexandra Dubčeka) zbavilo – v roce 1970 byl postupně zbaven všech funkcí a nakonec vyloučen z KSČ. Na rozdíl od většiny ostatních „osmašedesátníků“, kteří skončili jako topiči, umývači oken, pracovníci geofyzikálního výzkumu, vrátní nebo lesní dělníci, s ním bylo zacházeno o poznání slušněji – celá sedmdesátá a osmdesátá léta pracoval ve funkci ekonomického náměstka ředitele Studijního a typizačního ústavu v Praze.\n\nPo listopadovém převratu v roce 1989 se pokusil vrátit do politiky – v roce 1990 a 1991 vykonával funkci předsedy Svazu měst a obcí. Když se jeho setrvání na tomto postu ukázalo v roce 1991 být neudržitelné, stáhl se zpět do soukromí.\n\nV roce 1994 přežil těžkou autonehodu, krátce poté zemřel na zástavu srdce.. Jeho náhrobní portrét na Vyšehradském hřbitově vytvořila Jitka Malovaná.\n\n\n\n"}
