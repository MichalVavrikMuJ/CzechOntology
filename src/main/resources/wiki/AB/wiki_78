{"id": "183625", "url": "https://cs.wikipedia.org/wiki?curid=183625", "title": "Vodní nádrž Hracholusky", "text": "Vodní nádrž Hracholusky\n\nHracholusky je přehradní nádrž o rozloze 490 ha, nacházející se na hranicích okresů Tachov a Plzeň sever. Přehrada vznikla vybudováním sypané hráze v letech 1959 - 1964 a zaplavením malebného údolí řeky Mže (na říčním km 22,8). Celková délka vodního díla od jezu pod parkem ve Stříbře až k hrázi je 22 km. Součástí vodního díla jsou dva významné přítoky. Oba se nacházejí na levém (severním) břehu přehrady a vytvářejí samostatné zátoky. Tou větší z nich je Úterská zátoka. Přítokem je Úterský potok protékající nádhernou krajinou hlubokých lesů Bezdružicka a Úterska. Druhou zátokou je Žebrácká zátoka, které propůjčil své jméno Žebrácký potok.\n\nPřes přehradu vedou dva mosty. Jeden železniční a druhý silniční. Železniční most (tzv. Pňovanský most) je ocelový most stojící na dvou samostatných kamenných pilířích, po němž vede trať končící v Bezdružicích. Silniční most je betonová stavba tyčící se do výše 23 m nad vodní hladinu a je pro okolí přehrady významnou dopravní tepnou spojující oba břehy vodního díla.\n\nHráz byla vybudována v letech 1959 až 1964 na řece Mži, která je jedním z přítoků Berounky.Délka sypané hráze je 270 m, šířka v koruně 5 m a maximální výška nad terénem 27 m. Hráz je přímá, sypaná, zemní s šikmým jílohlinitým těsněním v hlavní části. Líc hráze je chráněn šestibokými betonovými útvary a to z důvodu ochrany před vlnami a vodou z nádrže. Koryto pod hrází je zpevněno železobetonovými monolitickými deskami a kamennou dlažbou a to opět z důvodu ochrany hráze, tentokrát ovšem před odtékající vodou, jejíž energie by mohla v případě neopečovávání koryta způsobit narušení statiky stavby. Hlavní důvod vybudování hráze a nádrže bylo získat vodu a skladovat ji pro průmyslové (například Škoda Plzeň), energetické a zemědělské využití v celých západních Čechách. Mezi sekundární důvody patří ochrana před povodněmi, popřípadě jejich regulace a zadržování, zajištění dostatnečného průtoku v případě malých srážek a volnočasové využití vodní plochy, například vodní doprava a také zmenšení účinků ekologické havárie, kdy se mělo v případě úniku masově odpouštět vodu a tím zředit problematické látky. Na levém břehu je postavena vodní elektrárna s vertikální Kaplanovou turbínou s výkonem 2,9 MW. Údolí, kde je umístěná přehrada je převážně úzké, s prudkými svahy a často skalami. \n\nHráz začala být budována v letech 1959 jako první sypaná hráz, ale původně se mělo začít stavět už v roce 1957. V roce 1960 byl postaven objekt stavebního dvora v blízkosti hráze, který zahrnoval garáže, dílny, sklady, jídlenu, ubytovací prostor a kanceláře. Většina těchto doprovodných staveb stojí dodnes a byly přeměněny na rekreační zařízení. Od léta 1960 se betonovala injektážní a odpadová štola. Pak byla postavena věž elektrárny a šachtový přeliv. V roce 1961 byla řeka přesunuta do převáděcího koryta, které sloužilo jako náhradní koryto, aby se stavba mohla bez zastavování toku řeky postavit. Po tom začalo hlavní sypání hráze. Nejdříve bylo nasypáno sedm metrů na pravé straně a po té stavba pokračovala na levém břehu. Těsnící středová část hráze je z jílu a stabilizační z hlinitých písků a štěrku. Navážení zemitého materiálu do hráze bylo ukončeno v listopadu 1962. Zhutňování a dusání hráze bylo prováděno stroji Tatra 111, to znamená, že každých 20 cm navezeného materiálu vjely tyto vozy spolu s válci a hráz zhutňovaly a zpevňovaly. V případě nedostupnosti některých míst bylo zhutňování prováděno pomocí ručních elektrických pěchů, ale každých 5 až 10 cm. Od března 1963 byla už přehrada plněna a zároveň ještě probíhaly práce na betonových částěch hráze. Části elektrárny - především turbíny - byly usazeny od října 1962 do března 1963. Výroba elektřiny teda mohla začít po jejich dokončení a to 21. srpna 1963. Most a komunikace na koruně hráze byly dokončeny až poté. Požadované délky bylo dosaženo v roce 1964. Během stavby musela být zničena vesnice Dolany u Stříbra a osada Těchoděly, také obec Butov musela být značně zredukována (celkem 11 mlýnů, jedna vodní elektrárna u Blahoust, 45 usedlostí, most Vranov - Butov, most Blahousty - Čerňovice, část Pňovanského mostu se ponořila, celkem 140 objektů a vykáceno 25 000 stromů a 35 000m2 keřů).\n\nNa obou březích přehrady se nachází několik kempů, kde je možné se ubytovat a trávit volný čas. Mezi nejvýznamnější patří kemp na Butově. Ten je jediným větším kempem na severním břehu přehrady a nachází se na těsném začátku přehrady, hned pod Stříbrem. Ostatní kempy jsou na jižním břehu a mezi ty největší patří Radost a Transkemp Hracholusky, nacházející se v těsné blízkosti hráze. Tam je i kotviště parníku a centrum vodního lyžování Slavoj Plzeň. Parník je vyhledávanou turistickou atrakcí. V letních měsících nabízí vyjížďky několikrát denně a po celé přehradě má několik zastávek. Asi 2 kilometry po proudu od hráze se nachází zřícenina hradu Buben, asi 7 kilometrů od hráze se nachází zámek Luhov.\n\nPod hrází se na obou březích nachází chatové osady, na levém břehu se nachází velký Žižkův dub.\n\nJe zde také klub vodního lyžování a konalo se zde i mistrovství republiky.\n"}
{"id": "183629", "url": "https://cs.wikipedia.org/wiki?curid=183629", "title": "Eindhoven", "text": "Eindhoven\n\nEindhoven je nizozemské město v provincii Severní Brabantsko na jihu země. Ve městě žilo k 1. lednu 2007 210 860 obyvatel, z toho více než čtvrtina je cizinců (zejména Turků a Maročanů).\n\n\nMěsto je železničním uzlem a vyjíždějí odsud spoje do všech významných měst po celé zemi. V \"Eindhovenu\" je rovněž mezinárodní letiště, které spojuje město s Londýnem, Paříží, Římem, Barcelonou a mnoha dalšími významnými městy, včetně Prahy. Toto letiště je druhým největším v zemi dle přepravených pasažérů (2016).\n\nMěsto je domovem slavného fotbalového klubu PSV Eindhoven, který hraje svá domácí utkání na Philips Stadionu, a méně známého klubu FC Eindhoven, jenž svá domácí utkání hraje na stadionu Jana Louwerse. Tyto kluby jsou profesionální.\n\n\n\n"}
{"id": "183630", "url": "https://cs.wikipedia.org/wiki?curid=183630", "title": "Umar ibn al-Chattáb", "text": "Umar ibn al-Chattáb\n\nUmar ibn al-Chattáb, \"Umar I.\" jako chalífa (?585 – 7. listopad 644) byl přítel proroka Mohameda, příslušník kmene Kurajšovců. Od roku 634 do své smrti druhý volený chalífa, duchovní hlava islámu a vládce islámské říše.\n\nUmar ibn al-Chattáb patřil zpočátku k prorokovým odpůrcům, na jeho stranu se ale přidal už za Mohamedova působení v Mekce. Po prorokově smrti to byl právě Umar kdo se rozhodným vystoupením postaral o zvolení svého přítele Abú Bakra prvním chalífou. On a Abú Ubajda byli pak také nejbližšími chalífovými rádci. Před svou smrtí žádal Abú Bakr, aby za jeho nástupce byl zvolen Umar a tato volba také bez obtíží proběhla.\n\nUmar pokračoval po svém nástupu v politice vojenských výbojů svého předchůdce. V bitvě u řeky Jarmúku porazila 20. srpna 636 jeho vojska vedená Chálidem ibn al-Valídem početně silnější byzantskou armádu a definitivně ovládla Palestinu a Sýrii. Opevněná města byla postupně dobývána v letech 636 a 637, Jeruzalém se vzdal v roce 638 a Caesarea Maritima v roce 640. Koncem roku 639 vytáhlo vojsko které vedl Amr ibn al-Ás proti Egyptu. V červenci 640 porazili Byzantince u Heliopole, poté oblehli a v dubnu 641 dobyli pevnost Bábiljún na východním břehu Nilu. Amr se svým vojskem pokračoval na Alexandrii. Ta se mu vzdala v druhé polovině roku 642. Během následující zimy pak Arabové obsadili celé egyptské pobřeží. Vyčištění průplavu mezi Nilem a Rudým mořem umožnilo dopravovat obilí z Egypta přímo do přístavů v Hidžázu.\n\nVítězství v Sýrii a Palestině dovolila větší nasazení vojenských sil proti sásánovské říši. Chalífa jmenoval nového vojenského velitele Sa‘ d ibn Abí Vakáse. Ten s využitím zkušeností Muthanny, který vedl první arabský vpád v roce 633, vtrhl se svými vojsky roku 637 do Mezopotámie a obsadil ji včetně Ktésifóntu, sídelního města Sásánovců. Série vítězných bitev byla završena v roce 641 bitvou u Nehávandu. Muslimové obsadili Írán, kde jim ještě po nějakou dobu odolávala opevněná města a nepřístupné horské oblasti. Poslední Sásánovec Jazdkart III. byl definitivně poražen za Umarova nástupce Utmána ibn Affána.\n\nNa zvětšujících se územích která chalífát dobyl a okupoval se brzy začali usazovat přistěhovalci především z jihu tehdy přelidněného Arabského poloostrova. To si vyžádalo také rozsáhlé organizační změny ve správě státu. Při své cestě do Sýrie vyhlásil chalífa v Džábiji roku 638 svá rozhodnutí která měla upravit poměry v nových provinciích. V Sýrii, Iráku a Egyptě byli vojenští velitelé nahrazeni místodržícími, kteří zastupovali chalífu nejen ve věcech vojenských, ale i náboženských a soudních. V právních otázkách jim radili kádí. Umarovým záměrem nebylo obracet místní obyvatelstvo na islám. Starší náboženství byla tolerována, s výjimkou území Arabského poloostrova odkud byli židé a křesťané vypovězeni. Z muslimů měla vzniknout vládnoucí vrstva, která by ovládala dobytá území a pokračovala ve výbojích. Kočovní Arabové uvyklí životu ve stepi špatně snášeli život ve městech, usazovali se proto v táborech na rozhraní stepi a kulturních oblastí. Tak vznikla města Kúfa a Basra v Iráku, nebo Fustát, dnešní Káhira v Egyptě. Ve svých počátcích to byly vojenské tábory plnící zároveň funkci správního střediska provincie. Některá původní města si přesto svou správní funkci udržela (například Damašek v Sýrii). Muslimové ponechali místnímu obyvatelstvu jeho samosprávu. Převzali i byzantskou, případně sásánovskou státní správu, včetně daňové soustavy, úřadů a úředníků. Jejich zájem se soustředil především na rozdělení válečné kořisti a následné zavedení vlastní daňové soustavy. Muslimové měli vůči státu dvě povinnosti, vojenskou službu a placení náboženské daně, zakátu. Movitý majetek získaný výboji byl rozdělen mezi stát, který získal jeho jednu pětinu a muslimy kteří se jich účastnili. Půda byla prohlášena za společný majetek dobyvatelů a ponechána k užívání původním majitelům, kteří z ní platili nájem. Chalífa tak chtěl zabránit tomu aby se z Arabů stali usedlí zemědělci a zachovat jejich vojenský potenciál. Nemuslimské obyvatelstvo živící se jinak než zemědělstvím a to, které se vzdalo bez boje a jehož pozemky se tak nestaly válečnou kořistí, platilo daň z hlavy (\"charádž, džizja\"). Pro správu takto získaných prostředků byl v Medíně zřízen zvláštní úřad bojovníků (\"díván al-mukátila, díván al-džajš\"). Rozdělování probíhalo podle seznamu který zohledňoval zásluhy o islám, dobu jeho přijetí, příbuznost s prorokem a účast v bojích. Výlučnost islámu mělo zdůraznit zavedení nového kalendáře, hidžry.\n\nChalífa Umar byl 3. listopadu 644 smrtelně raněn perským otrokem Abú Lu’lu’ou Fírúzem, když se připravoval řídit ranní modlitbu. Zemřel 7. listopadu 644. Před svou smrtí stanovil radu šesti prorokových druhů, kteří měli mezi sebou vybrat jeho nástupce. Ti se po zdlouhavých jednáních shodli na kompromisním Utmánu ibn Affánovi.\n"}
{"id": "183632", "url": "https://cs.wikipedia.org/wiki?curid=183632", "title": "Šáchor papírodárný", "text": "Šáchor papírodárný\n\nŠáchor papírodárný (\"Cyperus papyrus\") je vytrvalá rostlina z čeledi šáchorovitých, která ve starověkém Egyptě sloužila k výrobě papyru. Bývá však pěstován i jako pokojová rostlina.\n\nDosahuje výšky 2-5 m, typický je deštníkovitý chomáček listů na konci. Stonek je trojhranný a listy velice úzké, spíše se podobají drátkům a vytvářejí zajímavou chocholku. Pro růst postřebuje bahnité místo s minimální teplotou 16 °C. Nemá rád suchý vzduch. Důležité je tedy rosení a umístění např. v koupelně.\n\nExistují varianty:\n\n\n \n"}
{"id": "183636", "url": "https://cs.wikipedia.org/wiki?curid=183636", "title": "Šin bet", "text": "Šin bet\n\nŠabak (: , plným jménem \"Šerut ha-bitachon ha-klali\"), v západních médiích známá pod zkratkou Šin bet (: , : \"\"), je izraelská \"Všeobecná bezpečnostní služba\" zaměřená na vnitřní bezpečnost Izraele a plnící kontrarozvědné úkoly. Je jednou ze tří hlavních bezpečnostních organizací Izraele (kromě Mosadu a Amanu).\n\nŠin bet byla založena 30. června 1948 Iserem Har'elem (založení nebylo oficiálně oznámeno). První sídlo měla v Haifě. Personální základ tvořila zpočátku menší část rozpuštěné Šaj. Do roku 1950 zůstala Šin bet pod velení Izraelských obranných sil (IOS), od tohoto roku byla převedena pod ministerstvo obrany.\n\nV počátcích byly definovány tři hlavní cíle, na něž se Šin bet zaměřovala:\n\nPři monitorování komunistických aktivit se Šin bet zaměřovala hlavně na prokomunistický a prosovětský tisk (např. ha-Olam ha-ze vydávaný Me'irem Ja'arim, vůdcem Mapamu, sionistické socialistické strany s kladným postojem k Sovětskému svazu a Stalinovi) či přímo sledování Maki - komunistické strany Izraele a Sjednocené strany pracujících Mapam. Šin bet sledovala také stranu Cherut Menachema Begina, jež byla následnicí Irgunu. Obecně byla Šin bet kritizována za své vměšování se do politiky a poskytování služeb vládnoucí Mapaj. V roce 1957 David Ben Gurion oficiálně v parlamentu přiznal existenci Šin bet.\n\nPo šestidenní válce v roce 1967 se pozornost Šin bet přesunula zejména na organizace palestinského hnutí odporu na nově dobytých územích (Západní břeh Jordánu a pásmo Gazy). K povinnostem Šin bet patřilo získávání informací o palestinských organizacích, zejména o Fatahu a Organizaci pro osvobození Palestiny vedené Jásirem Arafatem.\n\nPo únosu letadla společnosti El Al palestinskou organizací Lidová fronta pro osvobození Palestiny (LFOP) byla Šin bet pověřena zavedením bezpečnostních opatření na všech letech izraelských aerolinií. Součástí těchto letů se staly ozbrojené doprovody agentů Šin bet a instalace bezpečnostních zařízení do letadel. V roce 1975 byl Šin bet udělen statut operační služby na okupovaném území, významně se zlepšilo vybavení a platové ohodnocení zaměstnanců, čímž se Šin bet stala zajímavou pro mladé inteligentní lidi. Zároveň Šin bet začala přecházet na počítačové zpracování získaných informací. V roce 1980 zahájila Šin bet vyšetřování pumových útoků proti palestinským starostům Nábulusu, Ramalláhu a al-Bíry a sledování židovských extremistů se stalo její důležitou náplní práce. V roce 1987 bylo zahájeno oficiální vyšetřování Šin bet ohledně obvinění, že zadržení Palestinci byli při výsleších mučeni (první zprávy o tom se objevili v roce 1977 v Sunday Times).\n\nKoncem 80. let se hlavní náplní Šin bet stala palestinská intifáda na okupovaných územích, při níž tajná služba zjišťovala vůdce hnutí a předávala jejich seznamy armádě. Šin bet se to dařilo především díky husté síti informátorů v palestinských odbojových skupinách jako např. Hamás, Palestinský islámský džihád, Fatah, Brigády mučedníků Al-Aksá atd. Teprve postupem času zlepšili svou činnost kontrarozvědné složky palestinských organizací a velké množství informátorů Šin bet zaplatilo svou činnost životem.\n\nV roce 2002 schválil Kneset (izraelský parlament) zákon upravující činnost Šin bet:\n\n\n\n\nV Šin bet je zaměstnáno kolem 5000 lidí v osmi odděleních:\n\n\n"}
{"id": "183638", "url": "https://cs.wikipedia.org/wiki?curid=183638", "title": "Scipio Africanus", "text": "Scipio Africanus\n\nPublius Cornelius Scipio Africanus (236 př. n. l. – 183 př. n. l.), případně také Scipio Africanus starší, byl římským politikem a vojevůdcem v době druhé punské války, v níž dosáhl nesmrtelné slávy jako vítěz nad Hannibalem. Za to mu bylo uděleno přízvisko \"Africanus\", často byl také nazýván \"římský Hannibal\". Díky svým schopnostem vstoupil do historie jako jeden z největších vojevůdců starověku.\n\nScipio se narodil v Římě v roce 236 př. n. l. jako člen rodu Corneliů. Mnoho jeho předků zastávalo konzulský úřad, přičemž jeho praděd Lucius Cornelius Scipio Barbatus byl v roce 280 př. n. l. dokonce zvolen cenzorem. Corneliové náleželi mezi šest nejváženějších římských patricijských rodů – ostatními byli Manliové, Fabiové, Aemiliové, Claudiové a Valeriové. Za života Scipiona Africana patřili Scipionové k nejprominentnějším příslušníkům rodu Corneliů. Scipio byl starším synem konzula Publia Cornelia Scipiona a jeho manželky Pomponie, která pocházela pravděpodobně z významné jezdecké rodiny. Jeho mladším bratrem byl Lucius Cornelius Scipio Asiaticus. O jeho dětství toho není příliš známo. Později během dospívání prý Scipio každodenně navštěvoval chrámy, kde se velmi náruživě a vážně oddával snění o bozích a věštění. Již v raném věku se zapojil do římského boje proti Kartágincům ve druhé punské válce. Někdy v této době měl otci složit obdobný slib, jaký dříve přijal Hannibal, v němž se zavazoval k celoživotnímu boji proti Kartágincům.Mladý Scipio přežil strašlivé pohromy Římanů v bitvách u Ticina, u Trebie a u Kann. Podle pramenů měl ve věku osmnácti let zachránit v bitvě u Ticina život svému otci. Později se Scipio oženil s dcerou konzula Lucia Aemilia Paulla, jenž byl zabit v roce 216 př. n. l. v bitvě u Kann. Navzdory všem těmto katastrofám, které Hannibal přivodil Římanům, zůstával Scipio neochvějně přesvědčen o římském vítězství. Dokladem toho je skutečnost, že když se Scipio doslechl o tom, že Lucius Caecilius Metellus je spolu s některými dalšími senátory ochoten uvažovat o kapitulaci, shromáždil své stoupence a pronikl na jejich poradu, kde čepelí svého meče přinutil každého z přítomných přísahat, že bude nadále věrně sloužit Římu. Římský senát byl téhož mínění jako Scipio a odmítl se jakkoli zabývat myšlenkou na kapitulaci, třebaže Římané utrpěli ve válce ohromné ztráty – během asi tří let padla v boji nejméně jedna pětina římské mládeže. V roce 212 př. n. l. se Scipio ucházel o úřad kurulského aedila. Pravděpodobně proto aby pomohl svému méně proslulému bratranci, který tehdy také kandidoval. Tribuni lidu ale namítali, že by k volbě neměl být připuštěn, neboť dosud nedosáhl potřebného věku – kurulští aedilové se tehdy automaticky stávali členy senátu a požadovaný věk pro vstup do senátu byl třicet let. Jejich námitky Scipio umlčel těmito slovy: \"„pokud mě všichni Quirité (římští občané) chtějí učinit aedilem, jsem dost starý jím být…“\" Scipio, který byl tehdy už dostatečně znám pro svoji statečnost a patriotismus, byl následně zvolen všemi hlasy.\n\nV roce 211 př. n. l. v Hispánii Hannibalův bratr Hasdrubal Barkas porazil a zabil Scipionova otce Publia Cornelia Scipiona a rovněž jeho strýce Gnaea Cornelia Scipiona. V následujícím roce se Scipio sám nabídl, že se postaví do čela nového vojska, které mělo být vysláno do Hispánie. Navzdory svému nízkému věku, učinil jeho nadšený projev a vznešený původ na Římany tak působivý dojem, pročež byl všemi hlasy zvolen za velitele hispánského vojska v hodnosti prokonzul (podle Liviova líčení byl však Scipio jediným uchazečem o tento riskantní post, neboť se nenašel žádný jiný kandidát, který by se odvážil vzít na sebe tak obrovskou odpovědnost v době, kdy se velení v Hispánii pokládalo za téměř jistou politickou i fyzickou sebevraždu). V roce 210 př. n. l., kdy Scipio dorazil do Španělska, se celá země jižně od řeky Ebro nacházela v moci Kartáginců. Zdejším punským vojenským silám veleli Hannibalovi bratři Hasdrubal a Mago společně s Hasdrubalem Gisgonem. Pozornost Kartáginců ovšem rozptylovaly nepokoje v severní Africe.\n\nScipio se vylodil u ústí Ebra, načež se mu překvapivým manévrem podařilo obsadit město Carthago Nova (dnešní Cartagena), hlavní oporu kartaginské moci v Hispánii. Získal tím kontrolu nad zdejšími bohatými sklady válečného materiálu a zásob a navíc vynikající přístav, z něhož mohl vést námořní operace. Scipionovo příznivé zacházení s iberskými zajatci a rukojmími pomohlo vytvořit obraz Římanů – osvoboditelů. Livius v souvislosti s tím popisuje příběh nádherné domorodé zajatkyně, kterou mu věnovali jeho vojáci jako válečnou kořist. Scipio naplněný úžasem nad její krásou však zjistil, že tato žena byla zasnoubena s jedním keltiberským náčelníkem jménem Allucius. Scipio mu proto poslal jeho snoubenku i s penězi, které její rodiče nabídli jako výkupné za její propuštění na svobodu, čímž se stal široko daleko známý svojí šlechetností. Nepochybně si byl vědom také skutečnosti, že prioritou senátu je válka v Itálii, kvůli čemuž nemohl příliš počítat s příchodem posil z Říma. Obklopen mnohonásobnou kartaginskou přesilou se proto snažil získat podporu lokálních iberských náčelníků, kteří mohli vlastními válečníky doplnit jeho méně početnou armádu. Vděčný snoubenec oné překrásné dívky, která se záhy stala jeho manželkou, se následně rozhodl připojit na stranu Římanů.\n\nV roce 209 př. n. l. Scipio předvedl první z mnoha svých brilantních kousků, když v bitvě u Baeculy vytlačil Hasdrubala Barku z jeho výhodného postavení při horním toku řeky \"Baetis\" (Guadalquivir). Scipio se obával, že se armády Magona a Gisgona spojí s Hasdrubalem a obklíčí jeho nepatrné vojsko. Proto neprodleně napadl jednu z nepřátelských armád s úmyslem postupně eliminovat rozdělené nepřátelské síly. Bitva byla rozhodnuta rázným úderem římské pěchoty na střed kartaginské sestavy. Římské ztráty nejsou známy, nicméně nebyly zřejmě zcela zanedbatelné, což bylo způsobeno hlavně počátečním zdoláváním vyvýšeniny bráněné kartaginskou lehkou pěchotou. Scipio poté nařídil ostatním vojákům drženým v záloze frontální útok, čímž se mu podařilo Kartágince dostat pod tlak. Hasdrubal si nevšiml Scipionovy skryté jízdy, jež pronikla do týlu nepřátelské linie a nerušeně tak dokončila oboustranný obchvat kartaginských křídel. Pod neumdlévajícím náporem římské pěchoty a jízdy nezbylo Hasdrubalovým vojákům svíraným ze tří stran než opustit bojiště. Jednalo se o vskutku působivý výkon mladého Římana ve střetu s ostříleným punským generálem, nicméně i přes vítězství nebyl Scipio schopen Hasdrubalovi zabránit v pochodu do Itálie. Mnoho historiků kritizovalo Scipiona za to, že nedokázal poraženého Hasdrubala účinně pronásledovat a dovolil mu tak, aby překročil Alpy a pronikl na Apeninský poloostrov stejně jako jeho slavnější bratr. Teprve o dva roky později porazil konzul Gaius Claudius Nero Hasdrubala v bitvě u Metauru.\n\nPodle jedné rozšířené teorie vysvětlující Scipionův neúspěch při pronásledování Hasdrubala, prý Scipio toužil dosáhnout slávy jako dobyvatel Hispánie, avšak náročné tažení přes Pyreneje do Galie mohlo tuto jeho snahu ohrozit. Podle jiné zmařili stíhání poraženého Kartágince legionáři svoji neukázněností, jelikož se ihned po vítězství vrhli do drancování nepřátelského tábora. Nejpravděpodobnějším vysvětlením zřejmě bude Scipionova neochota podstoupit riziko sevření vlastní armády mezi Hasdrubalovo vojsko a armády ostatních kartaginských velitelů v Hispánii, které byly samy o sobě početně silnější než římská. Pouze několik dní po Hasdrubalově porážce se Mago a Gisgo společně přiblížili ke Scipionovi, což dává jasnou odpověď na otázku, co by se stalo, pokud by se Scipio vydal za ustupujícím Hasdrubalem.\n\nPo dosažení řady vítězství nad místními iberskými kmeny uštědřil Scipio v roce 206 př. n. l. kartaginskému vojsku rozhodnou porážku v bitvě u Ilipy (nynější Alcalá del Río poblíž Sevilly). Po této bitvě byli punští velitelé nuceni Hispánii opustit. Po úspěšném završení dobytí Hispánie pojal Scipio úmysl napadnout vlastní kartaginské teritorium v severní Africe. Za tímto účelem navázal kontakty s numidskými vládci Syfakem a Massinissou, neboť Numidie byla pro Kartágo životně důležitá a její ztráta by Kartágince připravila o nezbytnou vojenskou podporu tamních kmenů. Numidie dodávala Punům své výtečné jezdectvo (jež se tolik osvědčilo během Hannibalovy invaze do Itálie) a fungovala rovněž jako ochrana Kartága před útoky kočovných kmenů z nitra afrického kontinentu. Syfax se nakonec rozhodl připojit k Punům, když mu Hasdrubal Gisgo dal za manželku svoji dceru, krásnou a urozenou Sofonisbe. Po boku svého tchána poté Syfax bojoval proti Scipionovi a Massinissovi. Ještě předtím však musel Scipio potlačit vzpouru mezi svými vojáky. V roce 206 př. n. l. zajistil římskou okupaci Hispánie dobytím města Gades (nyní Cádiz), načež složil velení a vrátil se do Říma.\n\nV dalším roce (205 př. n. l.) byl Scipio ve věku jednatřiceti let jednomyslně zvolen konzulem. V této době byl již Hannibal stále více svírán v jihozápadní Itálii. Scipio toužil přenést válku do Afriky, avšak političtí oponenti v římském senátu vedení Quintem Fabiem Maximem a Marcem Porciem Catonem starším žárlili na jeho úspěchy, pročež mu dovolili postoupit nejdále na Sicílii a navíc mu odmítli přidělit vojsko. Scipio, jehož sláva k němu přitahovala dobrodruhy a nadšence ze všech koutů Itálie, zde nicméně sám shromáždil a vycvičil armádu složenou výhradně z dobrovolníků a veteránů jeho předchozích bojů. Mezi těmito muži bylo mnoho těch, kteří přežili hanebnou porážku v bitvě u Kann a chovali ve svých srdcích upřímnou touhu odčinit tuto svoji potupu, jelikož podle usnesení senátu jim bylo zakázáno vstoupit až do konce války na půdu Itálie. Scipio si tak ze Sicílie vytvořil vlastní výcvikový tábor a odrazový můstek pro zamýšlenou invazi do severní Afriky. Stejně jako jeho otec a strýc i Scipio dobře poznal ničivou účinnost kartaginské a především numidské jízdy v boji proti římské pěchotě. V tomto směru byli Římané v nevýhodě také proto, že velkou část jejich jízdy tvořili spojenci pochybné loajality anebo jezdci (\"equites\"), kterým se nedostávalo odvahy a udatnosti římských legionářů. Jedna příhoda popisuje jak Scipio nutil několik stovek sicilských aristokratů sloužit v jeho jízdním oddílu. Sicilští Řekové se vehementně bránili službě cizím okupantům (Sicílie byla římskou provincií od konce první punské války) a proto důrazně protestovali. Scipio nakonec souhlasil s jejich vynětím z vojenské povinnosti, ovšem za podmínky, že budou platit koně, vybavení a náhradního jezdce. Tímto způsobem vytvořil skvěle vycvičené jádro své jízdy pro africké tažení.\n\nŘímský senát vyslal ke Scipionovi na Sicílii komisi, která zjistila, že Scipio stojí v čele skvěle vybaveného a vycvičeného vojska a flotily. Scipio tlačil na senátory, aby mu povolili vylodit se v Africe, proti tomu se ale stavělo Konzervativní křídlo v senátu. Zvláště Fabius se dosud obával Hannibala a tažení do Afriky pokládal za příliš nebezpečné ohrožení válečného úsilí. V očích mnoha senátorů Scipionovi rovněž ubližovalo jeho helénofilství a záliba v umění, přepychu a filozofii. Přenesení kultu frýžské bohyně Kybelé z Pessinuntu do Říma v roce 205 př. n. l. k zajištění božské přízně výpravě možná také nepříznivě ovlivnilo veřejné mínění proti Scipionovi. Všechno Scipionovo úsilí bylo nyní soustředěno na získání souhlasu senátu s expedicí do Afriky, přitom po senátu nepožadoval finanční ani vojenskou podporu.\n\nKdyž konečně v roce 204 př. n. l. Scipio obdržel svolení senátu, ihned nalodil svoji armádu a po krátké plavbě přistál poblíž Uticy. Kartágo si mezitím zajistilo spojenectví Syfaka, jehož postup přinutil Scipiona upustit od obléhání Uticy a opevnit se na pobřeží mezi tímto městem a Kartágem. V následujícím roce Scipio zničil spojené vojsko Kartáginců a Numiďanů, když během jedné noci provedl nečekaný útok, během něhož byl zapálen nepřátelský tábor. Nepřátelé přitom propadli panice, načež se vydali na zmatený ústup, během něhož byli pobiti Římany. Třebaže k bitvě vlastně vůbec nedošlo, jak Polybios tak Livius shodně odhadují, že tomuto nočnímu přepadu padlo za oběť více než 40 000 Kartáginců a Numiďanů a mnoho dalších bylo zajato. Historikové jsou v hodnocení tohoto přepadu poměrně rozpolcení. Polybios tvrdil, že ze všech skvělých činů vykonaných Scipionem se tento zdá být nejoslnivější a nejodvážnější. Existují ale i zcela opačné názory, podle kterých byl tento útok zbabělým činem, za nějž si Scipio nezaslouží nejmenší pochvalu, přestože pak mohl nerušeně pokračovat v dobývání Uticy, jelikož Syfax byl v důsledku této porážky definitivně vyřazen z bojů. Ovšem nelze zapomínat na to, že taktéž Hannibal přichystal svým soupeřům řadu podobných nástrah a léček. Scipio následně vyslal své dva nejbližší podřízené Gaia Laelia a Massinissu ke stíhání prchajícího Syfaka. Ten byl následně zbaven moci, čímž se otevřela cesta ke korunovaci Massinissy králem celé Numidie. Kartáginci a především sám Hannibal po velmi dlouhou dobu spoléhali na vynikající numidské jezdce, ti však měli od tohoto okamžiku setrvat věrně na straně Římanů.\n\nKartágo opuštěné dosavadními spojenci se nyní ocitlo v obležení neohroženého a neporaženého vojska, podle některých názorů nejlepšího jaké kdy Římané postavili do pole. V této beznadějné situaci se Punové rozhodli zahájit vyjednávání o míru. Zároveň Hannibal byl vyzván k návratu z Itálie do Kartága. Navzdory Scipionovým mírným požadavkům předloženým Kartágincům, Punové náhle přerušili jednání a obnovili válečné přípravy. Předmětem mnoha diskuzí dosud zůstává otázka kvality Hannibalovy navrátivší se armády. Podle příznivců Hannibala se jeho vojsko skládalo převážně z Italiků, přičemž většina jeho elitních veteránů (včetně jízdy) již padla. Naproti tomu zastánci Scipiona inklinují spíše k mínění, že počet Hannibalových veteránů byl stále velmi významný. Každopádně po příchodu z Itálie a posílení v Kartágu disponoval Hannibal 58 000 pěšáky, 6 000 jezdci a asi 80 válečnými slony, ve srovnání se Scipionovými 34 000 pěšáky a téměř 9 000 jezdci. Oba vojevůdci na sebe narazili 19. října 202 př. n. l. u Zamy asi 150 kilometrů jihozápadně od Kartága. I přes vzájemný obdiv velitelů skončilo krátké osobní vyjednávání nezdarem hlavně z důvodu nedůvěry Římanů, která byla důsledkem zákeřného kartaginského útoku na Saguntum.\n\nHannibal uspořádal svoji pěchotu do tří řad přesahujících svojí délkou římskou linii. Jeho taktika, spoléhající se mnohokrát v minulosti na různé úskoky a lsti, byla v tomto boji poměrně prostá: váleční sloni měli nejprve podniknout masivní útok, který by vytvořil nebezpečné trhliny v římských řadách, do nichž pak měla vést své útoky kartaginská pěchota a jízda. Na druhé straně Scipio zavrhl klasické šachovnicové rozmístění římského vojska a místo toho uspořádal manipuly v přerušované linii za sebe. Vzniklé mezery vyplnil vpředu lehkooděnci (\"velites\"), kteří se po zahájení bitvy stáhli. Tím jednak srovnal délku své linie s kartaginskou a zároveň tak přichystal past válečným slonům. Když Kartáginci zaútočili, prošli mnozí sloni v chytře zamaskovaných mezerách mezi manipuly. Ještě předtím byla navíc velká část slonů vyplašena strašlivým rámusem způsobeným římskými trubači a údery legionářů zbraněmi do svých štítů. Chaos mezi válečnými slony dovršily obratně vrhané římské oštěpy. Mnozí sloni byli v důsledku toho tak poděšeni a zmateni, že se obrátili zpět a zadupali vlastní vojáky. V tomto okamžiku zahájili svůj útok Massinissovi Numiďané na pravém a Laeliova italská jízda na levém křídle Římanů. Oběma se podařilo rychle přemoci své kartaginské protivníky, načež se pustili do pronásledování poražené punské jízdy. V téže chvíli se na sebe vrhla také pěchota Kartáginců a Římanů. V nastalém krutém a nelítostném boji získávala jedna i druhá strana střídavě navrch. Prvotní nápor Římanů sice kartaginští žoldnéři dokázali na chvíli zastavit, pak však začala vítězit římská ukázněnost a disciplína, jež přiměly žoldnéře k pozvolnému ústupu. V tomto momentě Hannibal vyslal do bitevní vřavy svoji druhou řadu, aby se pokusila zbrzdit ústup. Avšak ani pravidelnému kartaginskému vojsku se nepodařilo utlumit zuřivý útok Římanů. Nakonec vrhl Hannibal proti už značně unaveným legionářům svoje veterány. Závěrečný rozhořčený boj, v němž pozvolna nabývaly převahu odpočaté kartaginské zálohy, byl rozhodnut návratem římského jezdectva, které napadlo týl Hannibalovy armády a dokonalo tak to, co je mnohými historiky nazýváno „římské Cannae“.\n\nVětšina římských senátorů, obzvláště Cato starší, po tomto vítězství očekávala, že Scipio ukončí svoje úspěšné tažení rozbořením Kartága. Avšak Scipio stanovil poraženým Punům relativně mírné podmínky v porovnání s tím, co požadoval římský senát. Scipio také nikterak nebránil tomu, aby se Hannibal stal politickým vůdcem Kartága, kterýžto vedlejší důsledek Scipionovy zdrženlivosti mu Cato nikdy neodpustil. Přes své celkem mírné zacházení vůči Kartágincům nebral Scipio nijak ohled na římské a italské dezertéry: Italové byli setnuti a Římané ukřižováni.\n\nMálokterému synovi Říma se dostalo po jeho návratu do vlasti takových poct jako Scipionovi. Byl mu přiznán zasloužený triumf a čestné přízvisko \"Africanus\". Mnoho dalších vyznamenání, která mu Senát a lid římský chtěly udělit, odmítl. V roce 199 př. n. l. byl Africanus zvolen cenzorem. V několika dalších letech vedl klidný život a nijak se nepodílel na veřejných záležitostech. V roce 193 př. n. l. byl senátem vyslán do Afriky jako člen komise, jež měla urovnat spor mezi Massinissou a Kartáginci, čehož se ale nepodařilo dosáhnout. Možná se tak stalo proto, že Hannibal tehdy pomáhal římskému nepříteli, seleukovskému králi Antiochovi III.. Existovala tudíž obava, aby se nepokusil získat Kartágince ke spojenectví se Seleukovci a k novému útoku do Itálie. V roce 192 př. n. l. vyhlásili Římané Antiochovi III. válku. Africanus nabídl, že bude doprovázet svého bratra Lucia Cornelia Scipiona, pokud senát svěří Luciovi vrchní velení. Bratři pak v témže roce společně ukončili tento konflikt rozhodným vítězstvím v bitvě u Magnésie.\n\nAfricanovi političtí soupeři vedení Catonem starším získali v této době v senátu převahu. Když se vítězní Scipionové vrátili do Říma, pohnali tribunové lidu Lucia před soud kvůli obvinění ze zpronevěry zlata vybraného od Antiocha v rámci válečných reparací. Když měl Lucius předložit listiny týkající se výdajů během tažení, Africanus mu je vyrval z rukou, roztrhal na malé kousky a pohodil na podlahu v budově senátu. Africanus se poté soudu údajně zeptal, proč projevuje takovou starost o zjištění, jak bylo utraceno 3000 talentů a přitom se nijak nezajímá o to, jakým způsobem ve státní pokladně přibylo 15 000 talentů (tribut, který Antiochos zaplatil Římu poté, co byl poražen Luciem). Tento svévolný čin zahanbil žalobce a stíhání Lucia bylo zastaveno. Nicméně po Africanově smrti bylo řízení proti Luciovi obnoveno a přemožitel Antiocha byl nakonec uznán vinným. Sám Africanus byl někdy kolem roku 185 př. n. l. obviněn z přijetí úplatku od seleukovského krále. Prostí Římané však nezapomněli na legendárního vítěze od Zamy. Velký shluk lidu jej při příležitosti výročí vítězství doprovodil na Kapitol, kde Římané poděkovali bohům za Africana a prosili je, aby dali Římu více takových občanů. Navzdory široké veřejné podpoře se objevilo ještě několik pokusů přivést Africana před soud, avšak tyto snahy byly zmařeny jeho zetěm Tiberiem Semproniem Gracchem. Africanus se poté uchýlil na své venkovské sídlo v Liternu na pobřeží Kampánie, kde strávil zbytek svého života. Tehdy se zachoval velmi velkoryse vůči Hannibalovi, když se pokoušel zabránit zkáze svého velikého nepřítele. Žil zde v obklopení své manželky, dětí, mnoha sluhů a několika veteránů, které zaměstnával na svém statku. Obecně se soudí, že zde Africanus udržoval příležitostné homosexuální styky. V roce 183 př. n. l. za podivných okolností ve věku padesáti tří let zemřel.\n\nSe svojí ženou Aemilií Paullou (také nazývanou Aemilia Tertia), dcerou konzula Lucia Aemilia Paulla a sestrou konzula Lucia Aemilia Paulla Macedonica, měl vcelku šťastné manželství. Aemilia Paulla se těšila na římskou matrónu nezvyklé volnosti a bohatství a stala se tak vzorem pro vystupování tehdejší generace římských žen, stejně jako její nejmladší dcera Cornelia Africana, matka Gracchů, která určovala chování Římanek v období pozdní republiky. Scipio však údajně nacházel zálibu v krásných mladých lidech – mužích i ženách – alespoň to tvrdí pozdější historici. V době Scipionovy smrti byli naživu dva jeho synové a dvě dcery. Oba synové vykonávali úřad praetora, avšak tím jejich kariéra dosáhla vrcholu, neboť zemřeli svobodní a bezdětní v poměrně brzkém věku. Starší syn a nástupce Publius přesto ještě před svou smrtí stihl adoptovat svého bratrance z rodu Aemiliů Paullů, který pak přijal jméno Publius Cornelius Scipio Aemilianus. Tato adopce musela být realizována někdy krátce před bitvou u Pydny v roce 168 př. n. l.\n\nZe Scipionových dcer byla starší Cornelia provdána za svého druhého bratrance Publia Cornelia Scipiona Nasicu Corcula (vnuk Africanova strýce Gnaea Cornelia Scipiona Calva). Ten dosáhl mnoha vysokých úřadů, jež kdysi zastával jeho tchán a byl znám pro svůj zapřisáhlý (třebaže nakonec marný) odpor vůči Catonovi staršímu v otázce zničení Kartága. Pouze jediný jeho syn se dožil dospělosti. Mladší Africanova dcera se stala velmi slavnou postavou: Cornelia Africana, mladá manželka o dvacet let staršího Tiberia Sempronia Graccha, dvojnásobného konzula a cenzora, byla matkou celkem dvanácti dětí, z nichž se dospělého věku dožila pouze jedna dcera a dva synové – Tiberius Gracchus a Gaius Gracchus. Všechny tyto přeživší potomky stihl zlý osud. Bratři Gracchové zemřeli velmi mladí, první byl zavražděn, zatímco druhý byl přinucen spáchat sebevraždu. Dcera Sempronia byla provdána za svého bratrance z matčiny strany Scipiona Aemiliana. Tomuto páru ale nebyly dopřány vlastní děti, navíc Sempronia začala svého manžela nenávidět poté, co na veřejnosti omlouval vraždu jejího bratra Tiberia v roce 132 př. n. l. Scipionovu tajemnou smrt o tři roky později mohla mít podle některých názorů na svědomí jeho žena, ačkoli se spekuluje i o politickém pozadí celé události.\n\nAfricanův nejstarší vnuk Publius Cornelius Scipio Nasica Serapio se stal konzulem v roce 138 př. n. l. Oproti svému otci a dědovi ale zastával mnohem konzervativnější stanoviska a náležel proto k odpůrcům reformních snah Gracchů. V roce 132 př. n. l. nechvalně proslul zinscenováním vraždy vlastního bratrance Tiberia Graccha. Poté byl senátem vyslán do Asie, kde měl uniknout pomstě stoupenců zavražděného Graccha. Té však zřejmě ani tady neušel, neboť brzy po příchodu do Malé Asie za podivných okolností zemřel. Jeho syn, čtvrtý Scipio Nasica, byl dokonce ještě více konzervativní, a v roce 112 př. n. l. byl zvolen konzulem. Syn tohoto Scipiona Nasicy se stal krátce před vypuknutím marsické nebo také spojenecké války v roce 91 př. n. l. praetorem. Serapionův pravnuk (adoptovaný plebejským rodem Caecilliů Metellů) známý tudíž jako Metellus Scipio se připojil k Pompeiovi Velikému a Catonovi mladšímu během občanské války proti Juliu Caesarovi. Jak se zdá, Metellus Scipio byl poslední Scipionův potomek, který vynikal v politice a armádě. Jedna z Africanových pravnuček se v době pozdní republiky provdala za triumvira Marca Antonia. Žádný z Africanových potomků, kromě Scipiona Aemiliana – synovce jeho manželky a pozdějšího adoptivního vnuka – se nevyrovnal Africanově vojenské slávě a politické kariéře.\n\nScipio je mnohými pokládán za jednoho z největších římských vojevůdců a hrdinů, jelikož nikdy neprohrál v jediné bitvě. Kromě toho, že byl obratným stratégem i taktikem, disponoval také schopností inspirovat své vojáky vlastní odvahou a smělostí v boji. Scipio byl ovšem rovněž mužem velmi výjimečného intelektu, který ovládal řečtinu a dokonce v ní napsal vlastní paměti. Těšil se také pověsti uhlazeného řečníka. Ke svým politickým soupeřům se choval často nevrle a povýšeně, ale vůči ostatním byl pozoruhodně laskavý a pozorný. Jeho zájem o řeckou kulturu posiloval nepřátelství římských konzervativních kruhů vůči němu. V jejich čele stál Cato starší, který se domníval, že řecký vliv bude mít za následek zničení starých římských ctností a učiní Římany změkčilými a zženštilými. V souvislosti s tím byl Scipio také obviňován z homosexuality, pro což ostatně existuje mnoho důkazů hlavně z doby jeho pozdějšího života v ústraní. Vedle toho, že byl skvělý voják a státník, byl Scipio rovněž hluboce zbožný člověk. Často navštěvoval Jovův chrám a konal v něm oběti. Scipionovi vojáci prý věřili, že jejich velitel je miláčkem nebes, jenž rozmlouvá s bohy a vidí ve svých snech budoucnost. Je docela možné, že sám Scipio byl o tom upřímně přesvědčen. Síla této víry byla patrná ještě mnoho let po Scipionově smrti v době, kdy byl konzulem zvolen Scipio Aemilianus. Muži, kteří sloužili pod Aemilianem v Hispánii věřili, že ovládá stejnou schopnost jako jeho děd. Ohledně údajné Africanově prorocké schopnosti, Livius popisuje jen to, o čem se sám doslechl, aniž by si vytvořil vlastní názor, zatímco Polybios, který byl přítelem a současníkem Scipiona Aemiliana, o něčem takovém pochybuje, třebaže to zcela nevylučuje. Vůči sobě byl přísnější, než k vojákům a proslýchá se, že spal na rohoži jako hlídací pes, namísto na pohodlném lúžku, jež si mohl samozřejmě dovolit i na tažení.\n\n\n\n"}
{"id": "183643", "url": "https://cs.wikipedia.org/wiki?curid=183643", "title": "Seznam druhů rodu šáchor", "text": "Seznam druhů rodu šáchor\n\nŠáchor (\"Cyperus\") je rod jednoděložných rostlin z čeledi šáchorovité (\"Cyperaceae\"). Jedná se o poměrně rozsáhlý rod, dělící se do více podrodů a sekcí. Je známo asi 600 druhů (při širším pojetí rodu), které jsou rozšířeny často v tropech a subtropech, ale i v mírném pásu celého světa. Tento seznam obsahuje zhruba třetinu všech druhů.\n\n\nKvětena ČR: 8 nebo 9 díl\n\n"}
{"id": "183663", "url": "https://cs.wikipedia.org/wiki?curid=183663", "title": "Hilsneriáda", "text": "Hilsneriáda\n\nHilsneriáda je označení pro procesy s Židem Leopoldem Hilsnerem, který byl obviněn z vraždy devatenáctileté křesťanky Anežky Hrůzové, a celospolečenskou diskusi s procesy spjatou. Hilsneriáda byla spojena s největšími projevy antisemitismu na českém území během 19. století. Do aféry významně zasáhl budoucí prezident Tomáš Garrigue Masaryk, který veřejně vystupoval zejména proti rozšířené domněnce, že šlo o rituální vraždu.\n\nAnežka Hrůzová (narozená 16. dubna 1879) byla devatenáctiletá dívka římskokatolického vyznání z vesnice Malá Věžnice nedaleko od Polné, kde pracovala jako švadlena. Ve středu 29. března 1899 odešla jako každý den z práce, vracela se po pěšině do Věžničky okolo lesa Březina, domů však již nedošla. Její tělo bylo nalezeno po třech dnech, 1. dubna. v lese Březina. Vrah ji nejprve uhodil zezadu do hlavy holí a kameny, potom přiškrtil provazem a nakonec jí rozřízl hrdlo ostrým nožem, tělo ukryl do mlází a zmizel. Měla roztrhané oblečení, ale nebyly shledány známky znásilnění – neměla protrženou panenskou blánu. Příčinou smrti bylo vykrvácení. Poblíž místa nalezení těla byly stopy krve. Řada stop ovšem byla zničena davem při objevení.\n\nNa základě nepřímých svědectví byl z vraždy obviněn dvaadvacetiletý nepříliš inteligentní příslušník polenského ghetta Leopold Hilsner (* 10. července 1876), který byl židovského vyznání, pocházel z chudé rodiny a živil se především jako tulák a žebrák.\n\nVzhledem k tomu, že tělo bylo nalezeno na Bílou sobotu 1. dubna ráno, našly ji během pátrací akce školní děti, a Velikonoce toho roku připadaly na konec židovského svátku Pesach, objevila se domněnka, že se Anežka Hrůzová stala obětí rituální vraždy na základě středověké pověry, čemuž mohl napomáhat i pitevní nález, který tvrdil: \"Smrt nastala úplným vykrvácením, ale množství sražené krve, které se našlo na místě, neodpovídalo tomu, kolik jí musela ztratit.\"\n\nTělo bylo pohřbeno 4. dubna 1899 na hřbitově u kostela sv. Barbory za velké účasti veřejnosti.\n\nProces byl zahájen 12. září a probíhal dále 16. září 1899 u krajského soudu v Kutné Hoře za obrovského zájmu médií a před velkým množstvím publika, které bylo přesvědčeno o Hilsnerově vině. Publikum se nevešlo ani do soudní síně a na vynesení rozsudku čekalo pod okny soudu. Soudní senát byl složen z předsedy senátu dvorského soudního rady Josefa Ježka a soudních radů Františka Budecia a Václava Peška. Posouzení viny obžalovaného spočívalo na dvanáctičlenné porotě, v níž zasedli: Václav Vančura, rolník z Vrdů, Josef Mikolášek, mlynář z Toužic, Emil Javůrek, kupec z Kutné Hory, František Jelínek, rolník z Malína, Václav Runčík, nadlesní z Hraběšína, Tomáš Oupeka, továrník z Kutné Hory, Václav Vondra, rolník z Močovic, František Prokeš, mlynář z Mladotic, František Müller, správce ze Žlebů, Josef svobodný pán Hrubý z Jelení, velkostatkář z Červených Peček a František Štěrba, chemik z Peček, jako náhradníci také Antonín Uher, rolník z Vrbčan a František Moravec, rolník z Hořan. Významnou roli sehrál právní zástupce matky zavražděné, národovec a radikální poslanec JUDr. Karel Baxa, pozdější pražský primátor a předseda Ústavního soudu. Státním zástupcem byl Antonín Schneider-Svoboda. Hilsnerovým obhájcem byl JUDr. Zdenko Auředníček. Na základě nepřímých důkazů byl Hilsner odsouzen za spoluúčast na vraždě k trestu smrti. Sám Hilsner se jednou pod nátlakem spoluvězňů ve vazební věznici k vraždě přiznal a označil dva své údajné spolupachatele, ale později své přiznání odvolal. Účast dalších osob nebyla nikdy před soudem prokázána.\nNa Hilsnerovu obranu se jako jeden z mála postavil profesor Tomáš G. Masaryk, který označil rituální vraždu za pověru a pozadí procesu označil za antisemitské, za což si vysloužil nenávist veřejnosti. Za tuto projevenou statečnost se mu dostalo básničky „Zasloužil bys, Masaryčku, jít s Hilsnerem na houpačku!“ Po jeho protestech proti rozsudku a na základě dalších znaleckých posudků byl verdikt 25. dubna 1900 zrušen a případ byl kasačním soudem ve Vídni vrácen k novému projednání. Za svou obhajobu si Masaryk vysloužil posměch a odsudky od společnosti i velké části svých studentů. Masarykovi nešlo ani tak o samotného Hilsnera, o kterém se vyjadřoval dosti s despektem (např. v Hovorech z Lán), ale o to, aby celý případ nebyl vnímán jako rituální vražda.\n\nV novém procesu u Krajského soudu v Písku v říjnu 1900 byl však Hilsner obžalován navíc ze spoluúčasti na vraždě další dívky, Marie Klímové z Horní Věžnice, která zahynula před více než dvěma roky. Leopold Hilsner byl 14. listopadu 1900 znovu na základě nepřímých nebo údajně vymyšlených svědectví odsouzen za spoluúčast na obou vraždách k trestu smrti na šibenici. Rozsudky však nekonstatovaly jako motiv vraždy motiv náboženský, nýbrž motiv sexuální (i když dle lékařských posudků, které měl soud k dispozici, netrpěl Hilsner žádnou sexuální úchylkou).\n\nCísař František Josef I. v červnu 1901 prominul trest smrti císařskou milostí a Nejvyšší soud mu proto trest změnil na doživotí. 17. června 1901 byl převezen z písecké věznice do Prahy na Pankrác, kde bývala mužská káznice. Po 18 letech věznění byl Hilsner 24. března 1918 s podlomeným zdravím propuštěn na základě milosti, kterou mu udělil Karel I., rehabilitován však nikdy nebyl. Na svobodě žil ve Velkém Meziříčí, Praze a Vídni, kde se ve 20. letech živil jako podomní obchodník pod pozměněným jménem Heller, finančně jej podporovala vídeňská židovská obec i prezident Masaryk. V archivu prezidentské kanceláře našel berlínský lékař Petr Vašiček doklady, že Hilsner poslal Masarykovi fingované svatební oznámení, podle nějž si bere ve Vídni za ženu učitelku. Současně žádal po Masarykovi finanční příspěvek. Prezident mu vyhověl. Později se ukázalo, že žádná svatba nebyla. Hilsner zemřel ve věku 51 let v Rothschildově nemocnici pravděpodobně na rakovinu tlustého střeva.\n\nŘada autorů, mimo jiné Jiří Kovtun a Bohumil Černý, kteří se případem zabývali koncem 20. století, tvrdí, že důkazy o Hilsnerově vině nebyly zdaleka dostačující, a zpochybňují některá svědectví. Existovala také řada dalších podezření, kdo by mohl být vrahem Anežky (například její bratr, který se s ní den před vraždou pohádal, Hilsnerův spolubydlící atd.), tato podezření se ovšem pro nedostatek důkazů nikdy nepodařilo prokázat.\n\nJan Hrůza, Anežčin bratr, se údajně na smrtelném loži v roce 1943 přiznal k vraždě své sestry. Důvodem mělo být Anežkou žádané vyplacení věna k její chystané svatbě, což by ho připravilo o nemalou část dědictví. Této verzi údajně na nějakou dobu uvěřil i T. G. Masaryk. Tyto pověsti se pokusil prověřit český historik Bohumil Černý. Zjistil, že Jana Hrůzu na smrtelné posteli zpovídal a poté v roce 1943 pohřbíval ThDr. Anton Janko, katolický kněz ze Ždírce u Polné, který se po válce dobrovolně vystěhoval do Spolkové republiky Německo, přestože mu pro jeho dobrý vztah k Čechům bylo nabídnuto, aby zůstal v Čechách. Podařilo se mu s ním v roce 1968 sejít a ten mu řekl, že se na pohřeb Jana Hrůzy pamatuje. Dále mu sdělil, že sice nesmí vyzrazovat zpovědní tajemství, ale kdyby se při zpovědi dověděl věc, která by pomohla očistit nevinně nařčeného, byl by povinen o tuto očistu usilovat. Údajné přiznání Jana Hrůzy na smrtelné posteli je tedy podle Černého zřejmě jen nepodloženou pověstí.\n\nOd roku 1996 se berlínský lékař MUDr. Petr Vašíček snaží o revizi procesu a Hilsnerovu rehabilitaci, spolu s členy Klubu Za historickou Polnou. Prohledával třeboňský archiv, kde jsou materiály píseckého soudu, archiv prezidentské kanceláře a kvůli případu navštívil také Portugalsko a Izrael. V Polné pomáhal odstraňovat plakáty proti Masarykovi a Židům.\n\nItalský právník Mario Umberto Morini, který požaduje historickou i justiční rehabilitaci Hilsnera, se domnívá, že by měla revize procesu měla proběhnout před rakouským soudem, protože konečný rozsudek byl vyhlášen ve Vídni a český stát tehdy neexistoval.\n\nK věci se vyjádřilo několik českých ministrů spravedlnosti. v roce 1998 ministryně spravedlnosti Vlasta Parkanová napsala doktoru Vašíčkovi, že v trestní věci Leopolda Hilsnera byl porušen zákon. Podle ní však není možné porušení zákona „odstranit“. Za prvé v době, kdy byl Hilsner odsouzen, neexistovala možnost stížnosti pro porušení zákona. Za druhé případ projednával a rozhodoval jako odvolací nejvyšší soud ve Vídni. Hilsnerově kauze se následně věnovali i ministři spravedlnosti Otakar Motejl a Jaroslav Bureš. Rakouské ministerstvo spravedlnosti v roce 2009 oznámilo, že z české strany nedošlo ke zrušení obou prvoinstančních rozsudků v Kutné Hoře a v Písku, a proto ani Rakousko nevidí žádnou možnost zrušení rozhodnutí odvolacího soudu ve Vídni, a to ani cestou prohlášení, že uvedené rozhodnutí bylo nezákonné.\n\nKarel Čapek do své knihy \"Povídky z jedné kapsy\" (1929) zařadil povídku Případ Selvinův. Je stylizovaná jako vyprávění starce, Leonarda Undena, uznávaného literáta, který se jako mladý aktivista zastal člověka, o němž nabyl přesvědčení, že byl ve šlendriánském procesu nespravedlivě odsouzen za vraždu ženy. Dotyčný podezřelý Selvin byl trochu grázlík, trochu podivín, jinak proti němu nebyl postaven žádný přesvědčivý důkaz, ale přesto byl odsouzen. Proces vzbudil široký a světový ohlas a vynesl panu umělci slávu i nenávist ulice. Undenovi se nakonec podařilo dosáhnout obnovení procesu a Selvinova osvobození. Selvin za ním později přišel, poděkoval mu, přiznal se, že vraždu skutečně spáchal, a postupně jej začal vydírat, že se půjde udat, pokud nedostane držhubné. Pan umělec tedy Selvina začal podporovat, až mu zaplatil odcestování do zahraničí. Pseudonymní autor na webu D-Fens v říjnu 2018 vyjádřil tezi a své osobní přesvědčení, že tato povídka je literárním zpracováním toho, k čemu se Čapkovi doznal Tomáš Garrigue Masaryk při popisu své verze událostí procesu s Leopoldem Hilsnerem, a podivuje se nad tím, že zřejmě ještě nikoho před ním taková hypotéza nenapadla. Tato souvislost se však objevila již v knize filmového a literárního kritika Antonína Jaroslava Liehma z dubna 2016, v textu režiséra Jiřího Weisse (v roce 1968 natočil na motivy povídky televizní film Spravedlnost pro Selvina), podle nějž se Karel Čapek jednou Masaryka zeptal, co kdyby Hilsner přišel a řekl, že skutečně použil Anežku Hrůzovou do macesů. Úzký kroužek přátel prý ten dotaz pobavil a Čapek poté napsal povídku případ Selvinův.\n\nNa toto téma tehdy vznikla i lidová odrhovačka:\n\n\"Nekupujte u Židů,\"<br>\"cukr, kávu, mouku,\"<br>\"voni nám zavraždili\"<br>\"modrovokou holku.\"<br>\n<br>\"Anežka Hrůzová\"<br>\"byla zavražděná,\"<br>\"vod Poldy Hilsnera\"<br>\"byla podřezaná.\"<br>\n<br>\"Zeptejte se Sálusa,\"<br>\"jak ji táhli do lesa.\"<br>\"Sálus u ní vartu stál,\"<br>\"když jí Hilsner podřezal.\"\nRežisér Franz Köhler v roce 1919 o aféře natočil celovečerní film \"Der Fall Hilsner - Případ Hilsner\", v hlavní roli se objevil sám Hilsner.\n\nV roce 2016 byl případ zfilmován jako \"Zločin v Polné\" režiséry Viktorem Polesným a Václavem Šaškem.\n\nT. G. Masaryk v Čapkově knize rozhovorů \"Hovory s T. G. Masarykem\" ve vydání z roku 1937 (v novějším vydání tato pasáž chybí) říká: „Zajel jsem i do Polné, abych prohlédl místo zločinu a jeho okolí. Pak řekli, že jsem za to placen od Židů. Vídeňští antisemité poštvali český nacionální a klerikální tisk, začali tlouci do mne - nu, musel jsem se bránit.“ Později vzpomínal: „Světový tisk je zčásti řízen nebo financován od Židů, znali mě z Hilsnerovy aféry a teď se odvděčili tím, že psali o naší věci sympathicky nebo aspoň slušně. Politicky nám to hodně pomohlo.“ \n\nSymbolický hrob Anežky Hrůzové se nachází na místě nálezu jejího těla v lese Březina, je vidět ze silnice mezi Polnou a Věžničkou. Ohraničují ho kameny, nad nimi se tyčí dřevěný kříž. Na stromě visí pamětní cedule pod svatým obrázkem. Je to jedno ze zastavení nově značené naučné Klementovy stezky.\n\nV polenském Regionálním židovském muzeu je k zhlédnutí stálá expozice \"Případ Leopolda Hilsnera\".\n\n25. dubna 2002 Hilsnerovi ve Vídni na domě, ve kterém ve 20. letech 20 století bydlel, odhalili pamětní desku. \n\nRakouská ministryně spravedlnosti Maria Berger dne 14. listopadu 2008 odhalila na náhrobním kameni Leopolda Hilsnera ve Vídni pamětní epigram, kterým se pokusila vyjádřit politicko-morální symbolické odčinění údajné justiční křivdy.\n\nNa květnou neděli 28. března 1999 sloužili polenský děkan Zdeněk Krček a profesor Tomáš Halík v děkanském chrámu Nanebevzetí Panny Marie mši svatou za Anežku Hrůzovou u příležitosti sta let od jejího zavraždění.\n\nV roce 1999 uspořádalo Evropské hnutí v ČR na toto téma mezinárodní konferenci v prostorách Karolina.\n\n\n\n"}
{"id": "183669", "url": "https://cs.wikipedia.org/wiki?curid=183669", "title": "Observatoř U zelené žáby", "text": "Observatoř U zelené žáby\n\nObservatoř U zelené žáby byla dočasná astronomická pozorovatelna v Ondřejově, odkud Josef Jan Frič s Františkem Nušlem prováděli přibližně v letech 1901–1905 svá pozorování.\n\nV roce 1898 zakoupil Josef Frič na kopci Manda nad Ondřejovem pozemek pro svoji observatoř. Po dobu její výstavby však chtěl provádět pozorování a především vyvíjet a zkoušet svůj nový geodetický přístroj – tzv. cirkumzenitál. Proto si od Eleonory Ehrenbergerové (1832–1912, pěvkyně Národního divadla) vypůjčil pozemek na úpatí tohoto kopce a zde si zřídil dočasnou astronomickou pozorovatelnu.\nNazval jí podle vinárny na Starém Městě v Praze, kam František Nušl chodil.\n\nZdálo by se, že Frič s Nušlem si takto pojmenovali svoji pozorovatelnu jen soukromě; byl to však její oficiální název, protože jej takto uvedli v minimálně dvou svých vědeckých publikacích.\nŽáby, které pozorují oblohu, jsou pak zobrazeny i na průčelí staré pracovny ondřejovské observatoře spolu s posledním veršem z básně Jana Nerudy \"Seděly žáby v kaluži\":\n\n<poem>\n\n</poem>\n"}
{"id": "183671", "url": "https://cs.wikipedia.org/wiki?curid=183671", "title": "Darth Revan", "text": "Darth Revan\n\nDarth Revan je fiktivní postava Hvězdných válek a protagonista počítačové hry . Byl velkým rytířem Jedi, během Mandalorianských válek generálem, až nakonec propadl temné straně a přijal titul Temný Pán ze Sithu. Založil Sithské impérium a je první známý Temný pán, který před své jméno přidal titul Darth. Později se díky Jediům vrátil ke světlu, porazil Sithy a zničil ohromnou Star Forge. Motivy k jeho činům byly zčásti odhaleny ve hře . Po válce odletěl do Neznámých oblastí galaxie a dál o sobě nedal vědět.\n\nJeho vzhled a činy jsou ve výše zmíněné hře definované uživatelem, ale po vydání hry byl s definitivní platností znám jeho kanonický vzhled hnědovlasého bojovníka. Už před tím ale encyklopedie \"The New Essential Chronology \"potvrdila, že je Revan muž a svůj příběh v SW:KotORu dokončil dle linie světlé strany Síly.\n\nJeho osud je však neznámý, ovšem věří se, že využil svou moc Síly k tomu, aby se ve své poslední bitvě zachránil teleportací pryč. Toto tvrzení podpořil i Drew Karpyshyn, autor románu o životě a osudu této postavy\" Star Wars: The Old Republic: Revan\", když naznačil, že s postavou Revana ještě bude BioWare mít své plány.\n\nRevan byl Jedi pocházející z Vnějšího pásu, narozen přibližně v roce 3994 BBY. Rok po jeho údajném narození měl umírající Jedi jménem Duron Qel-Droma vizi o muži s opaskem rodu Qel-Droma, který porazí Temného pána ze Sithu. Nakonec byl chlapec, o němž se Duronovi zdálo, nalezen a předán k výcviku na Jedie. Na Coruscantu studoval pod vedením mistra Kreii a Arren Kae, první jmenovaná to alespoň o sobě tvrdila. Jeho touha po vědění ho dovedla ke studiu u mnoha dalších mistrů. Lekce absolvoval se svým velmi dobrým přítelem Alekem Squinqargesimem. Přestože jeho touha po vědomostech některé znepokojovala, viděli v něm budoucího mistra. Revan se zaměřil i na studium tzv. Pouta Síly, spojující mistra s učedníkem, a na další pokročilé techniky užívání Síly, přestože byl ještě padawanem. Někdy před rokem 3964 BBY Revan s Alekem získali titul Jedi.\n\nV předvečer Mandalorianských válek se postavil proti vůli rady Jedi, odmítající do nastávajícího konfliktu zasahovat. Vzhledem k zprávám, jak brutálně si Mandaloriani počínali ve Vnějším pásu za hranicích Republiky, se k Revanovi přidalo mnoho dalších Jediů, mezi nimiž samozřejmě nechyběl Alek. S nimi odletěl na akademii na Tarisu, kde chtěl rekrutovat další Jedie, ale tamní mistr Lucien Draay to rázně zatrhl. Revan tedy provedl špionáž na Dxunu a Onderonu, kde sledoval mandalorianské přípravy na vpád do Republiky, a své nálezy prezentoval krátce po invazi Mandalorianů na Onderon radě. Ta dále trvala na nečinnosti, avšak vyslala Revana vysvobodit své následovníky, kteří se dostali během jeho sólo mise do mandalorianského zajetí na Suurje a na Flashpointu. Po splnění mise začal Revan spolu s Alekem provádět volání do zbraně, opět proti vůli rady. Tentokrát ale získali podporu veřejnosti a médií, které Revanovi říkaly \"\"Revanšista\"\".\n\nPo celý rok 3963 BBY revanšisté přesvědčovali další Jedie, aby zasáhli proti Mandalorianům. Zvrat nastal, když narazili na catharského Jedie, který Revana nasměroval na jeho domovinu Cathar, kterou Mandaloriani vyhladili už před deseti lety. Zde se měli přesvědčit na vlastní oči. Zatímco Revanšisté na Catharu sbírali důkazy, Mandaloriané plenili planetu Serocco jadernými zbraněmi, což cítili na sektory daleko jako narušení v Síle. Hned potom se Mandaloriani pokusili dobýt Taris, ale jejich snaha se nezdařila díky problémům ve vlastních řadách, což bylo pro radu Jedi potvrzením, že má pravdu. Dala proto příkaz revanšisty zastavit a pověřili Aleka, jenž si začal říkat \"kapitán Malak,\" aby přivedl zpurné Jedie zpět. Mistři Jedi ho však tajně sledovali až na Cathar, kde sami oficiálně skupinu revanšistů rozpustili. Revan v tu dobu našel mandalorianskou masku, která mu a jeho přátelům přivodila vizi masakru před deseti lety, kdy generál Cassus Fett nahnal bezbranné cathary na pláž. Jedna mandalorianská bojovnice se na tom odmítla podílet, protože catharové již byli poraženi, ale Fett ji popravil spolu se všemi cathary. Její maska zůstala na místě a tu si nyní Revan nasadil a byl rozhodnut ji nosit jako symbol oběti oné mandalorianky, dokud nebude učiněno spravedlnosti zadost. Tyto vize nenechaly klidné už ani radu, ale ta i nadále trvala na nečinnosti a zakázala Revanovi zásah.\n\nRevan proto přišel s řešením. Když tedy nesmí bojovat, ať revanšisté aspoň působí v republikové armádě jako příslušníci jedijských zdravotních sborů tak, jako mnozí starší Jediové působili při válce s Exarem Kunem. Rada sice s nevolí, ale přece na tento návrh přistoupila a jmenovala Revana velitelem zdravotnické jednotky. Ovšem už za pár týdnů revanšisté bojovali na frontě. Revan tím a také svou strategií zajistil Republice několik rychlých a důležitých úspěchů, zejména v bitvě o Duro. Toho si všimnul republikový nejvyšší kancléř Tol Cressa, jenž Revana bez ohledu na oficiální stanovisko řádu Jedi jmenoval nejvyšším velitelem třetiny republikové flotily. Pod jeho vedením nastal ve válce s Mandaloriany zvrat, avšak Revanova strategie si kladla za cíl vyhrát za každou cenu, i za cenu těžkých ztrát a obětí. Revan s Malakem si začali počínat zrovna tak brutálně jako sami Mandaloriani.\n\nBěhem kampaně nalezl Revan s Malakem na Dantooine dávný rakatský artefakt, hvězdnou mapu. Na Kashyyyku našel Revan kolem roku 3961 BBY další. Zjistil, že je dovedou ke stanici Star Forge. Dle indicií nalezli další hvězdnou mapu na Korribanu a hned poté Revan nalezl i ztracenou planetu Malachor V s její Trayuskou akadimií, kde nalezl staré sithské manuskripty, kterým podléhal. Na tomto zkaženém světě jím temná strana Síly hluboce otřásla. K temné straně pak zlákal i Malaka.\n\nPřesto temnotě nepropadli úplně. Revan vedl kampaň na osvobození Tarisu, zatímco jeho druhá nejbližší spolubojovnice generál Meetra Surik velela krvavé kampani na Onderonu a Dxunu. Na Althiru III pak zničili většinu mandalorianské pěchoty, ale stále to nestačilo. Na Malachoru V začala Revanova vojska stavět obří superzbraň, generátor temné hmoty, ke konečnému zúčtování s Mandaloriany. Velení svěřil opět Meetře Surik, aby nalákala mandalorianskou flotilu do soustavy, zatímco Revan se zbytkem provedl průnik na Mandalorovu vlajkovou loď. Plán nešel podle plánu a Revan se se svou skupinou zdržel kvůli mandalorijanským předvojům.\n\nRevan poté porazil v bitvě jeden na jednoho vůdce Mandalorianů Mandalora Největšího, jenž mu umírajíc prozradil, že byl zrazen a zneužit. Vysvětlil, že byl k celé válce naveden rudokožími \"sithy\" a jako důkaz mu dal před svou smrtí souřadnice, kde k schůzce s nimi došlo. Revan získal jako trofej helmu Mandalora, zatímco bitva nad Malachorem V spěla ke konci. Po zapnutí generátoru temné hmoty byla flotila Mandalorianů zcela rozmetána a \"ne zcela loajální\" vojáci Republiky rovněž. Zbylé Mandaloriany čekalo vyhnanství, neboť jim Revan zabavením Mandalorovy masky znemožnil zvolit si nástupce.\n\nKdyž viděl strašlivou spoušť po bitvě o Malachor V a také si ujasnil příčinu celé války, rozhodl se napříště eliminovat nepřátele selektivně, proto dokončil konstrukci osobního zabijáka HK-47. Také se ozvala rada Jediů s výzvou vysvětlit, co se stalo. Jediný, kdo před radu předstoupil, byla Meetra Surik. Revan ji nechal jít, protože po bitvě byla ve stavu, \"jako by byla již mrtvá\". Revan s Malakem odešli do Neznámých oblastí, oficiálně pátrat po zbylých Mandalorianech, ve skutečnosti však hledali planetu Rekkiad dle souřadnic od Mandalora Největšího. Tam nalezli hrobku sithského lorda Dramatha II. a databanku potvrzující Mandalorovo tvrzení. Na místě Revan zanechal masku Mandalora a pouze s Malakem odcestoval na planetu Nathema, o níž se dověděli v hrobce.\n\nNa Nathemě, která byla zcela zbavena Síly a zcela bez života, nalezli vodítko na ztracený svět Dromund Kaas, kam se ukryl \"Imperátor\" na konci Velké hyperprostorové války. Tam pomalu rostlo nové Impérium a připravovalo se na invazi do Republiky. Na Dromund Kaasu se oba nechali zaměstnat jako ostraha a prováděli špionáž. Za tři čtvrtě roku se dozvěděli vše podstatné o imperátorovi, jenž představoval velkou hrozbu pro celou galaxii. Když se dostali do imperátorova sídla, byli prozrazeni a Imperátor na ně už čekal připraven. Oba zajal mocnou Silou ovládnutí mysli a nebylo pro něj těžké udělat z obou věrné služebníky, zvláště když byli z Mandalorianských válek a z Malachoru tak nahlodaní. Oba přijali tituly Darth Revan a Darth Malak a imperátorovi sdělili, proč vůbec přišli, a pověděli mu o Star Forge. Imperátor je vyslal hledat další hvězdné mapy, aby ji našli, zprovoznili a odstranili jakožto předvoj odpor Republiky. A potom se měli vrátit podat hlášení. Veřejně však bylo na Dromund Kaasu oznámeno, že byli tito dva republikoví špióni popraveni.\n\nPod účinkem vůle imperátora se vrátili ještě jednou na Dantooine, Kashyyyk a Korriban, aby odhalili polohu dalších hvězdných map. Na Korribanu Revan propadl ještě více temné straně, když prohledával hrobku Tulaka Horda a vytvořil svůj vlastní holokron. Po zkompletování mapy se vydali do soustavy Lehon, kde je zachytilo ochranné pole a havarovali. Od místních rakatů se dověděl o dějinách Nekonečného Impéria a o Star Forge, jejíž moc je málem vyhubila. Revana tedy pustili do starého chrámu (kam umístil i svůj holokron), aby vypnul ochranné pole výměnou za to, že Star Forge zničí. Během této doby ale dokázali zlomit moc, kterou nad nimi měl imperátor.\n\nPřesto však zůstali na temné straně Síly a úkoly, které jim původně imperátor zadal, hodlali realizovat za účelem vytvoření vlastního impéria. Revan se prohlásil Temným pánem ze Sithu a z Malaka učinil svého učedníka. Z flotily, které veleli během Mandalorianských válek, učinili jádro své armády a Star Forge místo zničení využili k zásobování novými loděmi, droidy a zbraněmi. Dále zřídili na Korribanu sithskou akademii. Revan si však brzy uvědomil, že Star Forge netvoří jen zbraně, ale pohltí za tím účelem cokoliv, ať už elementy, Sílu nebo esenci života. Uvědomil si, jak Star Forge dovede být nebezpečná, proto částečně poslechl rakaty a využíval potenciál stanice jen minimálně, s čímž nesouhlasil Malak.\n\nJakmile flotila narostla, zahájil Revan útok proti Republice, pouhé tři roky po skončení Mandalorianských válek. Revanovi sithové si mnohdy počínali ještě brutálněji než Mandaloriani, důkazem může být vybombardování planety Telos IV. Podobně dopadlo i mnoho dalších světů a loděnice Foerost. Spočítal si, že ovládnutí Republiky bude otázkou zhruba dvaceti let. Pro Republiku a Jedie to bylo poprvé, co narazili na Sithy s přízviskem \"Darth\" před jménem. Revan se spojil s mnoha předními zbrojními megakorporacemi a začal hojně využívat zabijáka HK-47 k eliminaci různých osobností z politiky nebo byznysu, aby Republiku a její infrastrukturu a hospodaření ne oslabil, ale posílil a stabilizoval. Tímto postupem rozhvěval Malaka, který obvinil Revana, že je jeho postup příliš měkký, což vyvrcholilo v duel se světelnými meči, ale Revan si prosadil svou. Úspěch droida HK-47 vedl k myšlence, že by bylo dobré mít takových droidů více, tak Revan tajně na rozbombardovaném Telosu zřídil továrnu na droidy HK-50. Další strategií byl únos Jediů speciálními komandy sithských vrahů a jejich obracení mučením na temnou stranu, např. na tajné akademii na Malachoru V, o které dost možná nevěděl ani Malak.\n\nJediové věděli, že Sithy vede Revan a musí být jakožto geniální stratég zneškodněn. Malá skupina Jediů s mladou padawankou Bastilou Shan se vylodila při jedné nevýznamné bitvě na jeho vlajkovou loď a obklíčila ho na můstku. Darth Malak v ten moment zradil svého mistra a na jeho loď začal střílet. Revan sice přežil, ale jen díky včasnému zásahu Bastily. Ta odvezla Revana do enklávy Jediů na Dantooine, kde mu mistři Jedi pomocí Síly vyléčili mysl od temné strany a promazali mu paměť. Potřebovali ho, aby porazil Malaka, ale nechtěli riskovat návrat Temného pána.\n\nJediové dali Revanovi novou identitu, včetně slabých vzpomínek z dětství, jako vojáka na lodi Endar Spire. Na orbitě Tarisu byli napadeni Sithy a společně s kapitánem Onasim unikli v záchranném modulu na povrch, aby našli Bastilu velící misi. Bastila byla zajata a nabízena jako hlavní cena v závodu kluzáků místním gangem, tak ji vítězstvím zachránil. Díky Mandalorianovi jménem Canderous Ordo získali přístup k lodi Ebon Hawk, na níž opustili planetu v okamžiku, kdy ji Darth Malak nechal bombardovat. Doletěli na Dantooine do akademie Jedi, kde Revan znovu vstoupil do řádu. Mezi Bastilou a jím se totiž rozvinulo Pouto jako mezi mistrem a učedníkem. Udělal všechny zkoušky v rekordně krátkém čase a bez nejmenších problému si sestrojil světelný meč. V závěrečném úkolu vypudil zlo z tamějšího hájku, kde pomohl padlé Jedijce Juhani navrátit se ke světlu. Získal hodnost Padawana a dostal za úkol prozkoumat staré ruiny, kam ho zavedl podivný sen, jenž sdílel s Bastilou. Zde našli informace o Star Forge a hvězdnou mapu.\n\nMistři Jedi Revana vyslali najít další hvězdné mapy na Tatooine, Kashyyyk, Manaan a Korriban. Před Korribanem však Ebon Hawk vystopovala loď Leviathan pod velením brutálního sithského admirála Saula Karatha. Revan, Bastila i Carth byli krutě vyslýcháni mučením, ale díky zbytku posádky Ebon Hawku uprchli. Na můstku porazili Saula Karatha, jenž před smrtí něco závažného prozradil Carthovi. Při návratu na Ebon Hawk jim však zkřížil cestu Darth Malak, který Revanovi prozradil pravdu, kým ve skutečnosti je. I když byl Revan hodně zaskočen, na Bastilu se v jádru nezlobil, protože věděl, že udělala, co musela. Následně se s Malakem utkal, ale ne příliš úspěšně. Revanovi pomohla až Bastila a umožnila ostatním uprchnout.\n\nNa Korribanu vstoupil do sithské akademie, kde získával u mistra Uthara Wryna prestiž za úkoly, které plnil tak, aby si zachoval světlou tvář. Navštívil ho i duch Ajunty Palla, kterého Revan přesvědčil k návratu ke světlu. Po získání dostatečné prestiže vstoupil do hrobky Nagy Sadowa, kde nalezl poslední hvězdnou mapu.\n\nMezitím si Malak z Bastily vychoval učednici a ta čekala na Revana v lehonském chrámu prastarých. Revan se znovu sešel s rakaty, kteří ho znovu pustili do chrámu, aby konečně splnil to, co před lety slíbil. Bastila se snažila Revana přetáhnout opět na temnou stranu, ale tentokrát pokušení odolal. Společně s dorazivší republikovou flotilou vtrhl na Star Forge, kde se znovu utkal s Bastilou, používající proti Republice bitevní meditaci. I přes výhodu temné strany Revanovi podlehla a chtěla, aby ji zabil. Vyznáním lásky v ní však probudil světlou stranu Síly, tedy potom pokračovala v bitevní meditaci ve prospěch Republiky.\n\nRevan Malaka konfrontoval v jádru Star Forge, ale ten se s Revanem nemohl měřit. Během bitvy se Revan pokusil svého starého přítele ještě přimět vzdát se temné strany, ale bez úspěchu, Malak volil smrt. Po porážce svého někdejšího nejlepšího přítele, kterému se omluvil za to, že ho k temné cestě přivedl on sám, opustil Star Forge, kterou republikové loďstvo zničilo. Revan se stal hrdinou a zachráncem Republiky a příkladem pro všechny. Spolu s ostatními získal Kříž slávy, nejvyšší republikové vyznamenání.\n\nPo zabití Malaka se vrátil na Korriban, aby \"své\" sithy zničil. Zbytky jeho impéria však přežily skrytě na Malachoru V, o čemž neměl tušení. Jediové posléze Revanovi nabídli kompletní přecvičení, ale díky jeho znalostem a částečně probuzeným vzpomínkám na dobu, kdy byl Temným pánem, by to znamenalo značný krok zpět, takže odmítnul, stejně jako Bastila, za níž přišli s podobnou nabídkou. Tu si místo toho vzal za ženu, čímž si radu Jediů oba znepřátelili, a nejen tím. Mnozí, zvláště mistr Atris, mu nikdy neodpustili jeho kontroverzní činy, pád na temnou stranu a odpor k rozhodnutím rady, který mu i přes zastřené vzpomínky zůstával nezměněn. Revana i Bastilu si proto předvolala na soud, kde oběma hrozilo vyloučení z řádu, neboť hodlali veřejně hlásat o prospěšnosti romantických vztahů (jež byly pro Jedie v té době už nějakou dobu zakázané), jako nezpochybnitelný důkaz chtěli ukázat sami sebe. Kvůli tlaku od veřejnosti bylo dosaženo kompromisu. Oběma \"nerozvážným\" Jediům byla udělena výjimka, ovšem pod podmínkou, že svůj statut a postoje nebudou veřejně prezentovat. Revan ji přijal s tím, že by nebylo moudré nadále radu dráždit.\n\nRevan však nenalezl v tiché coruscantské domácnosti, ztracen v davu, klid. Preferoval anonymitu, takže změnil vizáž a místo jedijské róby nosil obyčejné oblečení. Po dvou letech si vzpomněl na svou kamarádku, bývalou rytířku Jedi Meetru Surik, ale voláním Síly nedostal žádnou odezvu. Navíc ho začaly mučit znepokojivé vize o temném a bouřném světě. Sešel se s Canderousem, aby se mu svěřil o vizích i o domněnce, že souvisí s Mandalorianskými válkami a s jeho a Malakova pádem na temnou stranu. Pověřil ho proto zjistit od ostatních mandalorianů víc o Mandalorovi Největším. Sám se vydal do chrámu Jedi, kam nechodil rád, hledat odpovědi na to, co se stalo s Meetrou. Nevyhnul se tu ale nepříjemné konfrontaci s mistrem Atris, od které se dověděl, jak dopadla. Bylo mu to líto, ale nedopřál Atris tu radost, aby dal svou lítost znát.\n\nZa necelý měsíc se znovu setkal s Canderousem, jenž přišel se zajímavými novinkami: na planetě Rekkiad hledají Mandalorovu masku. Jakmile mu to Canderous řekl, měl krátkou vizi, jež potvrdila, že hledají na správném místě, a měli by ji hledat také. Revan chtěl s sebou vzít i svou ženu, ta mu však sdělila, že je těhotná. Zanechal ji proto na Coruscantu, stejně jako ostatní, které požádal, aby udrželi Republiku v bezpečí. Na Rekkiad se vydal jen s Canderousem a T3-M4. Na zmrzlém světě dorazili do tábora klanu Ordo, kde Revan díky další vizi zjistil, že hledají na špatném místě. Po několikadenním pochodu sněhem a ledem ji nalezli. Spolu s tím nalezl znovu databanku o planetě Nathema, kam se vydal na Ebon Hawku už jen sám se svým droidem, zatímco se Canderousovi předal masku a po letech od Malachoru ho symbolicky jmenoval Mandalorem Ochráncem. Než odletěl, vzpomněl si Revan na poslední slova Mandalora Největšího a sdělil novopečenému Mandalorovi, jak sithové zneužili Mandaloriany k rozpoutání války, i nutnost znovu sjednotit klany, aby Mandaloriani znovu získali svou ztracenou válečnickou čest.\n\nNa Nathemě si uvědomil, že už tam jednou byl, avšak Ebon Hawk byl sestřelen lodí sithů Darth Nyriss a Scourgem, kteří Revana zajali. T3-M4 však nechali na místě s vrakem Ebon Hawku. Nyriss Revana poznala a zjistila, že se zcela vymanil imperátorově kontrole. Chtěla zjistit, jak to udělal, proto Scourge Revana krutě mučil, ale nic nezjistil. Revan tedy zůstal Nyrissiným vězněm další tři roky. Ta o něj sice ztratila zájem, ale Scourgeho uchvátil svou silu a pevnou vůlí. Revana začal zkoumat a oba na sebe navzájem časem přestali hledět jako na nepřátele. Revanovi se povedlo částečně zlomit moc nad sithskými jedy potlačujících Sílu a od Scourgeho dokázal získat o impériu hodně cenných informací, zejména tu, že imperátor plánoval invazi do Republiky a Nyriss se Scourgem jsou součástí odboje proti němu. Během svého vězení doufal, že ho Canderous, Bastila, nebo T3-M4 zachrání, ale časem se vzdal této naděje. Scourgemu však v roce 3951 BBY namluvil, že měl vizi o své svobodě. Protože byl Scourge vůči tomuto skeptický, pověděl mu, že časem sám pochopí. Potom o samotě se Revan poprvé po dlouhé době pustil do meditace, aby se Silou spojil se svou ženou. Neuspěl, ale místo toho mu Síla ukázala tvář Meetry Surik. To mu dodalo naději, neboť věřil, že je na cestě ho zachránit.\n\nMeetra skutečně dorazila, aby dle nahrávky Revanova zajetí, kterou pořídil před 3 lety T3-M4 na Nathemě, vyhledala Scourgeho. Ten ji pod vlivem Revanovy údajné vize dovedl v Nyrissině pevnosti až k němu. Záda jim kryla \"nechtěně\" imperiální armáda, protože Scourge před tím vyzradil imperátorovi informace o Nyrissině vzpouře. Revanovi se povedlo výhrůžkami a Silou klamání mysli přesvědčit vystrašené stráže, aby ho nezabíjeli a pustili, a za několik minut se setkal na svobodě se Scourgem i s Meetrou. Scourge mu dal protilátku na jedy omezující Sílu a Meetra mu dala jeho mandalorianskou masku, kterou si celých 6 lety schovávala Bastila u sebe. Jakmile si ji nasadil, zkolaboval, protože se mu vrátily najednou všechny ztracené vzpomínky.\n\nDo Revanovy cely ale vpadla Nyriss, zabila stráže a málem zabila i Scourgeho a Meetru. Revan se však vzpamatoval, postavil se do cesty jejím bleskům, absorboval je do sebe a pak je obrátil proti ní. Zbyla po ní jen hromada škváry. Z pevnosti uprchli do jeskyně, kde se Meetra poprvé setkala se Scourgem, jenž šel do Kaas city sehnat Revanovi čisté oblečení, jídlo a pití. T3-M4 přehrál Revanovi nahrávku Bastily a jejich tříletého syna Vanera Shan. Když se Scourge vrátil, informoval je, že imperátor nechal popravit všech 12 členů Temné rady a vyhlásil stanné právo. Revan mu vysvětlil, že si vzpomněl na všechno, a převyprávěl, jak s Malakem konfrontovali imperátora, ale chytili se do pasti.\n\nNyní nastala šance to zopakovat. Revan si až do rána pouštěl dokola nahrávku své ženy a syna, tentokrát nechal díval se i Scourgeho, kterému přiznal, že s tou vizí tehdy blafoval, ale krátce poté se dostavila vize skutečná. Revan si také přiznal, že sem odešel bojovat, aby ochránil svého syna před válkou, vědom si, že asi není ten, komu je souzeno imperátora porazit; ale je pro to ochoten i zemřít. Druhý den ráno vyrazili do císařského paláce v Kaas city. Revana však poznala strážná Yarri, která ho s Malakem před devíti lety nalákala do pasti. Nastala bitva, která se proti elitní císařské gardě táhla dlouho, ale Revanovi se povedlo vyrazit dveře do imperátorova trůního sálu. Zde imperátor mlčky sledoval dění, pak ale natáhl ruku a mocným vírem temné strany Síly chtěl Revana zneškodnit. Revan však zkoncentroval moc světlé i temné strany a částečně útok odrazil zpět, čímž oba vyhodil vysoko do vzduchu a rozzářil okolí oslepujícím světlem. Když se oba vzpamatovali, zaútočil imperátor blesky. Revan jich několik odrazil, dalším se vyhnul, ale poslední ho už zasáhl. A to tak silně, že se Revanovi začala vařit kůže zaživa, navíc se mu jeho maska přitavila k obličeji.\n\nŽivot mu zachránil sebevražedným útokem T3-M4, který imperátorovi zezadu podpálil plášť. Revan se pokusil Silou vyléčit, ale imperátor k němu přišel a chystal se ho zabít jeho vlastním světelným mečem. Tomu zabránila Meetra, která právě dorazila do síně. Scourge však dostal náhlou vizi budoucnosti, v níž viděl imperátora zabitého Jediem, ale nebyl to ani Revan, ani Meetra. Meetře Surik proto probodl hrudník a Revana imperátor definitivně zlomil další sprchou blesků. Scourgemu pak nařídil zabít i Revana, aby dokázal svou loajalitu, svůj rozkaz si ale rozmyslel. Revana umístil do stáze na tajné základně mlhoviny Maelstrom s cílem přiživovat se na jeho síle. Spojil s ním i svou mysl, aby z něj tahal informace o Jediích a Republice. Nicméně Revanovi se povedlo ve stavu mezi životem a smrtí vůli imperátora odolávat a manipulovat s ním trochu tak, že odaloval začátek invaze do Republiky, pomáhala mu ve formě ducha i Meetra Surik, jež splynula se Silou.\n\nV tomto stavu setrval po následujících 300 let. Císař zahájil válku s Republikou až roku 3681 BBY a díky značné době jejího trvání se Revanovi podařilo vnutit imperátorovi myšlenku na mír. Imperátor však po 12 letech míru kolem roku 3642 BBY nehodlal dál čekat a chtěl provést svůj konečný temný rituál. Otegovi, mistru Jedi se zjevil duch Meetry, a ten zorganizoval záchrannou misi na Maelstrom. Jediům se povedlo Revana osvobodit, zjevila se mu Meetra a vysvětlila, že musel být osvobozen, dokud ještě má sílu imperátorovi vzdorovat, navíc mír, který mu vnutil, už není. S týmem republikových zachránců doletěl na Tython, kde pověděl radě Jediů vše, co věděl o imperátorovi. Sám pak ale odletěl pryč uskutečnit své vlastní plány. Podařilo se mu najít jeho věrného droida HK-47 a odcestoval s ním do tajné rakatské továrny Foundry. Během cesty získal i svou masku.\n\nNa Foundry začal vyrábět armádu vyhlazovacích droidů, kteří byli naprogramováni zabít cokoliv se sithskou DNA nebo jejími fragmenty. Do čela droidí armády postavil HK-47, ale plán se nezdařil. Impérium totiž brzy Foundry i hrozbu, jež představovala, objevilo. Vylodila se tam malá skupina imperiálů, kteří zničili HK-47 v hlavním generátoru a našli Revana v jeho svatyni. Revan jim sdělil, co je zač, kým byl i co plánuje, že zabít imperátora, který jimi jen manipuluje, je jeho zodpovědnost, jen a jen jeho. Během rozhovoru Revan nesl známky šílenství a na vcelku rozumné argumenty imperiálů odpověděl nasazením masky a zapnutím svého fialového světelného meče. Bitvu se čtveřicí prohrál. Než však mohl být zabit, zopakoval Malakova poslední slova a pověděl, že už ví, jak se tehdy na Star Forge jeho starý přítel cítil. Pak se sám rozplynul ve fialovém záblesku.\n\nRevana od té doby nikdo nikdy neviděl...\n\nI když Revan Temnou stranu odmítl, jeho vláda jako Temného pána ze Sithu byla proslulá. Jeho sithský holokron, jenž obsahoval znalosti o Sithech, v chrámu prastarých na Lehonu o 3 000 let později nalezl jiný Sith jménem Darth Bane. Informace v něm obsažené použil jako základ pro jeho Pravidlo dvou.\n\nJelikož Revan opustil svou těhotnou ženu Bastilu Shan, zanechal za sebou potomstvo, které v postavě jménem Satele Shan o tři století poději znovu dodalo potřebnou sílu a naději, ačkoliv jeho vlastní zásah do dění byl díky nezdařenému výstupu ve Foundry krátkodobý. Nicméně díky jeho boji v mysli, když byl 300 let ve stázi, zažila Republika 300 let míru a dostala šanci se z katastrof počínaje Exarem Kunem a sithským triumvirátem konče úplně vzpamatovat.\n\nSám Scourge získal jako odměnu od imperátora za zabití Meetry Surik a zajetí Revana možnost prodloužit si život, takže přežil až do doby Velké galaktické války. Hrdinovi z Tythonu, jenž byl ústřední postavou hry , o Revanovi řekl: \"\"Nikoho by nemělo překvapit, že se Revan stal Sithem. Věděl, že se s temnou stranou nedá bojovat, pokud ji sám nepoznáš. S Vypovězenou to bylo složitější. Přes všechno, co dokázala, si sama nikdy nevěřila. Vedle Revana byla zase jen jako jeho žákyní.\"\"\n\n"}
{"id": "183673", "url": "https://cs.wikipedia.org/wiki?curid=183673", "title": "Bezosetka", "text": "Bezosetka\n\nBezosetka (\"Isolepis\") je rod jednoděložných rostlin z čeledi šáchorovité (\"Cyperaceae\"). Někteří autoři řadili druhy rodu bezosetka (\"Isolepis\") do rodu skřípina v širším pojetí (\"Scirpus\" s.l.). Někteří zase uznávali rod \"Isolepis\", ale řadili sem i některé druhy rodu skřípinec (\"Schoenoplectus\"), např. skřípinec poléhavý (\"Schoenoplectus supinus\", syn.: \"Isolepis supina\"). Tato 2 pojetí nejsou v tomto článku uznávána.\n\nJedná se o jednoleté až vytrvalé trsnaté nebo netrsnaté byliny, s oddenky nebo bez nich. Jsou jednodomé, převážně s oboupohlavnými květy. Lodyhy jsou oblé. Listy jsou většinou jen na bázi, zpravidla redukované na listové pochvy, čepele jsou zakrnělé, jazýčky chybí, fotosyntetickou funkci přebírá hlavně stonek. Květy jsou v květenstvích, v kláscích. Klásky skládají hlávkovitě stažený kružel, který je vrcholový, i když někdy zdánlivě boční. Někdy je klásek jednotlivý. Pod květenstvím je listen, který často napodobuje pokračování stonku, potom se zdá květenství zdánlivě boční. Květy vyrůstají z paždí plev. Okvětí chybí, vzácněji je přítomno ve formě 3-4 zakrnělých štětinek. Tyčinky jsou 1-3, jsou volné. Gyneceum je složeno ze 2-3 plodolistů, je synkarpní, blizny jsou 2 nebo 3, semeník je svrchní. Plodem je nažka, která je bikonvexní nebo trojhranná.\n\nJe známo asi 70 druhů , které jsou rozšířeny nejvíce v Africe a v Austrálii, méně i jinde po celém světě od tropů po mírný pás.\n\nV ČR roste jediný druh: bezosetka štětinovitá (\"Isolepis setacea\"). Najdeme ji roztroušeně na vlhkých obnažených půdách od nížin do podhůří.\n\n\n\n\n\n \n"}
{"id": "183687", "url": "https://cs.wikipedia.org/wiki?curid=183687", "title": "O2 Czech Republic", "text": "O2 Czech Republic\n\nO Czech Republic je firma patřící do investiční skupiny PPF. Je poskytovatelem kompletního spektra ICT služeb. V současnosti provozuje téměř osm miliónů mobilních a pevných linek.\n\nV České republice společnost provozuje jako jediná jak pevnou telefonní síť, tak i mobilní síť a to pod značkou O. V roce 2009 byla Telefónica O2 Czech Republic sedmou největší českou firmou dle výše tržeb (59,889 mld.) a třetí největší českou firmou dle výše zisku (14,877 mld.). Na konci září roku 2009 společnost zaměstnávala 7 716 zaměstnanců (meziroční pokles o 13,7 %). V září 2010 měla firma 4 856 000 mobilních zákazníků a 1 686 000 pevných linek.\n\nTelefónica O jako první operátor v České republice spustila v komerčním provozu síť 3. generace 3G (UMTS FDD) pro mobilní telefony s možnosti videohovorů a rychlých datových přenosů prostřednictvím technologie HSDPA (teoretické maximum 3,6 MBit/s, výhledově až 14,4 MBit/s).\n\nTaktéž jako první spustila ve frekvenčním pásmu 450 MHz datovou službu založenou na technologii CDMA, přesněji CDMA2000 1xEVDO. GSM a UMTS síť původně postavená výlučně na technologii firmy Nokia je v současné době nahrazována technologií čínského dodavatele Huawei. Spolu s výměnou BTS od Nokie za nové od Huawei je k GPRS spouštěno i EDGE pokrytí umožňující rychlejší datové přenosy a pružnější reakce sítě na požadavky.\n\nDo roku 2009 bylo 3G pokrytí soustředěno pouze na lokality Praha a Brno, v tomto roce však bylo rozšířeno na Ústí nad Labem, Plzeň, Karlovy Vary, České Budějovice, Liberec, Hradec Králové, Pardubice, Olomouc, Zlín a Ostravu. V současnosti pokrývá prakticky všechna větší města v České republice. Nyní společnost pokrývá své zákazníky vysokorychlostím internetem také v Praze. Technologie LTE-A nese možnost využít více frekvenčních pásem, což může mít za následek zvýšení dostupné přenosové rychlosti na až (teoretických) 225 Mbit/s..\n\n1. června 2015 se společnost O Czech Republic rozdělila na dvě samostatné firmy. Nová společnost Česká telekomunikační infrastruktura a.s. přebírá od O především telekomunikační infrastrukturu a samotná společnost O2 Czech Republic a.s. poskytuje telekomunikační služby koncovým zákazníkům.\n\nTelefónica O Czech Republic vznikla 1. července 2006 přejmenováním Českého Telecomu, provozujícího pevné telefonní linky, a jeho sloučením se společností Eurotel Praha, provozující mobilní síť Eurotel. Obchodní značky Český Telecom a Eurotel zůstaly zachovány po následující dva měsíce. Od 1. září téhož roku byly služby společnosti sjednoceny pod značku O. V dubnu 2011 valná hromada rozhodla o vypuštění O z názvu společnosti, tj. přejmenování na Telefónica Czech Republic.\n\n1. listopadu 2008 společnost do dceřiné společnosti OMNICOM Praha sloučila další dceřiné společnosti DELTAX Systems a Telefónica O2 Services; zároveň byla přejmenována na Telefónica O2 Business Solutions. Společnost začala skupovat lokální ISP, k 1. říjnu 2011 byla tato aktiva odštěpena do nově vzniklé Internethome, s.r.o., která se koncem roku 2011 stala největším poskytovatelem bezdrátového internetu v České republice. Telefónica O2 Business Solutions se k 18. červnu 2012 sloučila s Telefónica Czech Republic a zanikla.\n\nNa podzim 2013 odkoupila společnost PPF 66% podíl ve společnosti Telefónica ČR za 63,6 miliard Kč.\n\nDne 19. května 2014 valná hromada společnosti rozhodla o přejmenování společnosti na O2 Czech Republic a.s. Samotné přejmenování společnosti proběhlo zápisem do obchodního rejstříku 21. června 2014. Došlo tím k vypuštění slova Telefónica z názvu společnosti, přičemž logo O2 bude užívat maximálně 4 roky. Rok 2015 byl pro české O2 taktež zajímavým, spolu s trhem na Slovensku jsou v roce 2015 v zisku.\n\nFinanční výsledky za 1. až 3. čtvrtletí roku 2010 ukázaly následující:\nFinanční výsledky společnosti za rok 2015 vypadají následovně:\nFinanční výsledky společnosti za rok 2016 vypadají následovně:\n\nOd 7. listopadu 2012 provozovala Telefónica O virtuální mobilní sítě. Jako první pod názvem BLESKmobil pro vydavatelství Czech News Center. Nyní je v sítí O nejméně 5 viruálních operátorů: Blesk Mobil, Tesco Mobile, ČEZ a méně známí EMEA s.r.o. a O family (dříve Bonerix), ten s neveřejnou nabídkou sdružující pův. zákazníky několika tzv. šedých operátorů a později zvýhodněné nabídky pro zaměstnance firem, od 4.7.2012 je 100% dceřinou společností O Czech Republic, a.s. 1. června 2015 byl Bonerix přejmenován na O family a upraven ceník. . Dříve v síti O působil Gorila Mobil, který byl poté odkoupen O a po několika měsících zrušen. \n\nMezi nejvýznamnější doplňkové aktivity společnosti O2 patří:\n\n\n"}
{"id": "183692", "url": "https://cs.wikipedia.org/wiki?curid=183692", "title": "Přímý prodej", "text": "Přímý prodej\n\nPřímý prodej je obchodní metoda, kterou se zboží, výrobek, služba dostává od výrobce, producenta, poskytovatele služeb přímo ke spotřebiteli, mimo obvyklý distribuční řetězec výhradních a regionálních zastoupení, velkoobchodů, bez podpory reklamních agentur. V přímém prodeji jsou používány dva termíny: víceúrovňový prodej, nebo také MLM (anglicky \"multi-level marketing\"), nebo síťový marketing (anglicky \"network marketing\"). Přímý prodej nemá žádnou souvislost s franšízingem, jak bývá někdy interpretováno.\n\n„Síťový marketing\" a „multi-level marketing\" byly francouzským profesorem na ESSEC Business School Dominiquem Xardelem označeny jako synonyma, přičemž dle něj se vždy jedná o způsob přímého prodeje. Některé zdroje zdůrazňují, že multi-level marketing je pouze jednou formou přímého prodeje, nikoli přímým prodejem. Jiné pojmy, které jsou někdy používány k popisu multi-level marketingu patř také: „ústní marketing\", „interaktivní distribuce\", „referenční marketing\" nebo „vztahový marketing„ Kritici argumentují, že použití těchto, nebo jiných termínů, je snaha odlišit přímý prodej od nelegálních pyramidových schémat, řetězových dopisů, nebo jiných podvodů na spotřebitele.\n\nZa multi-level marketing, víceúrovňový marketing lze považovat tu část odvětví přímého prodeje, kde dochází k výpočtu odměn z více úrovní organizace, kterou si distributor vytvořil, tedy multi-level.\n\nAsociace přímého prodeje (DSA) uvedla, že v roce 1990 pouze 25% členů DSA použilo obchodní model multi-level marketingu. Do roku 1999 tento počet vzrostl na 77,3%. Do roku 2009 94,2% členů DSA využívalo model multi-level marketingu, což představuje 99,6% všech distributorů a 97,1% tržeb. Společnosti jako Avon, Electrolux, Tupperware a Kirby byly původně společnosti s single-levelovým marketingovým modelem, což byl tradiční a nekontroverzní model přímého prodeje, zcela odlišný od multi-level marketingu. Vývoj těchto společností a vývoj trhu způsobil, že později změnili původní způsoby prodeje na multi-levelové kompenzační plány a tím se staly multi-level společnostmi. DSA má přibližně 200 členů, současně se odhaduje, že jen ve Spojených státech je více než 1000 firem využívajících strukturu multi-level marketing.\n\nSynonymum pro přímý prodej je také network marketing, nebo síťový marketing. Ve skutečnosti se sice vytváří síť, ale ta má jen vertikální strukturu, ke komunikaci dochází pouze směrem nahoru, nebo dolů. Nedochází zde ke komunikaci, navazování vztahů (mezilidských, obchodních), nebo obchodování ve smyslu „každý s každým\" dle pravidel networkingu. Pro distributory je výhodné a nutné komunikovat směrem nahoru, pro informace a rady, které pak distributor předává směrem dolů ke svým podřízeným distributorům. Nikoliv do šířky, tedy k distributorům (crosslinům), se kterými distributor nemá žádný obchodní vztah.\n\nV přímém prodeji je několik základních pojmů (\"řazeno abecedně\"):\n\n\nPřímý prodej je založen na osobním prodeji zboží a služeb. Nejvhodnějším produktem jsou výrobky, které mají jisté vlastnosti např. koncentrace, vysoká kvalita, přidaná hodnota apod., protože prodej takového zboží obvykle vyžaduje osobní přístup a vysvětlení výhod zákazníkovi. V roce se 1995 (23. března) se výrobci čisticích prostředků Setuza, Unilever, Procter & Gamble, Henkel a Benckinser v dohodě o snižování dopadu pracích prostředků na životní prostředí zavázali, že budou produkovat koncentrované výrobky bez plnidel. V roce 1998 konstatovalo sdružení Ekolist: \"\"Stále se také nedaří dostatečně prosadit na trhu kompaktní prášky (koncentrované bezfosfátové prací prášky bez plnidel). Výrobci se brání, že je lidé nechtějí kupovat. Přitom je pravděpodobné, že spotřebitelé nepreferují kompaktní prací prášky právě proto, že nejsou dostatečně informovaní.\"\" Společnosti přímého prodeje, které mají v nabídce koncentrované prací prostředky je úspěšně prodávají od první poloviny 90. let, díky tomu, že jejich distributoři umí zákazníkovi vysvětlil výhody.\n\nNejvíce nabízené je obecně zboží běžné denní spotřeby, u kterého dochází k opakovaným nákupům. Výjimkou není ani zboží dlouhodobé spotřeby. Kromě zboží vlastní výroby realizují některé společnosti prodej zboží třetích stran, kterým již vytvořená struktura distributorů složí jako další prodejní kanálů. V ČR se takto prodávají např. telefonní služby O2, služby CCS, energie prostřednictvím Amway.\nPřímý prodej vznikl počátkem druhé poloviny 19. století v návaznosti na průmyslovou výrobu a růst populace. Právě růst populace, demografický vývoj, zásadně ovlivňuje další rozvoj tohoto odvětví.\n\nPrvní milníky a základní kameny odvětví přímého prodeje byly položeny v 19. století:\n\n\nDemografové označují toto období jako období G.I. Generation a Silent Generation.\n\n\n\nDemografové označují toto období jako období Generace Baby boomers.\n\n\n\n\nDemografové označují toto období jako období Generace X.\n\n\n\n\nDemografové označují toto období jako období Generace Y.\n\n\nV 90. letech 20. století se k přímému prodeji vyjádřil také americký prezident Bill Clinton.\n\nV ČSFR, později České republice vznikají tuzemské společnosti přímého prodeje a začínají působit zahraniční společnosti.\n\n\n\nDemografové označují toto období jako období Generace Z.\n\n\n\n\n\nSystém, který byl použit firmou Nutrilite Products Company, ve spolupráci s Mytinger & Casselberry, byl na hony vzdálený od současné podoby mlm, ale byl to nejstarší známý příklad fungování tohoto průmyslového odvětví, se zdokumentovaným kompenzačním plánem a detaily spolupráce s distributory. Systém byl založen na tom, že: Distributoři kupovali výrobky Nutrilite Products Company s 35% rabatem. Distributor firmy kupoval balení vitamínu za 13 USD, a následně jej prodával za 20 USD, což mu dávalo zisk z marže ve výši 7 USD. Motivací pro distributory k dalšímu obchodnímu růstu obratu byla provize ve výši 25% z vlastního obratu, např. při 20 prodaných balení vitamínů byl dosažen obrat 260 USD a z toho byl vyplacena 25% provize 65 USD. Když distributor získal 25 maloobchodních zákazníků, byla mu provize zvýšena na 27%, čímž se kvalifikoval jako tzv. přímý distributor a mohl začít hledal další distributory a tvořit síť. V okamžiku, kdy jeho skupina měla 150 klientů, firma mu začala vyplácet mimořádnou provizi ve výši 2% z obratu celé skupiny.\n\nDobře navržený kompenzační plán je základem pro správný rozvoj a udržitelnost odbytové organizace. Důraz je kladem na prodej, ne na masivní sponzorování.\n\nJednostupňový marketing (nebo prodej) je jedním z typů kompenzačního plánu pro společnosti přímého prodeje. V tomto obchodním modelu jsou distributoři společnosti placeni pouze za vlastní osobní prodejní činnost maloobchodním zákazníkům, případně smluvní nábor maloobchodním zákazníků. Množství těchto zákazníku není omezeno. Zákazníci vstupem do systému získají možnost objednávat zboží přímo od společnosti za velkoobchodní ceny. Většinou nakupují pro sebe. Pokud mají živnostenské oprávnění, mohou zboží dále prodávat. V tomto plánu je kladen důraz na přímé objednávky, ze kterých je vyplacena provize, popřípadě může být provize vyplácena za nábor. Distributoři nepřijímají další distributory, kteří by jim přinášeli další příjem. Příjem je pouze formou provize nebo bonusu.\n\nTento plán používají společnosti jako např. Avon, Tupperware, Kirby (vakuové vysavače) a Pampered Chef. \n\nUni-Level je základem pro Multi-Levelové plány. Distributor své nové distributory, který sponzoruje, registruje přímo pod sebe a dostává provizi (3-8%) z celkového objemu podřízených down-line (obvykle 5, max. 8 generace). Základem je tedy tvořit širokou základnu, ze které je pak vyplácen celkový bonus.\n\nJedná se o nejčastěji používaný systém u společností, které vznikly před rokem 1980. Jedná se tedy o nejstarší a také nejjednodušší kompenzační plán. Princip spočívá v tom, že: Distributor nakupuje výrobky za velkoobchodní cenu, tyto výrobky dále prodává. Současně ve spolupráci se sponzorem a upliny může registrovat u společnosti další distributory, kteří tvoří jeho downline. Tito downline nákupem výrobků za účelem své spotřeby a dalšího prodeje, vytváří celkový skupinový obrat. Na konci měsíce se tento obrat sečte (v Kč, nebo v bodových jednotkách) a dle příslušných pravidel se rozpočítají odměny. Odměna je na každé dosažené obratové úrovni jiná a každá úroveň je označena zvláštním titulem, nebo názvem. Richard Poe ve své knize \"Třetí vlna: nová epocha network marketingu\" uvádí jako příklady: „zlatý distributor“ a „tříhvězdičkový distributor“. Tyto úrovně opravňují k nákupu s větší slevou.\n\nPříjem distributora je složen z několika složek:\n\n1) Marže, tedy rozdíl mezi velkoobchodní a maloobchodní cenou.\n\n2) Procentuální odměna za vlastní velkoobchodní obrat.\n\n3) Procentuální odměna za skupinový velkoobchodní obrat.\n\n4) Bonusy dle výkonnosti.\n\nV dalším měsíci sice distributor začíná tzv. \"od nuly\", ale může se spoléhat na odběr zboží svými zákazníky, objednávky zboží distributory z již vytvořené skupiny a na objednávky od nově získaných distributorů. Při dosažení určitého objemu nákupu za velkoobchodní cenu může být od svého sponzora odpojen, stává se samostatným a obrat jeho skupiny se již nenačítá jeho sponzorovi. Sponzor za takto vytvořenou samostatnou skupinu (organizaci) dostává patřičnou procentuální odměnu, obvykle od 1% do 6%. Tato vyplácená odměna může být i dědičným příjmem pro další generace. V případě, že objem této samostatné skupiny poklesne pod stanovenou velkoobchodních hodnotu, skupina se vrací zpět pod sponzora a objem se započítává do obratu skupiny sponzora.\n\nNačítací kompenzační plán je modifikací kompenzačního plánu s odtržením samostatných skupin. Princip je založen na tom, že dosažený objem prodeje, resp. bodová hodnota, se započítává i do následujících období. Distributor, který v jednom měsíci dosáhl určité bodové úrovně, na této úrovni zůstává po celou dobu spolupráce a může pouze pokračovat vzhůru.\n\nBinární plán znamená, že každý distributor může mít maximálně dvě skupiny. Ty mohou mít také nejvýše dvě nohy atd., takže například ve třetí linii může být maximálně osm distributorů. V binárním plánu je distributor normálně vyplácen za produkci své slabší nohy. Může mu být umožněno, například podmíněně, aby si neproplacenou produkci ze silnější nohy přenášel do budoucna k proplacení po zvednutí výkonu slabší. Některé plány umožňují vytvoření další matice. Zde je velmi důležité podotknout, že pokud není plán omezen hloubkou, musí být omezen jinak, například proměnlivou výší provize.\n\nJedná se o binární plány, do kterých jsou zakomponovaný prvky z kompenzačních plánů s odtržením samostatných skupin, nebo načítacích.\n\n\"(řazeno abecedně)\"\n\nV roce 1974 se senátor Walter Mondale se rozhodl prozkoumat podnikání společností přímého prodeje. Vyšetřovatelé a úředníci nepochopili zásady systému, když tvrdili, že pokud se zboží nemůže prodávat v maloobchodních prodejnách, pak se jedná o omezení obchodní příležitosti a rozhodli, že společnosti v tomto odvětví vytvářejí pyramidové schémata. V roce 1975 bylo vyšetřováno několik společností, mezi nimi také Amway. Tento proces byl znám jako Amway vs. FTC. Vedení a právní zástupci společnosti Amway strávili téměř čtyři roky v soudních sítích a zaplatili milióny dolarů za soudní výlohy, aby očistili své dobré jméno a rovněž i jméno celého přímého prodeje. V roce 1979 FTC uznala, že Amway není pyramidou a současně uznala přímý prodej jako legitimní a efektivní systém distribuce.\n\nInformace o vyšetřování Amway komisí FTC je součásti encyklopedického článku Amway.\n\nV roce 2006 byla společnost Amway UK & ROI Limited vyšetřována britským ministerstvem obchodu a průmyslu (dříve DTI, nyní BERR). V polovině roku 2007 Amway zastavila registrace nových Amway IBO (Amway Independent Business Owner) a zakázala používání všech marketingových materiálů (tzv. BSM, Business Support Material) třetích stran, které nebyly odsouhlaseny vedením Amway a to do odvolání. Dne 8. listopadu 2007 bylo ministerstvem oznámeno, že vyšetřování bylo postoupeno soudu 19. listopadu 2007. Návrh ministerstva na ukončení činnosti Amway na území Spojené království Velké Británie a Irska, byla zamítnuta 14. května 2008. Na základě této události Amway UK & ROI Limited změnila pravidla kompenzačního plánu. V návaznosti na tento incident došlo ke změně obchodních podmínek ve všech společnostech Amway, vč. České republiky, Slovenska a Polska.\n\nInformace o vyšetřování Herbalife International Inc. komisí FTC je součásti encyklopedického článku Herbalife.\n\nPyramidové schéma je někdy také označováno jako: letadlo, sněhová koule, Ponziho schéma. Obchodní struktura v přímém prodeji může být k provozování pyramidové hry zneužita mnoha způsoby, např.:\n\n\nNěkteří distributoři spolupracující s firmami sdruženými v Asociaci osobního prodeje zaznamenali podle její předsedkyně Ildiko Dikošové v roce 2013 nižší tržby. To především v souvislosti se zákazem podomního prodeje, který přijaly stovky obcí. Asociace osobního prodeje se distancovala od praktik takzvaných „Šmejdů\" a zároveň protestovala proti zákazu podomního prodeje, protože zákaz ničí byznys i firmám, které stížnostem nečelí. Prezident Svazu obchodu a cestovního ruchu ČR Zdeněk Juračka rovněž nepovažoval plošný zákaz podomního prodeje za řešení situace a poukazoval na to, že poškození poctiví obchodníci zaměstnávají jen v Česku více než 200 tisíc lidí. Ústavnost zákazu potvrdil Ústavní soud a zdůvodnil jej především v zabránění obtěžování občanů.\n\nV USA je podomní prodej regulován jednotlivými městy. Velké množství měst jej nechává nadále volný, některá města jej celoplošně zakázala a významná část měst vyžaduje povolení k prodeji. Získání povolení k prodeji je často proces, v jehož průběhu je ověřena jak firma, tak samotný prodejce a v případě oficiálního vydání povolení je prodejce pozitivněji přijímán občany města.\n\nVíceúrovňový marketing byl poprvé zaveden do Číny americkými, tchajwanskými a japonskými společnostmi po čínské ekonomické reformě v roce 1978. Nárůst popularity víceúrovňového marketingu se shodoval s ekonomickou nejistotou a novým posunem k individuálnímu konzumu. V roce 1998 byl víceúrovňový marketing zakázán na kontinentální Číně. Další regulace tzv. „Prohibition of Chuanxiao\" ze dne 1. listopadu 2005, kde bylo ve 3 kapitole 2 nařízení státu uvedeno, že mít tzv. downliny je nelegální. Pokud byl povolen přímý prodej, pak byl povolen pouze za nejpřísnějších požadavků, aby se zajistilo, že se nejedná o pyramidová schémata, nebo tzv. činnosti „fly-by-night\". Steven O'Regan napsal: „Tímto nařízením Čína jasně říká, že zatímco přímý prodej je v kontinentální Číně povolen, víceúrovňový marketing ne.\" \n\nSpolečnosti přímého prodeje, které používají multi-levelové kompenzační plány se snaží najít způsoby, jak obejít, nebo změnit čínské zákazy, nebo vyvíjejí jiné metody, jak dostat své výrobky do Číny, např. prostřednictvím maloobchodních operací. Čínská pravidla pro přímý prodej omezují přímý prodej kosmetiky, zdravé výživy, čisticích prostředků, vybavení pro kulturistiku a kuchyňských potřeb. V nařízení vlády bylo vyžadováno, aby čínské nebo zahraniční společnosti (tzv. „\"FIEs\"), které mají v úmyslu zapojit se do přímého prodeje v Číně, aby požádaly o udělení licence na přímý prodej od Ministerstva obchodu \"MOFCO\"). V roce 2016 získalo licenci 73 společností, včetně tuzemských a zahraničních. V Hongkongu, je přímý prodej legálním obchodem, vč. maloobchodního prodeje a náboru distributorů. \n\nPočátkem roku 2019 zahájila Čínská vláda přezkum společností přímého prodeje. Tento přezkum byl znám jako „Hundred Days of Action\". V únoru byli pozváni zástupci 91 firem na jednání s regulačními orgány Číny. V témže měsíci byly pozastaveny registrace pro účastníky přímého prodeje. \n\nV květnu 2019 vydal magazín Direct Selling News článek s názvem Update on China’s “Hundred Days of Action”, kde zhodnotili celou operaci čínských orgánů. Končí čínská 100 denní akce byla zaměřená na potírání nezákonných praktik na trhu se zdravotními výrobky, včetně praktik přímých prodejců. Bylo zrušeno celkem 49 produktů přímého prodeje. V srpnu byla zveřejněna informace, že tato operace má dopad na společnosti: Herbalife, Nu Skin, USANA. Přehledy příjmů za 2. čtvrtletí ukazují pokles příjmů všech tří společností.\n\nSpolečnosti přímého prodeje jsou organizovány do profesního sdružení.\n\nPřímý prodej je celosvětově organizován takto:\n\n\nV České republice je přímý prodej organizován po hlavičkou Asociace osobního prodeje (AOP), která byla založena v roce 1993, tehdy ještě jako Českého sdružení přímého prodeje (ČNSPP). Sdružuje 9 společností přímého prodeje: Amway, Herbalife, Just CS, Mary Kay, Nu Skin, Oriflame, PartyLite, Vorwerk, ZAREN – Noemus a ZAREN – Ecoclean.\n\nMLMIA je neziskové, celosvětové, profesionální obchodní sdružení, které bylo založeno v roce 1985 odborníky z oboru přímého prodeje, pro podporu nezávislých distributorů, kteří prodávají zboží, služby koncovému spotřebiteli.\n\n\n\n"}
{"id": "183696", "url": "https://cs.wikipedia.org/wiki?curid=183696", "title": "Valerij Ševčuk", "text": "Valerij Ševčuk\n\nValerij Oleksandrovyč Ševčuk ( ; * 20. srpna 1939, Žytomyr, Kyjev) je současný ukrajinský prozaik. \n\nNarodil se v Žytomyru na Volyni, vystudoval historii v Kyjevě, kde také pracoval jako archivář.\n\nTěžiště jeho tvorby tvoří jednak psychologizující romány ze současného prostředí (např. \"Nábřežní 12\", 1968; \"Večer svatého podzimu\", 1969; \"Ranní kuropění\", 1979), jednak díla navazující na literaturu Kyjevské Rusi; z nichž nejznámější je román \"На полі смиренному\"; toto dílo bylo zatím jako jediné přeloženo do češtiny pod titulem \"Příbytek pokory aneb Nový synaxář kyjevský sepsaný hříšným Simeonem, mnichem svatého kláštera Pečerského\". V něm se autor inspiroval tzv. Kyjevopečerským paterikem ze 13. století a prostřednictvím postavy mnicha Simeona vypráví ve dvanácti kapitolách o dvanácti dávných řeholnících, současnících letopisce Nestora (který zde také vystupuje), přičemž osoba vypravěčova se děje rovněž účastní a je pojítkem jeho jednotlivých epizod. Dějištěm je kyjevský jeskynní klášter, dnes známý jako Kyjevskopečerská lávra. Literární teoretička Daniela Hodrová spatřuje v románu příbuznost s Ecovým dílem \"Jméno růže\".\n\n"}
{"id": "183698", "url": "https://cs.wikipedia.org/wiki?curid=183698", "title": "Hmat", "text": "Hmat\n\nHmat je fyzický vjem, tradičně řazený mezi pět (lidských) smyslů. Ve skutečnosti je hmat spíše soubor několika různých smyslů, které pomocí receptorů v kůži umožňují získávat vjemy z bezprostředního okolí: o tlaku, bolesti, chladu, teplotě, vpichu, vibracích atd. Souhrnně se tyto stimulace nazývají \"taktilní kontakt\".\n\nHmatové receptory jsou po pokožce rozprostřeny s různou hustotou: Nejméně jich je na zádech, naopak hmatově nejcitlivější jsou konečky prstů, špička jazyka a genitálie. Hustoty receptorů po těle se liší řádově.\n\nSlepí lidé nemohou číst zrakem, proto se učí zvláštní abecedu z vyvýšených bodů, zvanou Braillovo písmo: Skupiny výstupků nahmatávají špičkami prstů.\n\n"}
{"id": "183699", "url": "https://cs.wikipedia.org/wiki?curid=183699", "title": "Moldavané", "text": "Moldavané\n\nMoldavané (moldavsky/rumunsky \"Moldoveni\"; cyrilicí oficiálně používanou pouze v separatistickém Podněstří Молдовень) jsou východorománský národ žijící v jihovýchodní Evropě, jehož dějiny jsou úzce spjaté s dějinami Rumunů, s nimiž bývá často ztotožňován; některé státy, instituce, úřady či vědecké studie (především rumunské) rumunskou a moldavskou národnost nerozlišují. Moldavané obývají dnes dva státy: Moldavskou republiku a mezinárodně neuznanou Podněsterskou moldavskou republiku, která vyhlásila nezávislost na Moldavské republice v roce 1991.\n\nHlavní část historického území Moldavska patří Rumunsku. Na tomto území moldavská národní identita skoro úplně podlehla rumunské. Rozdíl mezí Moldavany a Rumuny je latentní, mnoho lidí se označuje (auto-identifikuje etnicky) jako Moldavané a Rumuni současně. Moldavané se liší od Rumunů tradici vlastní státnosti, bohatším ruským kulturním dědictvím a některými jazykovými specifiky: větší archaičnosti jazyka, přízvukem a mluvnici, která obsahuje větší počet slov slovanského původu. V Moldavské republice, oproti Rumunsku, se do konce 20. století používala cyrilice, abeceda, která dnes je používaná jen v podněsterském Moldavsku. Část Moldavanů mluví rusky a ukrajinsky. Moldavané mají s Rumuny společné částečně etnogenezi, jazyk, více než 150 let státních dějin a pravoslaví, ke kterému se hlásí většina Moldavanů i Rumunů. Pojem Moldavané má tedy dva významy: může označovat rumunské obyvatele celé Moldávie (tedy moldavské, rumunské i ukrajinské části), stejně jako etnickou skupinu o zhruba 3 200 000 příslušnících obývající především dnešní Moldavsko (69,6 %) a považujících se za samostatný národ.\n\nMoldavané vedle Moldavska a Rumunska žijí jako původní obyvatelé na Ukrajině, v historických oblastech: Bukovina, pobřeží Černého moře (Oděská oblast), Záporoží a Podolí. Tradičními místy, která Moldavané vybírali v minulosti pro exil, byly: Polsko (zvlášť Ruské vojvodství s hlavním městem Lvovem – dnes Ukrajina), Rusko, Řecko, Istanbul (dříve Konstantinopol), Paříž, Sedmihradsko a Budapešť. V současnosti se Moldavané nejčastěji rozhoduji pro exil v Rumunsku, ve velkých městech Ruska – hlavně v Moskvě a Petrohradě, ve Francii, Itálii a Španělsku. Moldavané žijí také v Kazachstánu – jsou to většinou potomci odpůrců stalinistického režimů deportovaných z Moldavska .\n\nPříchod východoslovanských kmenů – Uličů, Tiverců i Bílých Chorvatů – ovlivnil území Moldavska už v raném středověku slovanskou kulturou. V 9. století bylo území Moldavska připojeno ke Kyjevské Rusi, potom se také dostalo pod nadvládu Haličské Rusi. Odtud pochází starý název země „Valašsko-Rusko“ (rumunsky \"Vlaho-Rusia\"), oproti Sedmihradsku, které bylo obdobným způsobem pojmenované „Valašsko-Uhersko“ (rumunsky \"Vlaho-Ungaria\") a Valašska „Valašsko-Bulharsko“ (rumunsky \"Vlaho-Bulgaria\").\n\nOd začátku 14. století se do Moldavska začaly stěhovat románské kmeny Valachů (odtud někteří z nich pokračovali dále směrem podél Karpat, kudy došli do Moravy a Slezska). V zemi narazily na nečetné slovanské obyvatelstvo, s kterým se začaly asimilovat. Sám původ Valachů není příliš jasný. Pojem Valach znamená kočovného pastevce, jeho význam je tedy spíš ekonomický než etnický. Zpočátku se tak nazývlo pouze albánské a východorománské obyvatelstvo, později také Slované, kteří převzali od „pravých Valachů“ kočovný, pastevecký způsob života. Mezí těmito pastevci se dlouho nevytvořily větší sociální rozdíly spojené se vznikem vládnoucí vrstvy, která by svým postavením vysoce předčila ostatní. Valaši žili jako poddaní střídajících se říší – Byzance, Bulharska, Ruska, Uher či Srbska. Jelikož se však nezdržovali ve stálých sídlech, byli asi ve velké míře ušetřeni státních zásahů. To však také napomáhalo tomu, že si uchovávali archaický způsob života, že zůstali rozděleni na řadu čeledí a drobných kmenů a že po dlouhou dobu nevytvořili žádné státní útvary. Archaické, krajně patriarchální společnosti Valachů představujících magický (mytický) typ kultury, byly silně uzavřené, odolné vůči asimilačním procesům. Mimo „valašský“ typ ekonomiky mají Rumuni a Moldavané společné s Albáncí některé jazykové prvky. Existuje teorie, že předkové Moldavanů a Rumunů mohli být Albánci romanizovaní v době římského impéria.\n\nDo 18. století měl moldavský stát charakter románsko-slovanský. Úředním jazykem byla staroslověnština (později také řečtina) a románské texty byly psané „slovanskou abecedou“ – cyrilici do poloviny 19. století. Většina moldavských topografických názvů (měst, vesnic) je slovanského původu.\n\nV 17. století se mnoho významných moldavských bojarů rozhodlo pro exil v katolickém Polsku. Zde většinou studovali v církevních jezuitských školách, kde byl kladen důraz na latinské prvky v jazyce moldavského obyvatelstva. Propagace „latinského, římského původu“ ležela na srdci katolickému kléru, poskytovala totiž možnost potlačovat řeckou, respektive slovanskou ortodoxii. Pro Moldavany byla atraktivní tím, že zvyšovala jejich prestiž jako národa, mohli se stavět jako „rovnocenní“ nebo „více cenní“ ve vztahu k okolním národům. Slovo „Rumun“ znamená doslovně „Říman“.\n\nPrvním mezí Moldavany a Valachy, kdo poukázal na latinský původ moldavštiny, byl moldavský bojar Grigore Ureche (1590–1647). Ureche vystudoval svobodná umění na jezuitské škole ve Lvově. V části úvodu do svého „Letopisu Moldavska“ (napsán 1642 až 1647, \"Letopișețul Țării Moldovei\"), kterou pojmenoval „O našem moldavském jazyce“, hlásá a na příkladech dokládá latinský původ moldavštiny (což platí i pro rumunštinu). V tradici pokračoval Miron Costin (1633–1691), který nabyl vzdělání v jezuitské koleji v polském městečku Bar poblíž moldavských hranic. Jeho nedokončené pojednání „O moldavském národě“ (1686–1691, \"De neamul Moldovenilor\") je polemicky zaměřenou monografií o původu Moldavanů a Valachů a jejich jazyka. Costin byl přesvědčen, že Moldavané a Valaši pocházejí přímo od římských kolonizátorů. Vrcholným dílem tohoto období je latinsky psaná „Kronika starobylosti Rumuno-Moldo-Valachů“ (1717, \"Hronicul vechimii romano-moldo-vlahilor\") moldavského knížete Dimitrie Cantemira (1673–1723). V své kronice Cantemir obhajuje domněnku o čistě římském původu Moldavanů a Valachů, avšak na druhé straně posuzuje kontinuitu romanizovaného obyvatelstva v bývalé Dácii. Stejně jako Miron Costin považuje Moldavany za část většího „římského národa“.\n\nRumunsko (Romania)je poměrně mladý název. Objevil se teprve v 19. století jako politický program a má vyjadřovat myšlenku, že jazyk a kultura valašského a moldavského obyvatelstva jsou „románské“, tj. že pochází od Říma. Z národně-politického hlediska byl pojem „Rumunsko“ spjat s požadavkem, aby všechno románské obyvatelstvo v východní Evropě žilo v jednom státě. V roce 1862 název země „Spojená knížectví Moldavska a Valašska“ byl změněn na „Rumunské knížectví“. Nově vzniklý národ měl svoji vlastní mytologii. Rumuni se považovali za přímé potomky starobylých Římanů. Časem toto „přání” nevydrželo historické kritiky. Jiným, novějším mýtem je odvozování původu Rumunů od starobylých Dáků, kteří měli podlehnout romanizaci. I tento názor měl politický význam, protože měl potvrzovat prvenství Rumunů na sporných územích. Předpoklad, že Rumuni a\nMoldavané pocházejí od romanizovaných Dáků rovněž není snadné vědecky obhájit, a to z několika důvodů:\n\na) území Moldavska nikdy nebylo součástí římského impéria\n\nb) vláda Římanů v Dácii trvala 165 let, tj. méně než v ostatních provinciích, kde obyvatelstvo podlehlo romanizaci, i méně než v provinciích, jejichž obyvatelstvo romanizaci nepodlehlo, kupříkladu v Británii\n\nc) podle římských zdrojů římské obyvatelstvo bylo evakuováno z Dácie kvůli náporu germánských kmenů\n\nd) germánské kmeny, které žily na území Dácie, by po evakuaci Římanů musely po sobě\nnechat nějaké stopy v jazyce místního obyvatelstva; v rumunštině/moldavštině takový vliv chybí\n\ne) moldavský/rumunský jazyk má některé společné vlastnosti s albánštinou\n\nf) moldavský a rumunský folklór je na mnoho místech podobný albánskému a řeckému.\nRumunská národní identita vznikala v opozici vůči Slovanům a Maďarům. Rumunští národní a jazykoví buditelé, kupříkladu Gheorghe Lazăr (1779–1823), sáhli k antice a zdůrazňovali latinský charakter svého jazyka a kultury „uprostřed slovanského moře“. Pozdně římská Dácie je prohlášena za zárodečnou buňku rumunství, císař Traianus postoupil na místo zakladatele rumunských dějin. Lazăr vytvořil nepřerušenou kontinuální linii od Dáků až k dnešnímu Rumunsku. V 20. století byla hypotéza „o dácko-římském původu“ rozšířena i na předřímské Dáky. To má zdůvodnit teorii o autochtonii, o původním „rumunském“ obyvatelstvu na území celého dnešního Rumunska a Moldavska.\n\nProblém uznání Moldavanů jako samostatného národa (a zároveň moldavštiny jako od rumunštiny odlišného jazyka) je poměrně nový a zejména v Rumunsku a Moldavsku je velmi citlivý a ožehavý. Před rokem 1922, kdy na území Sovětského svazu vznikla Moldavská autonomní republika (Podněstří), moldavská národní identita skoro úplně podlehla rumunské. Obyvatelé historického území Moldavska se většinou hlásili k rumunské národnosti. V roce 1940 Sovětský svaz připojil ke svému území Besarábii (zhruba území dnešního Moldavska), která byla v roce 1918 odtržena od Ruska a připojena k Rumunsku. Protože chtěl Sovětský Svaz zpřetrhat svazky nově dobytého území s Rumunskem, „uměle probouzel“ národnost Moldavanů a přiměl obyvatele, aby se k ní hlásili (to platilo i pro románské obyvatelstvo žijící na Ukrajině a v jiných svazových republikách). Po rozpadu SSSR se v Rumunsku očekávalo, že se Moldavané vrátí k rumunské národní identitě; k tomu však nedošlo a nedochází – Rumuni jsou tak v dnešním Moldavsku oficiálně v menšině (2%, 2004), zatímco podíl Moldavanů činí 69,6 %.\nZakladatelem moldavské vzdělanosti byl v 16. století Grigore Ureche, který ve své kronice \"Letopiseţul Ţării Moldovei\" poprvé zaznamenal existenci moldavského jazyka a jeho románského původu. Významným politologem a odborníkem na geopolitiku je Oleg Serebrian.\n\nV Moldavsku se narodil slavný básník Mihai Eminescu a jeden z nejslavnějších klavíristů historie Anton Rubinstein. V Sovětském svazu se prosadil filmový režisér Emil Loteanu, v Rumunsku básník Grigore Vieru. Nejpřekládanějším současným moldavským autorem ve světě je Ion Druce. V populární hudbě se proslavila disco kapela O-Zone tvořená trojicí Dan Bălan, Radu Sîrbu a Arsenie Todiraş. Dětskou pěveckou hvězdou je Cleopatra Stratanová.\n\nMoldavským národním hrdinou je kníže Štěpán III. Veliký, který statečně vzdoroval Turkům, Polákům i Uhrům. Prvním prezidentem samostatného Moldavska byl Mircea Snegur. Druhým byl Petru Lucinschi. Třetím Vladimir Voronin, který se tak stal prvním demokraticky zvoleným komunistickým prezidentem od pádu Berlínské zdi. Současným, čtvrtým prezidentem je Nicolae Timofti. Premiéry byli Mircea Druc, Valeriu Muravschi, Andrei Sangheli, Ion Ciubuc, Ion Sturza, Dumitru Braghiș, Vasile Tarlev, Zinaida Greceanîi, Vlad Filat, Iurie Leancă, Chiril Gaburici a Valeriu Streleț. Významnou figurou ruské občanské války byl Grigorij Ivanovič Kotovskij.\n\nK nejúspěšnějším sportovcům samostatného Moldavska patří vzpěrači Cristina Iovu, Anatolie Cîrîcu či Sergei Mureiko. Také lukostřelkyně Natalia Valeeva.\n\nDimitrie Cantemir, Mihail Sadoveanu, Vasile Stati, Antioch Cantemir\n\n\n"}
{"id": "183701", "url": "https://cs.wikipedia.org/wiki?curid=183701", "title": "Čtvrť", "text": "Čtvrť\n\nOznačení čtvrť nemá jako termín pevně stanovený význam.\n\nV urbanistice může znamenat:\nV astronomii:\n\n"}
{"id": "183705", "url": "https://cs.wikipedia.org/wiki?curid=183705", "title": "Lávka přes nádraží Praha-Smíchov", "text": "Lávka přes nádraží Praha-Smíchov\n\nLávka přes smíchovské nádraží (nazývaná též Smíchovská lávka nebo Radlická lávka) spojuje jižní část pražského Smíchova (Nádražní ulici) s částí Smíchova u Radlic (Křížová a Radlická ulice).\n\nTato pěší lávka, dlouhá 175 metrů, prochází přímo nad takzvaným severním nástupištěm smíchovského nádraží, od roku 2007 umožňuje i příchod k němu.\n\nSprávcem lávky je Technická správa komunikací hl. m. Prahy.\n\nLávka byla postavena v letech 1929–1930 (podle jiných zdrojů byla dokončena v roce 1929 nebo postavena roku 1900). Konstrukci vyrobila Pražská mostárna – Českomoravská Kolben Daněk.\n\nV roce 1953 byla smíchovská schodišťová věž posunuta o 10 m směrem k Nádražní ulici a před ni bylo vloženo 7. pole lávky, čímž byla prodloužena.\n\nRekonstrukce lávky (výměna monolitické mostovky za prefabrikovanou) proběhla od 10. dubna 1974 do října 1974, kdy ve špičkách pracovních dnů toto přerušené pěší spojení nahrazovala autobusová linka X-600.\n\nKolem roku 1990 byla zesílena konstrukce smíchovského schodiště a byly vyměněny dubové fošnové podlahy a stupně.\n\nV roce 1999 firma Pontex Praha po průzkumu vyhodnotila stavební stav mostu dle příslušných ČSN jako špatný až velmi špatný, například kvůli koroznímu oslabení konstrukce.\n\nLávka byla znovu rekonstruována od dubna do listopadu 2002 (zcela uzavřena byla po dobu letních prázdnin) při výstavbě komunikace Městského okruhu Zlíchov–Radlická (Dobříšská ulice) navazující na tunel Mrázovka. Na radlické straně přitom byla lávka o 45,5 m zkrácena a dosavadní schodiště bylo přitom nahrazeno úrovňovým navázáním na chodník. Cílem rekonstrukce bylo prodloužit životnost lávky o dalších 20–30 let. Zatížitelnost lávky byla zvýšena na 0,40 t/m\n\nV roce 2007 bylo přistavěno schodiště z lávky k železniční zastávce Praha-Smíchov severní nástupiště.\nLávka je tvořena ocelovou nýtovanou konstrukcí o 6 polích, ve dvou polích má rozpětí po 42,8 m. Na smíchovské straně navazuje ocelová konstrukce schodiště s dřevěnými stupni. Svítidla veřejného osvětlení jsou na příčných portálech nad chodníkem.\n\nDélka lávky v letech 1953–2002 byla 210,3 m, po zkrácení v roce 2002 je lávka dlouhá 174,5 m, z čehož samotné přemostění má délku 164,8 m. Šířka mostu je necelé 3 metry (šířka chodníku 2,88 m). Výška mostu je cca 9 metrů nad nádražím.\n\nV místě lávky je přerušen hřeben střech provozních budov kolem nákladní části nádraží.\n\nPřemosťovány jsou tyto koleje nádraží Praha-Smíchov:\n\n\n"}
{"id": "183717", "url": "https://cs.wikipedia.org/wiki?curid=183717", "title": "MAPE", "text": "MAPE\n\nMAPE Mydlovary (akronym pocházející ze slov \"MAgnezium PErchlorát\", což je chloristan hořečnatý) je bývalá chemická úpravna uranové rudy, která se rozkládá mezi obcemi Mydlovary, Zahájí, Olešník, Nákří a Dívčice, poblíž města Zliv, cca 20 km od jaderné elektrárny Temelín, Českých Budějovic a Vodňan. Součástí areálu je 286 ha uranových odkališť, která představují jednu z nejzávažnějších ekologických zátěží v celé České republice.\n\nV anketě Mladé fronty DNES \"Největší hrůza Jihočeského kraje\", kterou tento deník vyhlásil v září 2007, obsadila MAPE druhé místo.\n\nUranová ruda se v Mydlovarech ani v jejich okolí nikdy netěžila, byla přivážena nákladními vlaky z různých dolů Československa i ze zemí bývalé RVHP. Rudy s vyšším obsahem uhličitanů (původem z dolů v Rožné nebo Příbrami) byly louženy hydrogenuhličitanem sodným (alkalická linka), rudy se sníženým obsahem karbonátů (Zadní Chodov) kyselinou sírovou (kyselá linka). Po zahájení těžby na ložisku u obcí Hamr na Jezeře a Stráž pod Ralskem v severních Čechách se kyselá linka ještě dělila na normální a „tvrdou“, kde loužení probíhalo za vysokých koncentrací kyseliny (560 g 94% kyseliny sírové na 1 litr louženého materiálu).\n\nÚpravna byla projektována na kapacitu 300 000 tun přepracované rudy ročně. Zkušební provoz byl zahájen v říjnu 1962, projektovaného výkonu bylo dosaženo v následujícím roce. Zpracovatelská kapacita dosáhla maxima v letech 1979-1983, kdy bylo upravováno přes 700 000 tun rudy ročně. V úpravně MAPE byly postupně vyvinuty a realizovány technologie pro zpracování materiálu ze všech československých ložisek uranové rudy.\n\nV průběhu provozu úpravny MAPE bylo u Mydlovar zpracováno přibližně 16,7 miliónů tun uranové rudy. Následkem toho vzniklo několik odkališť o celkové rozloze téměř 300 ha, ve kterých je uloženo kolem 36 000 000 tun kalů (objem kalů 24 000 000 m, objem vázané vody 17 000 000 m). Odkalová pole vznikla převážně v prostorách po těžbě lignitu. Znečištěné zbytky z výrobního procesu byly bez další úpravy umístěny do odkališť, jejichž dno nebylo dostatečně zajištěno proti prosakování do podloží.\n\nHlavními znečišťujícími látkami jsou těžké kovy a radioaktivní látky. V současné době existuje pod celou oblastí rozsáhlé pole kontaminovaných podzemních vod.\n\nNebezpečí pro životní prostředí představují zejména znečištěné podzemní vody, které svým přirozeným pohybem transportují kontaminující látky mezi obce Mydlovary a Zahájí. Druhým závažným rizikem je radioaktivní prach, který vítr přemísťuje do dalekého okolí.\n\nPřes provedené sanace a vysoké investice do zajištění oblasti, odkaliště a bývalá zpracovna dodnes představují mimořádnou zátěž pro životní prostředí. Na problém upozorňují některé nevládní organizace, mj. Jihočeské matky.\n\nV současné době dochází k tzv. sanaci lagun u Mydlovar, ke kterým se používají i popílky ze spaloven odpadů, které obsahují vysoké koncentrace řady toxických chemikálií např. dioxinů. Podle odhadů občanského sdružení Arnika končí ve firmě Quail provádějící „sanaci“ až čtvrtina všech popílků, které jsou vyprodukovány spalovnami v České republice.\nV dubnu 2012 internetový deník Aktuálně.cz upozornil, že státní podnik Diamo zadal tři zakázky na odstranění starých ekologických zátěží za 1,9 miliardy korun, ale podle veřejně dostupné zadávací dokumentace v soutěži mohou uspět jen firmy Energie a Geosan Group. \n\n"}
{"id": "183719", "url": "https://cs.wikipedia.org/wiki?curid=183719", "title": "Daniel Jackson", "text": "Daniel Jackson\n\nDaniel Jackson, Ph. D. (* 8. července 1965) je fiktivní postava ze světa Hvězdné brány. Ve filmu Hvězdná brána ho ztvárnil herec James Spader, v seriálu Hvězdná brána poté herec Michael Shanks.\n\nJedná se o doktora archeologie, antropologie a filologie.\n\nDaniel je jediným dítětem archeologů Melbourna a Claire Jacksonových, kteří zahynuli při nehodě v muzeu. Poté ho vychoval jeho dědeček, archeolog Nicholas Ballard.\n\nDoktor Daniel Jackson hovoří mimo angličtiny dalšími 27 jazyky (epizoda Dvoustá), například starověkou egyptštinou, španělsky, rusky, mandarínsky, německy, dále také goa'uldsky, jazykem Antiků nebo jazykem Unasů. Daniel nejprve pracoval na publikacích, v nichž přesvědčoval vědeckou komunitu revoluční teorií, ve které tvrdí, že egyptské pyramidy sloužily jako přistávací plochy pro goa'uldské Ha'taky. Tak ho našla Catherine Langfordová a seznámila ho s projektem Hvězdné brány. Po událostech na Abydosu se rozhodl tam zůstat se svou abydoskou ženou Sha're. Kvůli únosu své ženy se přidal k týmu SG-1, aby se pokusil ji najít a osvobodit od goa'uldského symbionta. Po její smrti zůstal v programu hvězdné brány, aby se společně s ostatními pokusil najít tak silné spojence a technologie, kterými by mohli porazit Goa'uldy. To se jim nakonec také podařilo, pomohli i zničit replikátory a narazili i na Orie, odnož povznesených Antiků, kteří se stali novou hrozbou. Nakonec se jim podařilo porazit i je a nastolili tak v galaxii vytoužený mír. Kromě svých znalostí se Daniel povznesl, aby se přidal k Ostatním a aby pomohl najít zbytku SG-1 Ztracené město Antiků, kde by mohli najít vyspělé zbraně. Oma Desala ho ale zastavila a snížila jej opět do lidské formy. Při závěrečné bitvě s Goa'uldy a replikátory byl zabit a měl se znovu rozhodnout, zda se opět povznese. Oma ho však důrazně varovala, že napotřetí mu rozhodně nebude pomáhat v povznesení. Když se Oma vzepřela pravidlům a zničila Anubise, ostatní nakonec Daniela vrátili zpět k jeho přátelům. Během misí s SG-1 vyniká svými diplomatickými a komunikačními dovednostmi, dokázal přesvědčit Morganu le Fay, aby jim pomohla v boji proti Oriům, dokonce sdílel vědomí s Merlinem, kterého našli při pátrání po Sangraalu. Díky těmto vědomostem dokázal pomoci svým přátelům utéci před Adrií a nakonec s pomocí Merlina vytvořili zbraň, se kterou zničili Orie. Adria se pak před svou smrtí povznesla a převzala jejich místo i kolektivní moc. Daniel Jackson je neocenitelným členem týmu.\n"}
{"id": "183720", "url": "https://cs.wikipedia.org/wiki?curid=183720", "title": "Victoria (přítok Timorského moře)", "text": "Victoria (přítok Timorského moře)\n\nVictoria ( ) je řeka na severu Austrálie v Severním teritoriu. Je dlouhá 570 km. Povodí má rozlohu přibližně 78 000 km².\n\nPramení na planině Kimberley a protéká pouštní krajinou. Ústí estuárem širokým 25 km do zálivu Josefa Bonaparta v Timorském moři. Estuár postupně přechází v záliv Cuins Channel.\n\nV období monzunových dešťů od prosince do února až března je stav vody vysoký a v období sucha od dubna až května do listopadu hladina klesá a místy se koryto rozpadá na oddělené části Průměrný roční průtok je 140 m³/s.\n\nVodní doprava je možná do vzdálenosti 150 km od ústí.\n"}
{"id": "183721", "url": "https://cs.wikipedia.org/wiki?curid=183721", "title": "Budějovické náměstí", "text": "Budějovické náměstí\n\nBudějovické náměstí je někdejší název prostranství v Praze 4 na křižovatce ulic Olbrachtova, Vyskočilova a Budějovická, u severozápadního východu dnešní stanice metra Budějovická. Oficiálně tento název platil v letech 1941–1983. V průběhu osmdesátých let 20. století byl prostor zastavěn a ztratil charakter náměstí.\n\nDíky dobré dopravní obslužnosti a velké občanské vybavenosti (poliklinika či obchodní dům DBK) se z Budějovického náměstí stalo přirozené centrum s širokým akčním radiem.\n\nV roce 1922 byly dosavadní samosprávné obce Nusle, Michle a Krč jako katastrální celky připojeny k Praze jako součást Praha XIV. V tomto období vzrůstala privátní i družstevní bytová výstavba, zakládaly se průmyslové podniky (Jawa Janeček-Wanderer aj.) a byla zavedena městská hromadná doprava. Počet obyvatel se výrazně zvýšil.\n\nZa protektorátu oblast stagnovala. Poválečné období s sebou přineslo řadu změn, po roce 1945 vznikla na místě náměstí Hasičská zbrojnice s vysokou dřevěnou věží. Po roce 1948 došlo k řadě reorganizací správního uspořádání s obvodem Praha XIV-Nusle. Zákonem č. 65 z roku 1960 vznikl obvod Praha 4, do něhož byla oblast zahrnuta.\n\nV letech 1957–1964 v okolí vzniklo první panelové sídliště Herálecká, Antala Staška, následovala sídliště Pankrác I., II., III., sídliště Michelská a sídliště v Horní Krči.\n\nTěžištěm celého náměstí je stanice metra linky C Budějovická. Od ní vyjíždějí autobusové linky pražské MHD i regionální linky, které obsluhují zejména jižní okolí Prahy. Důležitý je také dopravní vztah k nedalekému BB Centru. Nedostačující kapacitu stávajících linek MHD vyřešili nájemci centra zřízením bezplatné kyvadlové dopravy.\n\nRoku 1930 byl zahájen provoz na tramvajové trati od pankrácké vozovny na Kačerov (trať byla vedena zhruba dnešními ulicemi 5. května, Hvězdova, Budějovická a Jihlavská ke smyčce na Kačerově). V roce 1938 se u křižovatky Budějovické ulice s Olbrachtovou se připojila novostavba tramvajové tratě na Ryšánku. V roce 1952 zahájila provoz smyčka (poblíž známé hospody \"Na Lísku\") na Budějovickém náměstí, která měla odlehčit provozu na koncových úsecích.\n\n26. září 1970 byl v důsledku výstavby Severojižní magistrály zastaven provoz od pankrácké vozovny ulicí 5. května a trať byla přeložena do ulice na Pankráci a na Veselí, navazující na ulici Nad Nuslemi, kde byla zřízena nová výstupní konečná stanice. 19. října 1970 byla s ohledem na výstavbu metra zrušena tramvajová trať od Budějovického náměstí na Kačerov a zároveň byl přerušen provoz na Ryšánku. Tramvajový provoz byl zkrácen do smyčky na Budějovickém náměstí. V roce 1974 pak byla trať v důsledku zprovoznění první linky pražského metra v úseku Na Veselí – Budějovické náměstí zcela zrušena.\n\nObnova tramvajového provozu je málo pravděpodobná, zvláště její vedení ulicí Antala Staška (tato ulice byla v roce 2007 zásadně přestavěna). Existují sice záměry na vybudování trati v trase Lihovar (Smíchov) – Dvorce – Jeremenkova – Budějovické náměstí – Pražského povstání, ale o této variantě se uvažuje již přes 30 let a nikdy se nedostala dále než do stádia předběžných úvah. V ulici Na strži, Jeremenkově ulici i v Olbrachtově ulici je však nadále zachován středový pás zeleně jako prostorová rezerva pro možnou budoucí pokládku tramvajových kolejí.\nPodle nového územního plánu by mělo dojít k prodloužení trati z Pražského povstání na křižovatku ulic Budějovické, Olbrachtovy a Vyskočilovy a zde by se měla dělit na dvě větve:jedna směrem Vyskočilovy ulice k Michelské plynárně a druhá směrem Olbrachtovy ulice do Podolí.\n\nPrvní plány pro podzemní tramvaj s výstavbou tunelů na Pankrácké pláni vůbec nepočítaly, tunelová část měla končit pár desítek metrů za nuselským mostem a oblast Budějovické tak měla být obsloužena tramvají na běžném povrchovém tělese. Změna nastala až po přehodnocení projektu, kdy se rozhodlo o stavbě metra bez „tramvajového“ mezikroku. I přesto nemuselo být metro na Budějovické vůbec jisté. Rozhodujícím faktorem totiž bylo nalezení vhodného pozemku pro stavbu depa, přičemž kačerovská varianta byla uvažovaná až mezi posledními. Nejprve se totiž počítalo s výstavbou v oblasti nádraží Praha-Krč (společně s původními plány na umístění sídliště Jižní Město do katastru Písnice), v tom případě by se první provozní úsek trasy metra C Budějovickému náměstí vyhnul a z Pankráce by zamířil přímo na jih, do oblasti Ryšánky a Dolní Krče.\n\nNejviditelnější změnou, které v terénu metro přineslo, bylo vytěžení stavební jámy pro hloubenou stanici, jež poté už nebyla zasypána v původní výši. Přes tuto jámu vznikly dva nové mosty (ulice Antala Staška a Olbrachtova); ty jsou dnes již málo viditelné, neboť např. u jižního mostu došlo při stavbě DBK a budovy ústředí České spořitelny k navýšení terénu na úroveň vozovky.\n\n\n\n\n"}
{"id": "183722", "url": "https://cs.wikipedia.org/wiki?curid=183722", "title": "Burdekin", "text": "Burdekin\n\nBurdekin ( ) je řeka na severovýchodě Austrálie v Queenslandu. Je dlouhá 680 km. Povodí má rozlohu přibližně 132 000 km².\n\nPramení na planině Aterton a protéká přes savanu v široké dolině. Na dolním toku protíná hřbet Leichhardt a ústí do Korálového moře.\n\nV období dešťů od prosince do března dochází k silným povodním a v období sucha téměř vysychá. Průměrný roční průtok je 285 m³/s.\n\nNa řece bylo vybudováno několik přehradních nádrží. V místech, kde protíná hřbet Leichhardt je to přehrada Dalrymple.\n"}
{"id": "183723", "url": "https://cs.wikipedia.org/wiki?curid=183723", "title": "Dósan Saitó", "text": "Dósan Saitó\n\nDósan Saitó ( , \"Saitó Dósan\"; 1494 – 28. května 1556) je synonymum dramatického vzestupu a pádu bouřlivé éry Sengoku džidai. Legenda ho popisuje jako \"Mamuši z Minó\" (druh jedovatého hada), kterou získal díky své chladné taktice.\n\nPůvodně bohatý obchodník z provincie Jamaširo (Kjóto), který svůj vliv a sílu uplatnil k politickému růstu. Stal se služebníkem Jorinariho Toki z provincie Minó (současná prefektura Gifu) a pravděpodobně vykonával úřad správce této provincie. Sídlil na hradě Inabajama a masivně rozšiřoval dále svůj politický i obchodní potenciál. To zákonitě muselo vést ke sporu s jeho dosavadním pánem Jorinarim. Vyvrcholením sporu se stal puč, po jehož vypuknutí byl Jorinari vytlačen za hranice provincie a roku 1542 se Dósan jmenoval daimjó Minó. Jorinari se samozřejmě nemohl smířit se ztrátou svého panství, a tak se spojil se svým jižním sousedem, panem Nobuhidem Odou z provincie Owari. Dósanova armáda však alianci roku 1547 porazila v bitvě o Kanoguči. Vítězství nejen potvrdilo Dósana jako pána provincie, ale rovněž rozšířilo slávu jeho jména po celém Japonsku. Nobuhideho donutily okolnosti uzavřít s novým sousedem mírovou dohodu, která byla potvrzena sňatkem jeho syna Nobunagy a Dósanovy dcery Nohime v roce 1549.\n\nOkolo roku 1555 se začaly šířit zvěsti, že Jošitacu Saitó není skutečným Dósanovým synem. I přes tyto neblahé zprávy Dósan pravděpodobně ustavil Jošitacua svým nástupcem a dědicem, i když existuje několik možných verzí. Včetně verze o sváru a násilném převzetí moci Dósanovým nástupcem. Ať byla pravda jakákoliv, je doloženo, že v posledním období Dósanova života nebyly jeho rodinné vztahy nikterak vřelé.\n\nOstatně, převrat, kterým se Jošitacu měl dostat k moci údajně proběhl roku 1556. Během něho měly být Dósanovy síly rozdrceny mnohonásobnou přesilou v bitvě u řeky Nagary.\n\nDósan byl známý jako mistr přezdívek. Jejich velké množství dokonce budí podezření o existenci dvou Dósanů, otce a syna, kdy syn převzal kompletní jméno po otci. Zde následuje výčet jmen, pod kterými byl Dósan také znám: Minemaru (峰丸), Horenbo (法蓮坊), Šogoró Macunami (松浪庄五郎), Masatoši Kankuró Nišimura (西村勘九郎正利), Šinkuró (新九郎), Norihide Nagai (長井規秀), či Tošimasa Sakondaju Saitó (斎藤左近大夫利政).\n"}
{"id": "183725", "url": "https://cs.wikipedia.org/wiki?curid=183725", "title": "Bathurst", "text": "Bathurst\n\nBathurst může znamenat:\n\n\n"}
{"id": "183726", "url": "https://cs.wikipedia.org/wiki?curid=183726", "title": "Dolina", "text": "Dolina\n\nDolina je označení více míst:\n\nNázev nesou i další subjekty:\n\n"}
{"id": "183731", "url": "https://cs.wikipedia.org/wiki?curid=183731", "title": "Heron", "text": "Heron\n\nHeron může znamenat:\n\n"}
{"id": "183732", "url": "https://cs.wikipedia.org/wiki?curid=183732", "title": "Antonín Rejcha", "text": "Antonín Rejcha\n\nAntonín Rejcha (Anton, také Antoine Reicha) (27. února 1770, Praha-Staré Město – 28. května 1836, Paříž) byl český hudební skladatel, pedagog a hudební teoretik.\n\nAntonín Rejcha byl synem staroměstského pouličního hudebníka Šimona Rejchy. Otec brzy zemřel, jeho matka se znovu provdala a chlapce zanedbávala. V 11 letech utekl z domova, nejprve k dědečkovi do Klatov. V patnácti letech se již nadějného flétnisty Antonína ujal jeho strýc Josef Rejcha, který působil jako violoncellista v kapele hraběte Wallersteina ve Švábsku. Naučil se hře na několik nástrojů (klavír, hoboj, příčná flétna), zpěvu, ale také německy a francouzsky. Se strýcem pak byl členem dvorního orchestru kurfiřta a divadelního orchestru v Bonnu. V tomto orchestru hrál na violu i mladý Ludwig van Beethoven. Společně navštěvovali přednášky matematiky a filosofie na zdejší univerzitě. Oba měli stejného učitele hudby, Ch. G. Neefeho, který je zasvěcoval do díla Johanna Sebastiana Bacha. Kromě toho se samostatně se zaujetím vzdělával v hudební teorii.\n\nKdyž Napoleonova vojska obsadila v roce 1794 Bonn, odešel do Hamburku, kde působil jako učitel hudby a věnoval se intenzivně skladatelské činnosti. Zde zkomponoval mimo jiné i dvě opery na francouzská libreta, ale nepodařilo se mu je uvést na scénu. Nějaký čas pobýval v Paříži (1800–1802) a posléze se usadil ve Vídni. Studoval u Josepha Haydna, získal si přízeň habsburského dvora a seznámil se s významnými skladateli, kteří ve Vídni pobývali (Antonio Salieri, Ludwig van Beethoven, Johann Georg Albrechtsberger, Luigi Cherubini). Jeho kantáta na text Bürgerovy balady \"Lenora\" se stala obětí státní cenzury, která mu znemožnila provedení díla.\n\nOd roku 1808 žil trvale v Paříži. Roku 1818 se oženil s Francouzkou Virginií Enaustovou a v roce 1829 získal francouzské státní občanství. Stal se nejdříve profesorem, posléze i ředitelem pařížské konzervatoře. Jeho žáky na konzervatoři byli mj. Hector Berlioz, César Franck, Charles Gounod, Georges Onslow a soukromým žákem Ferenc Liszt. Stal se významným hudebním teoretikem a jeho spisy ovlivnily několik generací hudebních skladatelů a hudebních vědců v celé Evropě. Za své dílo byl v roce 1835 vyznamenán Řádem čestné legie a stal se členem Francouzské akademie věd a umění.\n\nZemřel v Paříži 28. května 1836 ve věku 66 let.\n\nZ dnešního pohledu je Rejcha ceněn zejména jako hudební teoretik a pedagog. Většina jeho prací z oboru hudební teorie se dočkala řady vydání. Pojednání o melodii vyšlo v rozmezí necelého století (1814 – 1911) jedenáctkrát. Spolu s naukou o harmonii bylo přeloženo do italštiny a ještě s dalšími dvěma díly také do němčiny. V Nauce o kontrapunktu provedl Rejcha nejradikálnější zásah do stavby fugy, a to i prakticky svými 36 fugami pro klavír a pojednáním O novém systému fugy. Rejchova teoretická díla znal a studoval i Bedřich Smetana.\n\nZ další Rejchovy tvorby se dodnes hojně uplatňují dechová kvinteta a komorní skladby pro nejrůznější nástrojové kombinace: pro tři flétny, pro čtyři lesní rohy a podobně. Jeho jevištní díla nezískala žádný větší ohlas ani oblibu.\n\nSystematický katalog Rejchova díla zatím neexistuje a to i z toho důvodu, že jeho rukopisy jsou rozesety po celé Evropě. Rejcha sice některým svým dílům přiděloval opusová čísla (dosáhl počtu 107), ale činil tak nesystematicky a náhodně. Velké množství jeho děl uchovává pařížská knihovna \"Bibliothéque Nationale du Conservatoire a de l´opera\", která svůj seznam zveřejnila. Řada rukopisů Rejchových skladeb se nachází i v českých archivech. O tematický katalog se pokusila Olga Šotolová v roce 1977, ale i ten je neúplný. Následující seznam je tedy pouze výběrem nejzajímavějších skladeb autora a měl by dát představu o šíři skladatelova záběru. O úpravy a realizace mnohých Rejchových skladeb, mj. kantáty Lenora, Rekviem, Nového žalmu, Variací pro violoncello a orchestr, šesti symfonií a dalších komorních vokálních i instrumentálních skladeb, se zasloužil Stanislav Ondráček.\n\n\n\n\n\n\n\n"}
{"id": "183735", "url": "https://cs.wikipedia.org/wiki?curid=183735", "title": "Pražcová kotva", "text": "Pražcová kotva\n\nPražcová kotva je ocelový konstrukční prvek, který má stabilizovat polohu koleje v oblouku o malém poloměru. Kotvu obvykle tvoří svisle orientovaná ocelová deska připevněná k pražci tak, aby bránila pohybu koleje v příčném směru.\n\nPražcová kotva je součástí železničního svršku.\n"}
{"id": "183738", "url": "https://cs.wikipedia.org/wiki?curid=183738", "title": "Karel I. Josef Habsburský", "text": "Karel I. Josef Habsburský\n\nKarel I. Josef Rakouský, resp. Habsburský (7. srpna 1649, Vídeň – 27. ledna 1664, Linec) byl rakouský arcivévoda, velmistr Řádu německých rytířů, biskup pasovský, olomoucký a vratislavský\n\nByl třetí přeživší syn císaře Ferdinanda III. Matka Marie Leopoldina Tyrolská zemřela krátce po jeho narození. Od dětství byl předurčen k církevní dráze a ze svého příbuzenství vytěžil spoustu výnosných úřadů.\n\nJako jedenáctiletému byla Karlu Josefovi provedena první tonzura. O dva roky později se stal koadjutorem v Pasově. Od roku 1662 byl biskupem pasovským a velmistrem řádu německých rytířů. V následujícím roce se stal biskupem vratislavským a olomouckým. K tomu spravoval opatství Murbach a lüdersské opatství v Alsasku. Všechny tyto významné úřady získal po svém strýci Leopoldu Vilémovi. Dlouho se z nich však neradoval. Od dětství churavěl a zemřel ve věku nedožitých 15 let. Žádného ze svých úřadů se proto reálně neujal. Ve všech byl jako neplnoletý zastupován.\n\n\n"}
{"id": "183742", "url": "https://cs.wikipedia.org/wiki?curid=183742", "title": "Peter Bondra", "text": "Peter Bondra\n\nPeter Bondra (* 7. února 1968, Luck, Ukrajinská SSR, SSSR) je bývalý slovenský profesionální hokejista, mistr světa z roku 2002.\nNastupoval na pozici útočníka.\n\nSvoji profesionální kariéru zahájil v roce 1988 v týmu československé ligy VSŽ Košice. V roce 1990 byl draftován jako číslo 156 do týmu Washington Capitals, kam v témže roce přestoupil a kde hrál až do roku 2004. Následovalo angažmá v týmech Ottawa Senators a Atlanta Thrashers, ve svém posledním působišti v Chicagu hrál od podzimu 2006. V NHL odehrál celkem 1081 utkání, nastřílel 503 gólů a na dalších 389 přihrál, což ho řadí mezi nejúspěšnější Evropany v historii soutěže, je druhým nejlepším střelcem slovenského původu po Stanu Mikitovi.\n\nSe slovenskou reprezentací získal zlatou medaili na mistrovství světa v roce 2002 a také bronz na mistrovství světa v roce 2003.\n\n29. října 2007 na tiskové konferenci v Bratislavě oznámil ukončení aktivní kariéry a nástup do funkce generálního manažera slovenské reprezentace.\n\nJeho otec pochází z Jakuban v okrese Stará Ľubovňa. V roce 1947 se celá jeho rodina (měl šest sester) vystěhovala na Ukrajinu. On sám uvádí, že tam jeho otec odešel za prací, některé zdroje však tvrdí, že důvodem byla výměna obyvatelstva mezi Československem a SSSR. Vystěhované rodiny osídlovaly místa po volyňských Češích. Petrův otec si na Ukrajině našel manželku Nadeždu, která byla polské národnosti. Ani jeden z nich neměl vztah ke sportu. Spolu měli tři syny – Vladimíra, Juraja a Petra. Když měl Peter tři roky, jeho otec se vrátil i s rodinou na Slovensko, usídlili se v Popradě. Pracoval jako řidič mlékárenského automobilu, jeho manželka v zemědělském družstvu. Své rodné město navštívil jen jednou – jako desetiletý. Rodiče mu nikdy nevyřídili československé státní občanství, úmyslem bylo osvobodit jej od povinné základní vojenské služby. Jeho otec zemřel v roce 1982, po pozdním objevení zápalu slepého střeva.\n\nJe ženatý a s manželkou Ľubou má tři děti – Petru, Davida a Nicholasa. Žijí v americkém státě Maryland v městečku Riva. Oba synové hrají aktivně lední hokej, nosí stejné číslo dresu jako jejich otec.\n\nJe odchovancem Popradu, kde odehrál sezónu 1985/86 v 1. SNHL. V následujícím ročníku debutoval v československé lize jako hráč VSŽ Košice. V další sezóně 1987/88 pomohl tomuto mužstvu vybojovat titul československého mistra.\nV roce 1990 si ho vybral v úvodním draftu NHL tým Washington Capitals v 8. kole jako 158. v pořadí. Již v následující sezóně se dostal ve Washingtonu na led NHL a hned se dokázal prosadit. Celkem odehrál za tento klub 14 sezón, dvakrát se stal nejlepším střelcem celé NHL. Je držitelem dvanácti klubových rekordů, např. v počtu dosažený bodů (825), gólů (427), gólů v přesilovkách (137), vítězných gólů (73), gólů v oslabení (32) a hattricků (19). Jeho rekord v počtu gólů v přesilovkách byl překonán až 11.12.2013, kdy v zápase Washington Capital – Tampa Bay Lightning vstřelil 138. přesilovkový gól Alexandr Ovečkin.\n\n5. února 1994 střelil pět gólů v zápase (z toho čtyři za 4 a čtvrt minuty).\n\nNejvětší klubový úspěch zaznamenal v sezóně 1997/98, Washington se probojoval do finále Stanley Cupu, ve kterém podlehl Detroitu 0:4 na zápasy.\n\nV průběhu ročníku 2003/04 se jeho klub dostal do vážných finančních problémů a začal se zbavovat nejdražších hráčů. Mezi nimi byl i Peter Bondra s ročním plate 4,5 mil. USD.\n\nWashington ho vyměnil do klubu Ottawa Senators, kde odehrál zbytek sezóny. Před ročníkem 2005/06 se stal volným hráčem.\n\nPřestože o něj zpočátku jevil zájem jeho bývalý klub Washington Capitals, nakonec podepsal smlouvu s klubem Atlanta Thrashers se zaručeným příjmem jen 505 tisíc dolarů. Stal se spoluhráčem krajana Mariána Hossy. V 60 zápasech střelil 21 gólů a zaznamenal 18 asistencí.\n\nPřed následujícím ročníkem se stal volným hráčem, na kontrakt čekal až do prosince 2006, kdy se dohodl s klubem Chicago Blackhawks. Generální manažér klubu Dale Tallon ho označil za osvědčeného kanonýra a skvěle připraveného sportovce, který vnese do týmu rychlost a zkušenosti. Podle deníku \"Chicago Tribune\" měl podobný základní plat jako v Atlantě (500 tisíc), s bonusy 1,5 miliónu dolarů za sezónu. Hned v prvním zápase proti St. Louis Blues skóroval (v přesilovce 5:3) a od mety 500 gólů v NHL ho dělil jediný zásah.\n\nV prosinci 2006 v zápase proti Torontu střelil svůj 500. gól v NHL. Stal se 37. hráčem v historii, pátým Evropanem a druhým Slovákem (po Stanovi Mikitovi – ten však měl již kanadské občanství), který dosáhl tuto hranici. Bondra na to potřeboval odehrát 1050 zápasů v 16 sezónách.\n\nV prosinci 2006 utrpěl zdánlivě menší zranění po střetu s Bradem Stuartem, které ho však poznamenalo až do konce sezóny. Pro přetrvávající bolesti vynechal několik zápasů a v dalších se na ledě objevil jen sporadicky. Z tohoto důvodu se nezúčastnil ani MS 2007.\n\n29. října 2007 ohlásil v Bratislavě na tiskové konferenci ukončení kariéry, přičemž se stal generálním manažérem slovenské reprezentace.\n\nStatistiky reprezentace na Mistrovstvích světa a Olympijských hrách:\nPeter Bondra získal slovenskou státní příslušnost krátce před olympijskou kvalifikací v Sheffieldu (léto 1993), kde pomohl vybojovat účast Slovenska na olympiádě v Lillehameru 1994. Na tomto prvním významném mezinárodním turnaji slovenské reprezentace se však nezúčastnil kvůli klubovým povinnostem ve Washingtonu, protože NHL nebyla přerušená.\n\nReprezentoval na olympijských hrách v Naganu 1998 (ve dvou zápasech neúspěšné kvalifikační části) a ZOH 2006 v Turíně (5. místo). Z obou účastí na mistrovství světa si přivezl medaili – zlato z roku 2002 (Göteborg) a bronz z roku 2003 (Helsinki). Celkově odehrál za Slovensko 47 reprezentačních zápasů, ve kterých střelil 35 gólů.\n\nNa světovém šampionátu 2002 byl nejlepším střelcem Slovenska, když ze 44 střel dal 7 gólů. V +/- hodnocení získal 12 plusových bodů. 100 sekund před koncem finálového zápasu s Ruskem střelil po přihrávce Žigmunda Pálffyho nejvýznamnější gól v historii slovenského hokeje, stanovil tak na konečných 4:3 a rozhodl tak o zlaté medaili pro Slovensko. Stal se nejlepším střelcem celého šampionátu a členem All Stars týmu.\n\nSlovensko obsadilo na zimní olympiádě v Turíně páté místo. Po kvalitních výkonech v základní skupině, kterou vyhrálo bez ztráty bodu, bylo vyřazené v čtvrtfinále Českem. Peter Bondra odehrál všech 6 zápasů Slovenska. Zaznamenal 4 góly, stal se druhým nejlepším střelcem mužstva po Mariánovi Hossovi.\n\n\nVe Washingtonu založil s českým spoluhráčem Michalem Pivoňkou charitativní nadaci \"Scoring for Children\", oba za každý bod v zápase přispěli do nadace sumou 100 USD. Jej výtěžek byl určený na pomoc dětem.\n\n\n"}
{"id": "183744", "url": "https://cs.wikipedia.org/wiki?curid=183744", "title": "Darling", "text": "Darling\n\nDarling (v angličtině \"miláček\") může znamenat:\n\n\n\n"}
{"id": "183745", "url": "https://cs.wikipedia.org/wiki?curid=183745", "title": "Štěpán IX.", "text": "Štěpán IX.\n\nŠtěpán IX. (X.), rodným jménem Fridrich Lotrinský (kolem roku 1020 – 29. března 1058 Florencie) byl papežem od 3. srpna 1057 do své smrti. Byl to mladší bratr Bohumíra III., vévody Dolního Lotrinska. Je pohřben ve Florencii v dómu. \n\nJe to dosud poslední papež tohoto jména. Otázka jeho číslování je vysvětlena v článku Štěpán II. (epizodní papež).\n"}
{"id": "183747", "url": "https://cs.wikipedia.org/wiki?curid=183747", "title": "Pavol Demitra", "text": "Pavol Demitra\n\nPavol Demitra (29. listopadu 1974, Dubnica nad Váhom, Československo – 7. září 2011, Jaroslavl, Rusko) byl slovenský profesionální hokejista. Jeho otec Pavel Demitra byl prvoligovým fotbalistou.\n\nSvoji profesionální kariéru zahájil v roce 1992 v týmu československé ligy HC Dukla Trenčín, kde hrál také v době výluky NHL v sezóně 2004/2005. V roce 1993 byl draftován jako číslo 227 do týmu Ottawa Senators, kam přestoupil ještě v témže roce. Během prvních sezón v NHL měl problémy se prosadit a strávil hodně času na „farmě“ v nižších soutěžích. Pravidelné hraní v NHL mu přinesl teprve přestup do St. Louis Blues v roce 1997. Za Blues hrál až do výluky NHL v sezóně 2004/2005, následovala sezóna v Los Angeles Kings a později přestoupil do Minnesota Wild, kde hrál do sezóny 2007/2008. 10. července 2008 podepsal s týmem Vancouver Canucks dvouletou smlouvu na 8 miliónů dolarů, Po skončení smlouvy ukončil zámořskou kariéru a přestoupil do ruského týmu Lokomotiv Jaroslavl, se kterým se dohodl na jednoleté smlouvě.\n\nSe slovenskou reprezentací získal bronzovou medaili na mistrovství světa v roce 2003. Na Mistrovství světa v ledním hokeji 2011, konaném na Slovensku, se rozloučil s reprezentační kariérou po zápase s Dány.\n\nZemřel 7. září 2011 spolu s celým hokejovým týmem Lokomotivu Jaroslavl při letecké havárii nedaleko města Jaroslavl. Na palubě s ním mimo jiné byli také tři čeští hokejoví reprezentanti: Karel Rachůnek, Jan Marek a Josef Vašíček.\n\nNa jeho počest bylo rozhodnuto, že v Dubnici nad Váhom po něm bude pojmenovaná základní škola, kterou navštěvoval, a v Trenčíně hokejový stadion. Jeho číslo 38 bylo navždy vyřazeno ze série dresů slovenské reprezentace.\n\n\nStatistiky reprezentace na Mistrovstvích světa a Olympijských hrách:\n"}
{"id": "183748", "url": "https://cs.wikipedia.org/wiki?curid=183748", "title": "Darling (řeka)", "text": "Darling (řeka)\n\nDarling ( ) je řeka na jihovýchodě Austrálie ve státech Nový Jižní Wales a Victoria, pravý přítok řeky Murray. Je dlouhá 2 740 km. Povodí má rozlohu 710 000 km². Na horním toku nad soutokem s řekou Kalgoa se nazývá postupně Dumerik, Macintyre, Barwon.\n\nPramení na svazích hřbetu New England. Na dolním toku protéká polopouští.\n\nZdrojem vody jsou dešťové srážky. Režim je povodňový. Kolísání hladiny místy dosahuje 6 až 8 m. V období sucha na dolním toku vysychá, popř. se rozpadá na oddělené části. Průměrný roční průtok je 57 m³/s.\n\nVyužívá se na zavlažování.\n"}
{"id": "183749", "url": "https://cs.wikipedia.org/wiki?curid=183749", "title": "Justus Emanuel Szalatnay", "text": "Justus Emanuel Szalatnay\n\nJustus Emanuel Szalatnay z Nagy Szalatna (21. srpna 1834, Moraveč – 30. dubna 1910 Velim) byl český šlechtic, evangelický farář a hospodářský činitel na Kolínsku a Čáslavsku. \n\nPocházel ze starého uherského šlechtického rodu Szalatnayů z Nagy Szalatna. Jeho předkové přišli do Čech na konci 18. století naturalizovali se zde. Justus Emanuel se narodil v Moravči, studoval ve Vídni a v Basileji. Roku 1857 se stal vikářem ve Velimi a o rok později farářem evangelické církve helvétského vyznání. Roku 1862 se oženil s Annou, ovdovělou Kulichovou, rozenou Dlaskovou (1815-1898). Roku 1871 se stal seniorem čáslavského seniorátu. Roku 1889 byl zvolen superintendentem (biskupem) české evangelické církve helvétského vyznání.\n\nPro Velim a její okolí byl velmi významný nejen jako duchovní, ale i v oblasti hospodářského rozvoje obce. Dal postavit obecnou školu, evangelickou faru a ovlivnil postavení železniční zastávky ve Velimi. Zakoupil hospodářství, které evangelický sbor využíval i po jeho smrti. Stýkal se s vlivnými lidmi, mimo jiné s národohospodářem Františkem Horským, rytířem z Horskyfeldu, dále s majitelem Náchodského panství Vilémem ze Schaumburg-Lippe, Ferdinandem Hrejsou nebo s Tomášem G. Masarykem. \n\nPodpořil vznik cukrovaru v Ovčárech a roku 1869 inicioval vznik \"továrny na kávové náhražky, cukrovinky a čokoládu\", kterou založili, postavili a vlastnili jeho otec Jan Pavel a mladší bratr Josef Gustav Adolf Szalatnayové.\n\nZa své zásluhy o region byl v roce 1895 vyznamenán rakouským řádem Železné koruny III. třídy. Stal se čestným občanem Velimi a Moravče.\n\n\n"}
{"id": "183751", "url": "https://cs.wikipedia.org/wiki?curid=183751", "title": "Marián Gáborík", "text": "Marián Gáborík\n\nMarián Gáborík (* 14. února 1982, Trenčín) je bývalý slovenský profesionální hokejista, naposled hrající severoamerickou NHL za tým Ottawa Senators.\n\nSvoji profesionální kariéru zahájil v roce 1999 v týmu slovenské ligy Dukla Trenčín, kde hrál také v době výluky NHL v sezóně 2004–05. V roce 2000 byl draftován jako číslo 3 do týmu Wild, kam ještě v témže roce přestoupil. V NHL odehrál k 25. červenci 2010 celkem 578 utkání, nastřílel 261 gólů a na dalších 262 přihrál. V roce 2003 byl ve věku jednadvaceti let nominován do utkání All-Stars celé NHL. První gól dal hned při svém prvním utkání v NHL dne 6. října 2000.\n\nSe slovenskou hokejovou reprezentací odehrál dvoje olympijské hry a tři mistrovství světa, ale nepodílel se na žádném z jejích medailových úspěchů.\n\n21.12.2007 – Jako první hokejista se v NHL od prosince roku 1996, kdy takto zazářil Sergej Fjodorov, blýskl pěti góly. Rodák z Trenčína ovládl duel Minnesota Wild s New York Rangers, když šesti body (5 golů+1 asistence) dovedl své barvy k vítězství 6:3.\n\nPo sezóně 2008/2009 odešel jako volný hráč do New York Rangers. V roce 2013 byl vyměněn do týmu Columbus Blue Jackets. Dne 5. března 2014, při posledním přestupovém dnu NHL, byl vyměněn do Los Angeles Kings za Matta Frantina, volbu ve druhém kole a podmíněnou volbu ve třetím kole draftu 2014. Ve finále Stanley Cupu porazilo Los Angeles Kings v pátém zápase New York Rangers 3:2 po druhém prodloužení, a Gáborík získal první Stanley Cup ve svojí hokejové kariéře. Se 14 góly se zároveň stal nejlepším střelcem play-off NHL 2013/14.\n\n"}
{"id": "183754", "url": "https://cs.wikipedia.org/wiki?curid=183754", "title": "Marián Hossa", "text": "Marián Hossa\n\nMarián Hossa (* 12. ledna 1979, Stará Ľubovňa) je bývalý slovenský reprezentant v ledním hokeji. Od sezony 2009/2010 působil v NHL v klubu Chicago Blackhawks na pozici pravého křídla. V minulosti působil v klubech: Dukla Trenčín ve slovenské Tipsport extralize, Portland Winter Hawks v soutěži Western Hockey League, Ottawa Senators, Atlanta Thrashers, Pittsburgh Penguins, Detroit Red Wings v National Hockey League a v týmu Mora IK ve švédské Elitserien.Kariéru přerušil z důvodu kožní vyrážky,která mu znemožňovala hraní ve výstroji. \n\nJe považován za jednoho z nejlepších útočníků NHL a zároveň za jednoho z nejrychlejších bruslařů této soutěže. Mezi aktivními hokejisty je v NHL co do počtu bodů hned po Jaromíru Jágrovi nejlepší. Reprezentoval Slovensko na několika mezinárodních soutěžích, včetně tří olympiád (Salt Lake City 2002, Turín 2006 a ve Vancouveru 2010) avšak nezískal žádnou medaili. Ve finále NHL byl pětkrát (s týmy Pittsburgh Penguins, Detroit Red Wings a 3x s Chicago Blackhawks). V letech 2010, 2013 a 2015 získal s Chicagem Blackhawks Stanley Cup. Je čtyřnásobným vítězem ankety \"Zlatý puk\" (2006, 2007, 2008 a 2010). Čtyřikrát (2001, 2003, 2007 a 2008) byl nominován na All-Star Games. Ženatý, otec dcery (* 2010).\n\nNarodil se 12. ledna 1979 v Staré Ľubovni. Jeho otec je František Hossa, bývalý trenér slovenské hokejové reprezentace, matka Mária Hossová pracuje jako módní návrhářka a o dva roky mladší bratr Marcel Hossa, kterého v roce 2000 draftoval tým Montreal Canadiens, hrál s bratrem v týmu HC Dukla Trenčín, Portland Winter Hawks a během výluky NHL v týmu Mora IK a také na několika světových šampionátech a olympiádách. Shodou okolností byli v sezóně 2007–2008 oba vyměněni (Marián z Atlanty do Pittsburghu a Marcel z NY Rangers do Phoenixu).\n\nV roce 1997 úspěšně maturoval na \"Stredném odborném učilišti železničném\" v Trenčíně (obor \"Komerční pracovník v dopravě)\". 17. července 2010 se v Trenčíně oženil s dlouholetou přítelkyní Janou Ferovou. 9. září 2011 se jim narodila dcera Mia Mária.\n\nS hokejem začínal jako pětiletý v Dukle Trenčín. V Dukle hrával během celé dorostenecké a juniorské kariéry. Nejdříve hrál na postu centra, ale později ho tehdejší trenér Jaroslav Walter postavil na pravé křídlo, kde už zůstal. Junioři Dukly získali v tomto období titul mistra Slovenska.\n\nV seniorské extralize debutoval jako 17letý. V první sezóně (1996/97) vstřelil v základní části 30 gólů a zaznamenal 24 asistencí, čímž významnou měrou přispěl k zisku mistrovského titulu.\n\nZa Duklu hrál i později, několik zápasů na začátku sezony 2001/02, kdy čekal na podpis nové smlouvy s Ottawou a taktéž během výluky NHL (2004/05). Odehrál 25 zápasů a jeho spoluhráči byli i Marián Gáborík a Pavol Demitra. Část sezony hostoval v týmu nováčka švédské Elitserien Mora IK, kde hrál i jeho bratr Marcel.\n\nRoku 1997 jej draftoval tým Ottawa Senators v prvním kole a jako 12. v celkovém pořadí. Zajímavost v draftu je podobnost s datem narození: 12. 1. 1979 – 1. kolo, 12. pořadí rok draftu 1997. Už v nejbližší sezoně odešel do zámoří, v přípravných zápasech se sice gólově prosadil, ale během úvodních 7 střetnutí v NHL zaznamenal jen jednu asistenci a klub ho poslal na farmu do klubu \"Portland Winter Hawks\" (WHL), kde během 49 zápasů nasbíral 80 bodů (43+37) a velmi tak přispěl k zisku Memorial Cupu. V následující sezoně se stal stabilním hráčem základního kádru Ottawy a byl jedním z nejlepších hráčů mužstva. Na začátku sezóny se musel zotavit po zranění kolene, nakonec odehrál 60 zápasů. V sezoně 1999/00 vstřelil 29 gólů a stal se tak střeleckým lídrem klubu.\n\nV sezóně 2000/01 s klubem uzavřel novou smlouvu, s ročním příjmem 650 000 dolarů. Během této sezóny překonal hranici 30 gólů a 4. ledna 2001 stanovil v utkání proti Tampě nový klubový rekord pro počet asistencí v jednom zápase (5).\n\nV základní části sezóny 2002/03 dokázal vstřelit 45 gólů, čímž překonal klubový rekord ruského hokejisty Alexeje Jašina, a v žebříčku střelců celé NHL se umístil na 3. místě. V této sezoně (10. března 2002) vstřelil v zápase proti Phoenixu jubilejní 100. gól v NHL. V poslední sezóně, kterou odehrál za Ottawu (2003/04) vstřelil 36 gólů, a stal se nejlepším střelcem mužstva v základní části a celkově dosáhl 82 kanadských bodů (i zde se jednalo o nejlepší výsledek mužstva). Nejúspěšnějším střelcem byl i v play-off.\n\nHossa byl jedním z mála hokejistů, kterým se po uzavření nové kolektivní dohody mezi hráči a majiteli klubů NHL po roční výluce, plat nesnížil, ale naopak zvýšil. Po dlouhých jednáních 23. srpna 2005, poslední den před vypršením termínu, Senators souhlasili s podpisem smlouvy na tři roky na 18 milionů dolarů. Na sezónu 2005/06 tak měl zaručený příjem 5 milionů dolarů, čímž se stal nejlépe placeným slovenským hokejistou v NHL. Již několik hodin po podpisu ho však překvapivě vyměnili do Atlanty Thrashers za Danyho Heatleyho s tříletým platem 13,5 milionů dolarů. Po sedmi sezónách v Ottawě, během kterých se Hossa stal jedním z jejich nejdůležitějších hráčů, tak změnil své působiště. Právě tato výměna patří mezi největší v historii NHL, tehdejší kapitán Ottawy Daniel Alfredsson popsal oba hokejisty jako rozdílné, ale produktivní hráče.\n\nSvůj první zápas za Atlantu odehrál 22. září 2005, jednalo se o přípravný zápas, ve kterém Atlanta podlehla Floridě Panthers 3:4. V první sezóně v Atlantě si Hossa se ziskem 92 bodů vytvořil své bodové maximum. Atlantě však play-off i kvůli zranění brankářské jedničky Kariho Lehtonena ušlo o dva body. V té následující dosáhl jako první hráč Thrashers v historii 100 bodů za sezónu. V žebříčku produktivity celé NHL skončil šestý. V 1. kole play-off se střetnul se svým bratrem Marcelem z New York Rangers, Atlanta byla vyřazena 0:4 na zápasy.\n\nPo sezóně byl nominován i na několik ocenění. V hlasování o Hart Trophy se umístil na 10. místě.\n\nNa konci sezóny 2007/08 mu v Atlantě končila smlouva. V únoru bylo jasné, že se na novém kontraktu nedohodne, a tudíž ho čekal přestup. Zájem projevilo více klubů (San Jose Sharks, Detroit Red Wings či Montreal Canadiens). Nakonec ale v poslední možný termín před koncem přestupového období jej Trashers spolu s Pascalem Dupuisem vyměnili s Pittsburghem za Colbyho Armstronga, Erika Christensena, Angela Esposita a právo výběru v prvním kole draftu. Hossa měl spolu se Sidneym Crosbym a Jevgenijem Malkinem pomoci tučňákům v play-off. 28. února debutoval za Penguins v zápase proti Bruins. Po přibližně 10 minutách si ale po srážce s Glenem Murrayem zranil koleno a zápas nedohrál.\n\nV prvním kole play-off přispěl k vyřazení svého bývalého klubu, Ottawy. V zápasech nastupoval v útoku s Crosbym a v sérii zaznamenal celkově 5 bodů. 4. května 2008 v zápase proti Rangers rozhodl o postupu Pittsburghu do finále Východní konference, když vstřelil dva góly v prodloužení posledního zápasu (Pittsburgh vyhrál 3:2 a na zápasy 4:1).\n\nVe finále Východní konference Pittsburgh porazil Flyers 4:1 na zápasy. Hossa zaznamenal v rozhodujícím zápase gól a tři asistence a byl vyhlášen druhou hvězdou zápasu. Stal se devátým Slovákem, který se probojoval do finále Stanley Cupu. Ve finále Stanley Cupu se Pittsburgh střetnul s Detroitem Red Wings, ale prohrál 2:4 na zápasy. Hossa se v play-off v kanadském bodování umístil na třetím místě se ziskem 26 bodů (12+14).\n\nI přes neúspěch ve finále byl Hossův přestup do Pittsburghu označován jako jeden z nejlepších v sezoně.\n\nPo sezoně 2007/08 se stal volným hráčem a přestože měl nabídku na několikaleté (přesná doba nebyla upřesněna) působení v klubu Edmonton Oilers na nejméně 9 milionů dolarů na sezonu 2. července 2008 podepsal roční smlouvu s Detroitem na 7,45 milionu dolarů. Nosil číslo 81, protože číslo 18 v Detroitu patří dlouhodobému hráči Kirku Maltbymu. 18. října 2008 vstřelil v zápasu proti New York Rangers svůj první gól v dresu Detroitu a zároveň 300. gól v NHL.\n\nZápas proti St. Louis 3. března 2009 pro Hossu skončil již v šesté minutě první třetiny, kdy musel být z ledu odvezen na nosítkách po střetu s českým obráncem Romanem Polákem. Odjel do nemocnice na důkladnější vyšetření, podle mluvčího klubu, Johna Hahna se jednalo jen o preventivní vyšetření, jelikož Hossa neztratil vědomí ani cit v končetinách. Rozhodčí Poláka vyloučili na dvě minuty za hruboust. Detroit nakonec St. Louis porazil 5:0.\n\nV ročníku 2008–09 bylo stejné složení finále Stanley Cupu, tentokrát však Hossa hrál v drese Red Wings. Po vyřazení týmu Chicago Blackhawks v semifinále Hossa přiznal, že finále s Pittsburghem „bude jistě velmi zajímavé“. Po sedmizápasové sérii se vítězem stal Pittsburgh, poslední zápas vyhrál 2:1. Hossa během 23 zápasů v play-off nasbíral 15 bodů (6+9).\n\n1. července 2009 se jako volný hráč připojil ke klubu Chicago Blackhawks, se kterým podepsal 12letou smlouvu na 62,8 milionu dolarů. Jednalo se o nejdražší smlouvu v historii klubu, rekord platil až do prosince 2009, kdy jej překonal Duncan Keith, který se upsal na 13 let za 72 milionů dolarů. Smlouva byla podepsána ve stejný den, kdy tehdejší nejproduktivnější a nejužitečnější hráč Martin Havlát přestoupil do Minnesoty. Na začátku sezony se podrobil operaci ramene a vynechal tak její začátek.\n\n31. července oznámil deník \"Ottawa Sun\", že vedení ligy začalo vyšetřovat Hossův dlouhodobý kontrakt. Protože smlouva vyprší, až když bude Hossovi 42, a navíc smlouva je nastavena tak, že hráč získá většinu peněz za prvních 8 let, ty zbývající 4 by získal pouze zanedbatelnou částku, tzn. že Hossa by mohl ukončit kariéru už po oněch osmi letech. Toto rozhodnutí by obcházelo kolektivní dohodu o platových stropech. Chicagu hrozila vysoká pokuta, nebo ztráta práva výběru při draftu.\n\nZa Blackhawks debutoval 25. listopadu 2009 proti San Jose Sharks, v tomto zápase zároveň vstřelil dva góly. Nosí dres číslo 81, protože číslo 18 visí pod stropem United Centre. Nosil ho Denis Savard.\n\nS Chicagem se mu hned v první sezóně podařilo postoupit do finále, proti Philadelphii, které Chicago vyhrálo 4:2 na zápasy. 9. června 2010 získal Hossa svůj první Stanley Cup.\n\nV sezoně 2010/2011 Chicago postoupilo do play-off z třetího místa Centrální divize. Ale vypadlo hned v prvním kole proti Vancouver Canucks 2:4 na zápasy. Hossa si v sezoně připsal celkem 57 bodů (25+32). Hossa si v sezone 2011/2012 pripsal (29+48) tj. 77 kanadských bodu a stal se nejproduktívnejším hráčem Chicaga.\n\nBěhem výluky v NHL v sezoně 2012-13 nikde nehrál, což mu umožnilo, aby se plně zotavil ze zranění z playoff minulé sezony a do zkrácené sezony naskočil v plné síle. Během základní části nasbíral celkem 31 bodů (17+14) ve 40 zápasech. Zápas 3. března 2013 v Detroitu byl jeho 1000. v kariéře v NHL a Hossa dokázal tisícovku zápas v NHL odehrát jako 283. hráč v historii (5. Slovák v historii po Mikitovi, Bondrovi, Šatanovi a Chárovi). Dalším milníkem, který zaznamenal, bylo 500 asistencí v NHL a na tuto hranici se dostal 24. dubna 2013 v Edmontonu. V playoff přidal 16 bodů v 22 zápasech. Ke konci playoff měl problémy se zády a jeden zápas finále Stanley Cupu musel kvůli tomu vynechat. Nakonec se ale mohl radovat ze svého 2. Stanley Cupu při 4. finálové účasti.\n\nV sezoně 2013-14 poprvé v dresu Blackhawks dosáhl na hranici 30 gólů za sezonu a po 8. v kariéře v NHL. Celkem odehrál 72 zápasů a nasbíral 60 bodů. Vedl tým ve statistice +/- s +28 body, což je jeho nejlepší výkon v kariéře. V NHL byl ve statistice +/- na 13. místě. V playoff ho ovšem střelecké štěstí opustilo a tak vstřelil pouze 2 branky v 19 zápasech.\n\nV sezoně 2014–15 poprvé od příchodu do Chicaga odehrál všech 82 utkání základní části, ve kterých nasbíral 61 bodů (22+39) a byl tak 3. nejproduktivnější hráč týmu. Po 10. v kariéře tak dosáhl mety 60 bodů v sezoně. Dne 30. října 2014 v Ottawě, kde svou kariéru v NHL začínal, se stal 80. hráčem v historii NHL, který nasbíral 1000 bodů v základní části. Této mety dosáhl ve svém jubilejním 1100. utkání v NHL. V playoff při cestě za svým třetím Stanley Cupem nasbíral 17 bodů (4+13) ve 23 zápasech a byl 4. nejproduktivnějším hráčem Blackhawks. Dva z jeho 3 gólů zajistily Blackhawks postup do dalšího kola (ve 4. zápasech 2. kola proti Minnesotě a v 7. zápase finále Západní konference proti Anaheimu).\n\nV průběhu sezony 2015–16 měl několik zdravotních problémů, takže odehrál jen 64 utkání, ve kterých nasbíral 33 bodů (13+20). Další milník zaznamenal 13. prosince 2015 proti Vancouveru, když odehrál svůj 1200. zápas v NHL. V playoff si v 7 zápasech připsal 5 bodů (3+2), ale vypadnutí Blackhawks v prvním kole se St. Louis zabránit nedokázal.\n\nV sezoně 2016–17 byl třetím nejlepším střelcem (26) Blackhawks a celkem si připsal 45 bodů v 73 zápasech. Zaznamenal tak 15. sezonu v NHL s minimálně 20 góly, což se před ním podařilo jen 25 hráčům. Jako 44. hráč historie vstřelil dne 18. října 2016 proti Philadelphii 500. gól v NHL. V sezoně zaznamenal další milníky, a to 1100. bod v NHL 6. listopadu 2016 proti Dallasu a 1300. zápas v NHL dne 16. března 2017 v Ottawě. V playoff proti Nashvillu ve 4 zápasech nebodoval.\n\nCelou sezonu 2017–18 vynechal ze zdravotních důvodů - vyrážce, kterou mu způsobovala hokejová výstroj.\n\n19.5.2018 oznámil konec kariéry.\n\nMarián Hossa reprezentoval Slovensko jako junior na Mistrovství světa do 20 let v letech 1997 ve Švýcarsku, kde jeho tým obsadil 6. místo, a roku 1998 ve Finsku, kde slovenský tým skončil na 9. místě. V roce 1997 vybojoval se slovenskou juniorskou reprezentací také 6. místo na juniorském mistrovství Evropy, kterého se účastnili hráči do 18 let.\n\nJeho prvním seniorským turnajem bylo MS 1997 ve Finsku, na které ho nominoval trenér Jozef Golonka. Nastoupil tehdy ještě jako 18letý talent slovenského výběru. Hrál i na MS 1999 v Norsku. Odehrál šest střetnutí, ve kterých dal 5 gólů a na dva přihrál, čímž se stal spolu se Žigmundem Pálffym nejlepším střelcem Slovenska.\n\nCelkem Hossa za Slovensko nastoupil na mistrovstvích světa v letech 1997, 1999, 2001, 2004, 2005, 2006, a na Zimních olympijských hrách 2002 v Salt Lake City, 2006 v Turíně a Zimních olympijských hrách 2010 ve Vancouveru a na Světovém poháru v roce 2004. Zajímavostí je, že jako jeden z mála špičkových slovenských hráčů zatím nezískal medaili na MS. Celkem odehrál za seniorskou reprezentaci 72 zápasů, ve kterých dal 33 gólů.\n\nNa světový šampionát v lotyšské Rize roku 2006 přicestoval jako největší hvězda a kapitán slovenského mužstva. V zápase s Kazachstánem se po zákroku protihráče Alexeje Litviněnka zranil a v dalších důležitých zápasech proti Rusku a Švýcarsku nemohl nastoupit kvůli poškození vnitřního kolenního vazu. Na klíčové utkání proti Švédsku nastoupil s menším zraněním a měl významný podíl na výhře Slovenska 5:2, protože zaznamenal gól a dvě asistence. Slovensko vypadlo ve čtvrtfinále s Kanadou, kde Hossa přihrál na jediný gól svého týmu (prohrálo 4:1).\n\nV roce 2007 ho po vypadnutí Atlanty v prvním kole play-off kontaktoval reprezentační trenér Július Šupler. Po krátkém váhání s účastí souhlasil s tím, že se dostaví později. Nehrál tak v prvním zápase proti Norsku (stejně jako Pavol Demitra, se kterým přicestoval). Opět hrál v \"„trenčínském“\" útoku s Demitrou a Gáboríkem, dal 2 góly a zaznamenal 4 asistence. Mužstvo vypadlo se Švédskem ve čtvrtfinále a obsadilo 6. místo.\n\nSlovensko obsadilo na ZOH v Turíně 5. místo. Poté, co postoupilo ze základní skupiny, bylo vyřazeno ve čtvrtfinále Českem. Hossa hrál společně Demitrou a Gáboríkem v prvním útoku, který dal na olympiádě 10 gólů, což je víc než zbytek mužstva dohromady. S 10 body (5+5) se stal nejproduktivnějším hráčem a nejlepším střelcem Slovenska, zároveň třetím nejproduktivnějším hráčem i třetím nejlepším střelcem olympiády (obojí spolu se Švédem Danielem Alfredssonem).\n\nÚčast Hossy na zimních olympijských hrách 2010 ve Vancouveru byla ohrožena vzhledem k předcházejícímu zranění. Nastoupil již v prvním zápase proti Česku v rámci takzvaného trenčínského útoku spolu s bratrem Marcelem a Pavlem Demitrou. V druhém zápase Slovenska proti Rusku dal vyrovnávající gól na 1:1. Ve čtvrtfinále zaznamenal tři asistence. Celkově zaznamenal 9 kanadských bodů, čímž se stal druhým nejproduktivnějším hráčem na olympiádě(první byl taky Slovák Pavol Demitra /3+7/).\n\nV roce 2014 reprezentoval Slovensko na ZOH v Soči, kde ve 4 zápasech nasbíral 3 body (2+1), ale své zemi k postupu ze skupiny nepomohl.\n\n\n"}
{"id": "183755", "url": "https://cs.wikipedia.org/wiki?curid=183755", "title": "Jacksonville", "text": "Jacksonville\n\nJacksonville je nejlidnatější město v americkém státě Florida a třinácté nejlidnatější město ve Spojených státech. Město leží na březích St. Johns River a je sídlem Duval County. Jeho rozloha činí 2264,5 km². V roce 2006 v Jacksonville žilo 834 789 obyvatel, včetně aglomerace 1,348 milionu.\n\nMěsto bylo založeno roku 1791 jako Cowford, přejmenováno bylo v roce 1822. Nové jméno získalo po Andrew Jacksonovi, floridském guvernérovi a sedmém americkém prezidentovi. Velmi výrazné zisky dnes město získává z turistiky.\n\nPodle sčítání lidu z roku 2010 zde žilo 821 784 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 7,7% populace.\n\nV Jacksonville sídlí tým amerického fotbalu Jacksonville Jaguars.\n\nVeřejná doprava ve městě je zajišťována ve formě autobusů a jedné linky jednokolejové dráhy - monorailu.\n\n"}
{"id": "183756", "url": "https://cs.wikipedia.org/wiki?curid=183756", "title": "Vážky", "text": "Vážky\n\nVážky (\"Odonata\") jsou řád okřídleného velkého hmyzu s úzkým a velmi protáhlým tělem, který je v podstatě nezaměnitelný s druhem z jiného řádu. V hmyzím světě patří vážky mezi nejlepší letce a jsou hmyzem s nejdokonalejším zrakem. Životním prostředím, nezbytným k vývoji vážek, je až na výjimky voda. Vyvíjejí se proměnou nedokonalou. Všechny vážky i jejich larvy se živí dravě. Řád vážky se dělí na 3 podřády. Vědecké pojmenování řádu odonata pochází z řečtiny ze slova \"odontos\" (zub), podle ozubeného kousacího ústrojí. Řád je předmětem studia zvláštního oboru entomologie zvaného odonatologie.\n\nDospělé vážky mají štíhlé, protáhlé tělo, dlouhé 20 – 130 mm a tři páry nohou. Často jsou velmi barevné, některé i kovově lesklé. Na těle mívají pruhy a skvrny. Samička a sameček mívají často odlišné zbarvení těla i křídel (pohlavní dichroismus). Váha dospělce může být různá podle druhu, např. velmi malé šidélko malé váží asi 20 mg, zatímco šídlo královské 1 200 mg.\n\nHlava je velká s velkýma složenýma očima po stranách. Hlava je velmi pohyblivá, vážka jí může otočit až o 180 stupňů a naklonit dozadu o 70 stupňů. Složené oči mohou být sestaveny až z 28 000 oček (ommatidií). Horní částí složeného oka vážka vidí na dálku a spodní částí vnímá bližší předměty. Ústní ústrojí je mohutné, ozubené, kousacího typu. Tykadla jsou krátká, štětinkovitého charakteru. Tři jednoduchá očka (ocelli) jsou vždy vyvinuta a umístěna na temeni. Motýlice mají oči daleko od sebe, u šídel se oči skoro vždy na temeni dotýkají. S předohrudí je hlava spojena tenkou stopkou.\n\nPředohruď je pohyblivý malý článek za hlavou, na kterém je zespodu narostlý první pár nohou. U samiček je předohruď svrchu upravena pro zachycení klíšťkami samečka při páření. Středohruď a zadohruď jsou srostlé v jeden celek, který je šikmo postaven proti předohrudi. Tím jsou zespodu narostlé nohy značně vysunuty dopředu. Svrchu jsou připojené oba páry křídel. Dva páry blanitých křídel s hojnou žilnatinou odstávají od těla a nedají se sklopit dozadu na zadeček (charakteristické pro skupinu hmyzu nazývanou dříve Paleoptera, kam patří vážky společně s jepicemi a dalšími již vyhynulými druhy). Rozpětí křídel může dosahovat od 19 do 200 mm. Křídla jsou průhledná, čirá nebo různě zbarvená. Motýlice mají přední i zadní křídla skoro stejného tvaru, zatímco šídla je mají víc rozdílné (odtud je jejich alternativní pojmenování stejnokřídlice a různokřídlice). Nohy jsou krátké, někdy s trny. Chodidlo je tříčlánkové. Zadeček má deset článků, je válcovitý, protáhlý a ukončený kratičkými štěty. Samička má pohlavní orgány umístěny zespodu mezi 8 a 9 článkem zadečku. Samčí pohlavní orgán je zespodu devátého článku. Samečci mají navíc druhotný pohlavní orgán zespodu mezi 2 a 3 článkem zadečku.\n\nU nymfy (larvy) je hlava pevně spojena s hrudí. Složené oči nejsou tak velké jako u dospělců. Jednoduchá očka bývají většinou jen naznačená a jsou nefunkční. Spodní pysk je přetvořen ve vychlípitelné uchvacovací zařízení, tzv. masku. Tykadla jsou větší než u dospělců, sedmičlánková. Nohy jsou delší a silnější. Zadeček je desetičlánkový a je širší a kratší než u dospělců. Šídla mají často zadeček ozbrojený trny. Nymfy motýlic mají na konci zadečku tři protáhlé výrůstky, sloužící jako ploutvičky. Nymfám motýlic mohou dorůstat ztracené orgány (regenerace), i když už nebývají tak dokonalé jako původní.\n\nVajíčka mají na délku od 0,5 do 2 mm. Druhy, které vajíčka kladou do rostlin, mají tvar vajíčka podlouhlý, zatímco druhy kladoucí vajíčka volně je mají kulatá a většinou rosolovitě obalená.\n\nVážky se vyvíjí proměnou nedokonalou, tzn. že jejich vývoj nezahrnuje stádium kukly. Nymfy (larvy) vážek se rodí ve vodě nebo v blízkosti vody z vajíčka. Pokud vajíčko nepřezimovává, tak se z něj líhne nymfa po dvou až čtyřech týdnech. První stadium tzv. pronymfa trvá jen několik minut. Pronymfa se ještě moc nepodobá vážce, až při dalším svlékání se na ní objevují první společné rysy. Svlékání nymfy probíhá asi 10-15x. Při každém svlékání nymfa odvrhuje celou pokožku s dýchacím a zažívacím traktem. Při jednotlivých svlékáních se postupně nymfa vyvíjí a celkově roste. Nymfa se vyvíjí několik měsíců až let, některé druhy až 5 let (páskovec). Před posledním svlékáním nymfa přestává přijímat potravu a vylézá na vzduch, nejčastěji na stonky rostlin, někdy přímo na břeh. Líhnutí probíhá nejčastěji za teplého počasí v ranních hodinách. Nymfa se pevně přichytí podkladu a vážka se začne líhnout. Líhnutí trvá asi hodinu. Po vylíhnutí vážka ještě nějakou dobu sedí poblíž svlečky (exuvie), narovnává křídla a tvrdne, než je schopna odletět. Pohlavní zralosti (podle druhu) dosahuje po 14 dnech až měsíci. Průměrná délka života dospělé vážky je podle druhu různá, např. šidélko ruměnné se dožívá průměrně 7 dnů, šídlo královské 14 dnů. Maximum je ale mnohem vyšší, třeba u šídla královského činí 60 dnů. Výjimku tvoří druhy, které přezimovávají jako dospělci, ti se mohou dožít i půl roku.\n\nNymfy vážek se většinou vyvíjí ve vodě, nároky na typ vody mají velmi různé podle druhu, jsou známy i druhy vyvíjející se ve slané vodě nebo v horských pramenech. Existují i druhy, které se vyvíjí na vzduchu, známý je např. druh z čeledi Megalagrion vyvíjející se v hrabance v lesích na Havaji.\nDospělé vážky žijí ve vzduchu. Některé druhy se ani v dospělosti nevzdalují od vody a žijí celý život tam, kde se narodily. Jsou však i druhy, které podnikají daleké cesty od svého rodiště. Ty se pak můžou vyskytovat u lesních cest, na mýtinách nebo se dokonce mohou objevit i ve městech. Vážky se mohou pohybovat jen pomocí křídel, nohy jim slouží jen k uchycení na vegetaci nebo k lovení kořisti. Mezi hmyzem patří k nejdokonalejším letcům, některé vážky mají frekvenci 30 úderu křídel za sekundu a dosahují rychlosti 6 až 7 m/s, výjimečně až 14 m/s, přesto létají téměř neslyšně. Za letu mohou stát na místě, mohou letět kolmo nahoru i dolů, změnit v okamžiku směr letu a dokonce letět i pozpátku. Většinou létají jen ve dne za jasného počasí, upřednostňují bezvětří, ale v tropech se vyskytují druhy, které létají v noci. Létající dospělce lze v Česku vidět podle druhu od konce března do půlky listopadu. První stádium nymfy (pronymfa) se pohybuje skákáním. Nymfa se pohybuje pomocí nohou nebo plaváním a to rozdílným způsobem u šídel a motýlic. Šídla pro unik před nepřítelem nebo i přemístění na velkou vzdálenost dovedou plavat vychrlením velkého množství vody análním otvorem, což je vystřelí prudce vpřed. Motýlice k plavání používají tři anální plátky jimiž vytvoří ploutvičku, kterou se vymršťují vpřed.\nU některých druhů se, za dosud nevysvětlených příčin, můžou objevit tahy hejn (milióny jedinců), podobně jako u sarančat (např. vážka ploská).\nZimu vážky mohou přečkávat ve všech třech svých vývojových stádiích. Nejčastěji se tak děje ve formě vajíčka nebo larvy. V Česku jen jediný rod přezimovává jako dospělec (šídlatka \"sympecma\").\n\nVážky i jejich nymfy se živí výhradně dravě. Kořist většinou vyhledávají a loví za letu, ale některé druhy vyčkávají na místě a vzletnou za kořistí teprve až ji spatří. Větší šídla svojí kořist za letu často i požírají. Díky svému výbornému zraku dokáží spatřit kořist až ze 2 metrů. Kořist nejprve chytí nohama a přitáhnou si jí k ústům. Jejich kořistí bývá jakýkoliv létající hmyz, někdy i jiné druhy vážek (často šídlo uloví motýlici). Nymfa loví kořist pomocí tzv. masky, což je přetvořený spodní pysk s uchvacovacím zařízením. Masku dokáže vymrštit až do vzdálenosti jedné třetiny svého těla a kořist si pomocí ní přitáhne k ústům. Nejčastěji loví larvy jiného vodního hmyzu.\n\nSamec vážky má 2 kopulační orgány. Prvotní, ve kterém je uloženo sperma, má na konci zadečku. Druhotný, který má mezi 2 a 3 článkem zadečku, slouží k vlastní kopulaci. Před kopulací musí sameček přenést sperma z prvotního na druhotný orgán. Pak chytí, pomocí klíštěk na konci zadečku, samičku za hlavou. Při kopulaci se samička stočí koncem zadečku k druhotnému pohlavnímu orgánu samečka. Pokud už byla samička před kopulací oplodněná jiným samečkem, tak jí sameček odstraní spermie z pohlavního otvoru ostrým bičíkem na konci penisu. Po kopulaci snáší samička vajíčka, často ve společnosti samečka, který ji při tom drží klíšťkami. Vajíčka snáší rozdílně podle druhu, někdy přímo do vody, do vodních rostlin nebo na stromy nad vodou. U některých druhů (z podřádu motýlic) sestupuje při kladení vajíček samička společně se samečkem pod vodu ve vzduchové bublině (např. šídelko kroužkované). Pod vodou můžou sestupovat do hloubky blížící se jednomu metru a vydržet tam až jednu hodinu. Vážky se při kladení vajíček nad vodní hladinu orientují podle jejího třpytu na slunci, proto někdy dochází ke kladení vajíček na blýskající se karoserii aut.\n\nNa celém světě je známo nejméně 5956 druhů. V Evropě se vyskytuje až 143 druhů. V Česku až 74 druhů (4 bez stálých populací) ve dvou podřádech. Vážky jsou především rozšířeny v tropech, kde bývají kolem vod a v pralesích dokonce hojnější než motýli.\n\nPrvní vážky jsou doloženy z permu. Jejich předchůdci, pravážky (Protodonata), pocházejí už ze svrchního karbonu. Nejstarší dnešní (recentní) podřád vážek Anisozygoptera je doložen z počátku druhohor. Tento podřád se dnes vyskytuje už jen ve dvou druzích, žijících ve východní Asii. Šídla a motýlice se objevují až koncem druhohor. Staré vážky v prvohorách dosahovaly mnohem větších rozměrů než dnešní. Některé druhy pravážek měly až 700 mm v rozpětí křídel. Nálezy fosílií pravážek pocházejí i z našeho území, např. ve Zbýšově u Rosic byla objevená pravážka moravská (\"Moraviptera reticulata\").\n\nVážky se dělí na 3 podřády. V Česku se vyskytují motýlice a šídla.\n\n\n\n"}
{"id": "183758", "url": "https://cs.wikipedia.org/wiki?curid=183758", "title": "Melville", "text": "Melville\n\nMelville nebo Melvill může být:\n\n\n\n"}
{"id": "183762", "url": "https://cs.wikipedia.org/wiki?curid=183762", "title": "Szalatnayové", "text": "Szalatnayové\n\nSzalatnayové z Nagy Szalatna jsou starý, původem hornouherský šlechtický rod, jehož hlavní rodová větev se naturalizovala v Čechách.\nPůvodně to byl hornouherský zemanský rod. Během třicetileté války byli Kašpar a Tomáš Szalatnayové v roce 1639 císařem Ferdinandem III. povýšen za zásluhy o vlast a krále do šlechtického stavu, a to diplomem vydaným v Praze s predikátem de Nagy Szalatna, tj. v češtině ze Zvolenské Slatiny). Dědičné šlechtictví jim bylo rovněž potvrzeno r. 1693 císařem Leopoldem I. ve Vídni. Rodina již dříve byla stavu šlechtického pod jménem Sztakó jinak Szalatnakó. \n\nV Bratislavě a ve Vídni se s rodinou Szalatnayů spřátelil František Palacký, vděčil jim za své uvedení do vyšší společnosti. \n\nV závěru 18. století roku 1784 přišel rod do Čech v osobě evangelického kazatele Jana II. Szalatnaye (1758–1827) z Miškolce, který se oženil s Kateřinou Furthiny a byl zvolen knězem v Moravči u Pelhřimova, kde postavil kostel faru a založil hřbitov. Založil českou rodovou větevː měl deset dětí, z nich tři do dospělosti přeživší syny: Jana III. Pavla (1790), Josefa (1793)a Gersona (1795). \n\nJan III. Pavel a jeho starší syn Justus Emanuel roku 1869 založili ve Velimi \"Továrnu na kávové náhražky, cukrovinky a čokoládu\", Justa Emanuela vystřídal brzy ve vedení továrny jeho mladší bratr Josef Gustav Adolf. Jan Pavel byl ještě ředitelem cukrovaru v Ovčárech.\n\nPotomstvo druhého Janova syna Josefa (1795-1836) žilo vesměs mimo české země. Gerson (1790-1854) měl syna Justa (1834-1915), který působil jako evangelický pastor v Černilově, byl literárně činný a měl četné potomstvo. V Praze jeho rodinu portrétoval Karel Purkyně. \n\nJustus měl četné potomstvo, ze synů vynikli evangelický farář Viktor (1866 - 1941) v Kutné Hoře, Hugo (1870 - 1925) byl fořtem ve Světlé nad Sázavou, a Richard (nar. 1875) ředitelem statku v Chudenicích. \n\nBenjamin Szalatnay kolem roku 1900 vlastnil například Slavín u Liběchova.\n\nVýznam rodu dodnes spočívá jednak v duchovním působení v evangelické církvi, dále v hospodářském podnikání, a konečně v pedagogickém působení.\n\n\n"}
{"id": "183763", "url": "https://cs.wikipedia.org/wiki?curid=183763", "title": "Alexandr II. (papež)", "text": "Alexandr II. (papež)\n\nZpočátku nebyl uznán německým dvorem, který preferoval parmského biskupa Cadala, který si říkal Honorius II. Říšský episkopát uznal Alexandra až na koncilu v Mantově roku 1064.\n\nPodporoval válečné výpravy, které sloužily křesťanským cílům, jako bylo například tažení Viléma Dobyvatele do Anglie. Účastníkům reconquisty ve Španělsku poprvé udělil odpustky.\n"}
{"id": "183766", "url": "https://cs.wikipedia.org/wiki?curid=183766", "title": "Žigmund Pálffy", "text": "Žigmund Pálffy\n\nŽigmund Pálffy (* 5. května 1972 Skalica) je bývalý slovenský profesionální hokejista, reprezentant, který hrál v NHL za týmy New York Islanders, Los Angeles Kings a Pittsburgh Penguins.\n\nSvou profesionální kariéru zahájil v roce 1990 v týmu československé ligy AC Nitra. V roce 1991 byl draftován jako číslo 26 do týmu Islanders, kam přestoupil v roce 1993. V NHL odehrál celkem 684 utkání, nastřílel 329 gólů a na dalších 384 přihrál. Čtyřikrát se umístil v první desítce kanadského bodování celé NHL a stejně tak čtyřikrát byl nominován do utkání NHL All-Stars.\n\nSe slovenskou reprezentací získal zlatou medaili na mistrovství světa v roce 2002 – kdy nahrál na vítězný gól 100 sekund před koncem finálového utkáni s Ruskem Petru Bondrovi – a bronzovou medaili na mistrovství světa v roce 2003. Celkem prozatím odehrál za reprezentaci 64 utkání a nastřílel 36 gólů.\n\nV lednu 2006 nečekaně přerušil angažmá v týmu Pittsburgh Penguins a ukončil kariéru. Důvodem byly zdravotní problémy s již dvakrát operovaným ramenem. V létě 2007 se ale k hokeji vrátil a hraje slovenskou extraligu za HK 36 Skalica. V sezóně 2009/2010 byl uvolněn na hostování do HC Energie Karlovy Vary pro zápasy Spenglerova poháru. Hráčskou kariéru ukončil 31. července 2013.\n\n\nStatistiky reprezentace na Mistrovstvích světa a Olympijských hrách:\n"}
{"id": "183772", "url": "https://cs.wikipedia.org/wiki?curid=183772", "title": "Miroslav Šatan", "text": "Miroslav Šatan\n\nMiroslav Šatan (* 22. října 1974 Topoľčany, Československo) je současný prezident Slovenského zvazu ledního hokeje a bývalý slovenský profesionální hokejista hrající do roku 2014 v KHL za tým HC Slovan Bratislava. Nastupoval na pozici útočníka. Je vysoký 191 centimetrů, váží 87 kilogramů. V roce 2019 byl uveden do hokejové síně slávy.\n\nSvoji profesionální kariéru zahájil v roce 1992 v týmu československé ligy Dukla Trenčín. V roce 1993 byl draftován jako číslo 111 týmem Edmonton Oilers, za který hrál v letech 1995 až 1997. Následoval přestup do Buffalo Sabres, kde se stal celkem šestkrát nejlepším střelcem týmu v sezóně. Po výluce NHL v sezóně 2004–05 nastoupil do týmu New York Islanders.\n\nStatistiky hráče na Mistrovstvích světa a Olympijských hrách:\n\n\nPo vyřazení reprezentačního týmu Slovenska na Mistrovství světa v Bělorusku (2014) ohlásil ve věku 39 let konec svojí hokejové kariéry.\n\n"}
{"id": "183775", "url": "https://cs.wikipedia.org/wiki?curid=183775", "title": "Puma (bojové vozidlo pěchoty)", "text": "Puma (bojové vozidlo pěchoty)\n\nPuma je německé bojové vozidlo pěchoty, které bylo vyvinuto jako náhrada za zastarávající Mardery, které budou mezi lety 2010 až 2020 postupně vyřazovány. Masová výroba začala 6. července 2009. Řídící firma je PSM Projekt System Management, spojený podnik firem Krauss-Maffei Wegmann a Rheinmetall Landsysteme. Puma je jeden z nejlépe pancéřovaných BVP při vysokém poměru výkonu a hmotnosti.\n\nZ hlediska balistické ochrany se Puma v kategorii bojových vozidel pěchoty pohybuje na světové špičce. Vozidlo má například zaručit posádce přežití při výbuchu miny s ekvivalentem 10 kg TNT. Korba je vyrobena technologií přesně svařovaných ocelových pancéřových plátů a navrchu doplněna přídavným pancéřováním. Toto řešení umožňuje vytvoření balistické ochrany v závislosti na plnění mise a způsobu přepravy na místo určení. V základním provedení údajně poskytne ochranu proti munici ráže 14,5 mm ze všech směrů, čelo korby dokonce vůči projektilu ráže 30 mm. S tímto stupněm ochrany je hmotnost vozidla 31,5 t a je schopná přepravy vyvíjeným letounem A400M. V maximálním stupni odolnosti je zajištěna ochrana proti kumulativním hlavicím pancéřovek a některých protitankových střel. V této konfiguraci je přepravní hmotnost 41 t. U této verze je možnost přepravy lodí nebo po železnici, případně velkokapacitními letouny.\n\nŘidič sedí v přední části korby vlevo a kromě jiného má ve svém prostoru displej, na kterém může sledovat venkovní situaci z vnějšího kamerového systému. Střed a pravou část přídě zabírá pohonná jednotka. Ta je tvořena desetiválcovým motorem MTU 892 nové generace s výkonem 800 kW a plně automatickou šestistupňovou převodovkou. Za řidičem sedí střelec, vedle něj přibližně ve středu podélné osy korby má své stanoviště velitel. Oba mají k dispozici displeje, na kterých mohou sledovat zobrazení ze zaměřovačů ve věži a další informace předávané vozidlovým informačním systémem.\n\nAž za středem korby se nachází dálkově ovládaná věž s elektrickým pohonem. Je usazena excentricky na levé straně k ose vozidla. Je úplně oddělena od prostoru posádky a nijak do něho nezasahuje. Ve věži je lafetován automatický 30mm kanon Mauser MK 30-2 s nabíjecím a podávacím zařízením, které umožňuje rychlou volbu mezi dvěma druhy munice.\n\n"}
{"id": "183776", "url": "https://cs.wikipedia.org/wiki?curid=183776", "title": "Plachetnatkovití", "text": "Plachetnatkovití\n\nPlachetnatkovití (Linyphiidae) jsou bohatou čeledí pavouků, která zahrnuje kolem 4000 popsaných druhů, z nichž v Čechách se jich vyskytuje asi 300.\n\nVýznamným společným rysem plachetnatek je jednotný tvar kloubovitě pohyblivé části samčího makadla zvané paracymbium (Je to osamostatněný úsek lodičkovitého posledního článku makadla, které ve své dutině uzavírá rozmnožovací orgán – bulbus.). U celé čeledi toto paracymbium připomíná tvarem písmeno U. Chelicery plachetnatek jsou dobře vyvinuty a jejich žlábky, do kterých se přiklápí drápkovitý článek, lemují četné zoubky, délka těla kolísá od 0,8 do 12 mm.\n\nZákladem sítě plachetnatek je zpravidla vodorovná pavučinová plachetka (odtud pochází název čeledi), na jejíž spodní straně je pavouk zavěšen hřbetem dolů za koncové drápky noh. Kromě plachetky jsou na sítích patrná i dlouhá svislá vlákna, která slouží k vypínání plachetky a jako nárazová zóna pro létající hmyz.\n\nU plachetnatek existuje veliká vzájemná tolerance mezi samicí a samečkem – samec často tráví dlouhou dobu před kopulací v samiččině síti, aniž by došlo k jeho napadení.\n\nNa severní polokouli tvoří plachetnatky početnou složku jeskynní fauny – těmto rodům zcela scházejí oči (rody \"Troglohyphanthes\" a \"Stygohyphantes\")\n\n\n"}
{"id": "183777", "url": "https://cs.wikipedia.org/wiki?curid=183777", "title": "Jašteričie jazero", "text": "Jašteričie jazero\n\nJašteričie jazero je největší krasové jezero na Slovensku. Nachází se ve Slovenském krasu, na Silické planině v nadmořské výšce 587 m, v katastru obce Silica v okrese Rožňava. Má rozlohu 1,22 ha. Je dlouhé maximálně 200 m a široké 127 m.\n\nJezero vzniklo ucpáním dna krasové jámy (závrtu). Na severozápadní straně jezera sa nachází činný ponor nad jeho hladinou. Vodu jím z jezera odtéká, když se hladina zvedne nad úroveň ponoru. Voda v jezeře je v současnosti značně znečistěná, bez vyšších forem života. Zarůstá řasami a vodním rostlinstvem.\n"}
{"id": "183785", "url": "https://cs.wikipedia.org/wiki?curid=183785", "title": "Jezerské jazero", "text": "Jezerské jazero\n\nJezerské jazero je jezero ve Spišské Maguře na severním Slovensku. Nachází se v katastru obce Jezersko v okrese Kežmarok. Leží v nadmořské výšce 919 m. Maximálně je dlouhé 110 m a široké 74 m. Má rozlohu 0,60 ha.\n\nVzniklo přirozeným sesuvem flyšových hornin a má dobře zachovanou vodní hladinu.\n\nZ jezera odtéká Jezerský potok v povodí Dunajce.\n\nKolem jezera prochází zelená turistická značka z Jezerska na Bukovinu (1176 m).\n\nV roce 1967 bylo vyhlášené jako stejnojmenná přírodní rezervace s rozlohou 2,18 ha. Jezerské jazero je přírodní rezervace v oblasti PIENAP. Nachází se v okrese Kežmarok v Prešovském kraji. Území bylo vyhlášeno či novelizováno v letech 1967, 1997 na rozloze 2,1800 ha. Ochranné pásmo nebylo stanoveno.\n\n\n"}
{"id": "183787", "url": "https://cs.wikipedia.org/wiki?curid=183787", "title": "Waltari (hudební skupina)", "text": "Waltari (hudební skupina)\n\nWaltari je finská hudební skupina založená roku 1986. Je známá kombinováním mnoha hudebních žánrů.\n\nSkupina byla založena roku 1986 v Helsinkách, Finsko zpěvákem/baskytaristou Kärtsym Hatakkou, kytaristou Jariotem Lehtinenem a bubeníkem Salem Suomalainenem. Roku 1989 se ke skupině přidává kytarista Sami Yli-Sirniö, o rok později vydává kapela své první EP, \"Mut, Hei\".\n\nAlbový debut \"Monk Punk\" byl vydán roku 1991. Jak naznačuje název, album bylo především punkové. Svůj vlastní charakteristický zvuk spočívající v míchání mnoha hudebních žánrů skupina nachází až na svém druhém albu, \"Torcha!\" (1992).\n\nPo vydání kompilace raných nahrávek s názvem \"Pala Leipää\" („Kus chleba“) (1993) vyšla skupina s albem \"So Fine!\" (1994), hudebně podobným \"Torcha!\". Další řadová deska, \"Big Bang\" (1995) se stala do té doby jejich největším úspěchem. Album se zaměřuje na míchání techna s heavy metalem.\n\nRoku 1995 vystřídal Samiho Yli-Sirenö na pozici kytaristy současný druhý kytarista Children of Bodom Roope Latvala. Tou dobou pracoval Kärtsy Hatakka s dirigentem symfonického orchestru Avanti!, Rikuou Niemim na projektu kombinujícím Heavy metal s Klasickou Hudbou. Projekt poté začal být znám jako \"Yeah! Yeah! Die! Die! Death Metal Symphony in Deep C\". Roku 1995 byl na helsinském hudebním festivalu \"Taiteiden Yö\" předveden živě, o rok později byl vydán jako samostatné album.\n\nRoku 1997 spatřilo světlo světa album \"Space Avenue\", progresivnější práce obsahující víc elektronických bicích, při jejímž nahrávání Waltari spolupracovali s Apocalypticou. Roku 1998 vydala skupina na počest svého desátého výročí kompilaci jménem \"Decade\".\n\nV roce 1999 pracoval Kärtsy Hatakka na další klasicko-metalové spolupráci, která dala vzniknout pódiové show \"Evangelicum\". Toto dílo se lišilo od \"Yeah! Yeah! Die! Die!\", v tom, že obsahovalo víc než jen hudbu; součástí představení byl i balet a světelná show. \"Evangelicum\" nebylo nikdy vydáno jako album.\n\nDalší studiové album \"Radium Round\" (1999) se vyznačovalo velmi silným vlivem popu. Po jeho vydání se Waltari zaměřili na méně komerční práci jako \"Channel Nordica\" (2000) (ve spolupráci se sámským pěveckým sborem Angelit), odvážnou kombinaci metalu s laponskou lidovou hudbou, a punkové EP \"Back To Persepolis\" (2001). Tyto nahrávky bylo ovšem velmi obtížné sehnat, takže Waltari jistý čas přežívali pouze z koncertování. Roku 2001 se skupině vrátil původní kytarista Sami Yli-Sirniö a Roope Latvala kapelu opustil.\n\nPo tříleté odmlce se roku 2004 Waltari vrátili na scénu s kritiky i fanoušky velmi kladně přijatým albem \"Rare Species\" a následným turné.\n\nV roce 2005 vydali Waltari album \"Blood Sample\", o rok později potom kompilaci \"Early Years\" (remasterované verze \"Monk Punk\", \"Pala Leipää\" a nikdy nevydané písně z osmdesátých let znovu nahrané původní trojicí Jariot, Kärtsy a Sale), v tomto roce také vychází album \"Polib si dědu\" české rockové skupiny Wohnout, na němž se nachází skladba \"Činely\", výsledek spolupráce skupiny Wohnout s Waltari a Lenkou Dusilovou\n\nDalším studiovým počinem této finské kapely bylo album \"Release Date\" (2007), na kterém Waltari ukazují fanouškům svou tvrdší, metalovější tvář. Toto album obsahuje i bonusovou skladbu \"Spokebone\", na které kapela spolupracovala se zpěvákem Tomim Joutsenem z Amorphis a s finskou etnoskupinou Värttinä. O dva roky později vydali desku s názvem \"Below Zero\".\n\n\n\n\n"}
{"id": "183791", "url": "https://cs.wikipedia.org/wiki?curid=183791", "title": "Řehoř VII.", "text": "Řehoř VII.\n\nSvatý Řehoř VII., rodným jménem Hildebrand ze Soany, (cca 1020–1025 Sovana – 25. května 1085, Řím) byl papežem od 22. dubna 1073 až do své smrti.\n\nNa pohřbu Alexandra II. byl na nátlak lidových mas v rozporu s církevním právem prohlášen papežem.\n\nV roce 1074 vydal Dictatus papae, podle něhož je papež universálním biskupem s právem rozhodovat ve všech věcech křesťanstva. Zatímco on smí soudit všechny, jeho nesmí soudit nikdo. Může dosazovat biskupy a může sesazovat císaře. Římská církev se nikdy nezmýlila a nikdy se nezmýlí.\n\nV roce 1075 se dostal do konfliktu s Jindřichem IV., který vyvrcholil uvalením klatby na Jindřicha a jeho zbavení císařské hodnosti. Pod tlakem německé šlechty se Jindřich vypravil na cestu do Canossy, když Řehoř pobýval na hradě Canossa. Vykonal předepsané církevní pokání a 30. ledna 1077 udělil Řehoř Jindřichovi rozhřešení.\n\nV roce 1080 se však jejich vztahy opět zhoršily a Řehoř zbavil Jindřicha hodnosti podruhé. Ten na to reagoval svoláním synody do Brixenu, kde byl jmenován vzdoropapežem Wibert z Ravenny, který přijal jméno Klement III. V roce 1084 vstoupili Jindřich a Klement do Říma a Jindřich byl korunován císařem.\n\nZatímco německé oddíly obléhaly Andělský hrad, kde se skrýval Řehoř VII., dobyly Řím normanské oddíly, kterým velel vévoda Robert Guiscard. Normané donutili Jindřicha odtáhnout. Potom ale vyplenili a zpustošili město a hněv lidu se obrátil i proti papeži, který musel s Normany odtáhnout do vyhnanství do Salerna, kde později zemřel.\n\nRoku 1584 byl blahořečen papežem Řehořem XIII., roku 1728 pak svatořečen papežem Benediktem XIII.\n"}
{"id": "183792", "url": "https://cs.wikipedia.org/wiki?curid=183792", "title": "Okružák ploský", "text": "Okružák ploský\n\nOkružák ploský (\"Planorbarius corneus\") je druh sladkovodního plže z čeledi okružákovití (Planorbidae).\n\nSilnostěnná ulita dosahuje velikosti asi 30 mm na šířku a 13 mm na výšku. V mládí má na ulitě štětinky, které se postupně ztrácejí. Ulita je pravotočivá, ale anatomie je jako u levotočivých plžů. V krvi má hemoglobin. Živí se řasami. Může být taky mezihostitelem řady parazitárních onemocnění. Často vyplave na hladinu, aby se nadechl. Má však v tělní tekutině rozpuštěné červené barvivo – hemoglobin, které dobře váže kyslík. Vydrží tak pod vodou mnohem déle než plovatka bahenní. Jeho ulita je ze stran zploštěná.\n\nPodle českého check-listu měkkýšů se jedná o málo dotčený druh (LC).\n"}
{"id": "183793", "url": "https://cs.wikipedia.org/wiki?curid=183793", "title": "Alžběta Bosenská", "text": "Alžběta Bosenská\n\nAlžběta Kotromanićová nebo také Eliška Bosenská (1340– leden 1387) byla druhá manželka uherského a polského krále Ludvíka I. Velikého, matka polské královny Hedviky a uherské královny Marie.\n\nAlžběta byla vychovávána na uherském královském dvoře a 20. června 1353 uzavřela v Budíně sňatek s Ludvíkem Velikým (Uherským), který byl tou dobou už čtvrtý rok vdovcem; jeho první manželka byla Markéta Lucemburská, dcera Karla IV., která zemřela v roce 1349, aniž mu dala potomky. Právě ty si Ludvík pravděpodobně od sňatku sliboval především, s Alžbětinou rukou totiž nezískal ani území ani žádné výhodné politické spojenectví. Alžběta ovšem vyrůstala přibližně tři roky na uherském dvoře a mezi ní a králem se tedy mohl vytvořit vztah bez ohledu na dynastické zájmy, svůj podíl na organizaci tohoto sňatku mohla mít i Ludvíkova matka Alžběta Lokýtkovna, která byla nejvlivnější osobností na jeho dvoře.\n\nKronikáři Alžbětu popisují jako ženu půvabnou, krásné postavy a prudkého temperamentu, zároveň však jako bezohlednou, sobeckou, lstivou a krutou královnu. Dokud Ludvík žil, královna do politiky aktivně nezasahovala, alespoň o tom nejsou k dispozici žádné zprávy. Ludvíkův život a politiku spíše ovlivňovala jeho dominantní matka Alžběta Lokýtkovna a o postavení Alžběty Bosenské svědčí i titulatura v jejích listinách, kdy se v intitulaci nazývala \"\"iunior regina\"\", tedy mladší královna. Její postavení nepochybně komplikoval i fakt, že se – přes naděje do sňatku vkládané – nestala matkou vytouženého dědice uherské koruny svatého Štěpána.\n\nZ manželství se narodila pouze tři nebo čtyři děvčata. Prvorozená (a někdy zpochybňovaná) dcera zemřela ve velmi útlém věku a další, Kateřina, ještě před dosažením puberty. Dospělosti dosáhly dvě nejmladší dcery, Marie a Hedvika, kterým se otec ještě před svou smrtí snažil zajistit následnictví. Uhry měla dle jeho plánů zdědit mladší Hedvika (následnická práva k Uhrám měl také vévoda Karel III. z Drače zvaný Malý, který se jich však zřekl ještě za Ludvíkova života výměnou za Ludvíkův nárok na neapolskou korunu) a plánován byl její sňatek s habsburským princem Vilémem, starší Marie pak byla určena za dědičku polské koruny a zasnoubena s mladším synem českého krále a císaře římského Karla IV. Zikmundem Lucemburským.\n\nPo Ludvíkově smrti (1382) se Alžběta dostala do těžké situace. Část polské šlechty byla ochotná akceptovat jakoukoliv z Ludvíkových dcer, pokud bude i s manželem sídlit v Polsku. Druhá část chtěla za krále Piastovce Semovíta Mazovského. Alžběta se pokusila získat Polsko silou a vyslala do Polska vojsko v čele se Zikmundem Lucemburským, snoubencem Marie. Výprava však neměla velký úspěch. Alžběta se snažila, aby se polskou královnou stala nejstarší dcera Marie, což by jí jako regentce umožnilo vládnout v Uhersku i v Polsku. Polská šlechta však uhersko-polskou personální unii odmítla a žádala nástupnictví mladší dcery Hedviky, která také do Polska roku 1384 odešla; stala se tam královnou a její svatba s litevským vládcem Jogailou roku 1386 položila základ dlouhotrvající polsko-litevské unii).\n\nMarie byla už 17. září 1382 korunována uherskou královnou. Vládu místo teprve jedenáctileté Marie však přebrala Alžběta. Pod vlivem svého rádce, palatina Mikuláše Gorjanského, začala bez ohledu na dřívější úmluvy s Lucemburky plánovat svatbu Marie s členem francouzského panovnického rodu, Ludvíkem Orleánským. To vyvolalo odpor nejen Lucemburků, ale i neapolského krále Karla a papeže Urbana VI. Uherská šlechta se rozdělila do tří táborů: jedni chtěli za krále Zikmunda, druzí stáli za královnou a spojením s Francií, třetí tábor v čele se záhřebským biskupem Pavlem Horváthem a bývalým mačevským bánem Janem Horváthem prosazoval za panovníka Karla Neapolského.\n\nV listopadu 1385, po obsazení Budína, si Zikmund vynutil sňatek s Marií, následně však znovu odtáhl do Čech, aby sebral silnější vojsko. Po jeho odchodu navázala Alžběta kontakt s Karlem Malým, který se zdržoval v Záhřebu. Spoléhala se na přísahu, kterou dal králi Ludvíkovi ohledně práv jeho dcer na uherský trůn. Karel v čele silného vojska se však snažil ujmout vlády sám a 31. prosince 1385 byl nakonec za přítomnosti Alžběty a Marie korunován ve Stoličném Bělehradě uherským králem.\n\n7. února 1386 pozvala Alžběta Karla pod záminkou odevzdání listu od Zikmunda Lucemburského do svých komnat na přátelskou audienci. Na Karla zde však čekal Blažej Forgáč (číšník královny Marie) a na příkaz královny Alžběty jej napadl ve snaze jej zabít – v celé věci měl opět prsty Mikuláš Gorjanský. Karel byl těžce zraněn, následující noci byl zajat a byl uvržen do žaláře na hradě Visegrád, kde buď zemřel na následky zranění nebo byl zavražděn (údajně jedem, který mu dali do rány).\n\nNa jaře roku 1386 vpadlo do Uherska české vojsko Václava IV. V dubnu se Alžběta smířila se zetěm Zikmundem, kterému musela jako právoplatnému manželovi Marie dát svou dceru a měla splatit všechny Zikmundovy dluhy vzniklé během konfliktu s ní.\n\nDne 25. června 1386 během cesty na hrad Gorjani byly královny Alžběta a Marie přepadeny stoupenci zavražděného Karla Malého. Při tomto přepadení došlo k velkému krveprolití, během kterého byl zabit nejen Blažej Forgáč, ale i palatin Mikuláš Gorjanský, a obě královny byly uvězněny nejprve na hradě Krupa v Bosně, poté v Novigradu na Jadranském pobřeží nedaleko Zadaru.\n\nV lednu 1387 Alžbětu před očima její dcery uškrtil v novigradské pevnosti Jan Horváth, údajně proto, že poslala tajnou zprávu do Benátek, aby s loďstvem blokovali Novigrad z moře, a tak zabránili odvezení Alžběty a Marie do Neapole. Zavražděná královna byla nejdříve pohřbena v zadarském kostele svatého Chrysogona a později byly její ostatky přesunuty do katedrály Panny Marie v Székesfehérváru.\n\n"}
{"id": "183795", "url": "https://cs.wikipedia.org/wiki?curid=183795", "title": "Zápředníkovití", "text": "Zápředníkovití\n\nZápředníkovití (\"Clubionidae\") jsou čeledí pavouků, která ve světovém měřítku zahrnuje přibližně 600 druhů. V ČR je zastoupena pouze dvěma rody o celkovém počtu 33 druhů. Z této skupiny pavouků se nedávno osamostatnily další dvě čeledi – Zápředkovití (\"Liocranidae\") a hlavounovití (\"Corinnidae\").\n\nTito pavouci získali svůj název díky charakteristickému spřádání listů vegetace za účelem vytvoření úkrytu pro sebe a svoje potomky. Například zápředník rákosní (\"clubiona phragmitis\") je schopen dvojnásobně ohnout list rákosu a za pomoci pavučin z něj vytvořit ideální úkryt pro sebe i svůj kokon. Z dálky takto upravený list rákosu vypadá, jako by na něm byl uzel.\n\n\n"}
{"id": "183801", "url": "https://cs.wikipedia.org/wiki?curid=183801", "title": "Ksenino jazierko", "text": "Ksenino jazierko\n\nKsenino jazierko nebo jen Jazierko je drobné jezírko ve Spišské Maguře na severním Slovensku. Nachází se v katastru obce Osturňa v okrese Kežmarok a je nejmenším ze tří jezer na jižním svahu hraničního hřbetu. Nachází se v nadmořské výšce 900 m a má rozlohu přibližně 0,04 ha. Vzniklo po sesuvu ve flyšovém pásmu nahromaděním horniny sesunuté od kóty 986 m k jihu. Ty zabránily odtoku dešťové a pramenité vody. Postupně zarůstá rostlinstvem a mění sa na rašeliniště.\n\nJezero nemá povrchový odtok. Leží na rozvodí levých přítoků Osturnianského potoku a pravých přítoků Łapszanky v Polska v povodí Dunajce.\n\nPřístup je možný po stezce (2 km) z Ostrurně a lese (500 m) ve vzdálenosti 200 m od slovensko-polské hranice.\n\n"}
{"id": "183802", "url": "https://cs.wikipedia.org/wiki?curid=183802", "title": "Braniboři v Čechách", "text": "Braniboři v Čechách\n\nBraniboři v Čechách je první opera českého skladatele Bedřicha Smetany. Vznikla v rámci soutěže o českou národní operu, kterou nechal vypsat Jan Nepomuk hrabě Harrach. Libreto sepsal Karel Sabina. Jejím námětem jsou události v Čechách po smrti Přemysla Otakara II.\n\nSmetana psal operu v letech 1862 a 1863. Premiéra se uskutečnila 5. ledna 1866 v tehdejším Prozatímním divadle v Praze.\n\n(Obraz 1. – Venkovský statek pražského primátora Volframa Olbramoviče) U Volframa se sešlo množství bohatých pražských měšťanů. Oldřich Rokycanský horlí proti žoldnéřům Oty Braniborského, kteří „chrámy loupí, kláštery drancují, děti, starce, ženy uvražďují“. I kralevic Václav je v jejich moci, zatímco Volfram se skrývá nečinně na venkově. Oldřich vybízí shromážděné k povstání a vyhnání Braniborů. Volfram ale Oldřicha chlácholí a varuje před ukvapeností: situace snad není tak vážná a navíc by měšťané bez pomoci českých pánů nemohli docílit vítězství (dialog Oldřicha a Volframa \"Já ale pravím: Nelze dále tu trpěti cizácké sbory\").\n\nPřikvapí mladý Junoš a sděluje přítomným, že Braniboři napadli Prahu, vydrancovali chrámy a paláce a odvlekli královnu-vdovu i dědice trůnu; přitom jim byli nápomocni pražští měšťané cizí krve. I Volfram je nyní přesvědčen a měšťané ihned vyrážejí zpět do Prahy (zpěv Junoše \"Na oře! Na oře! Ku Praze berte se letem\" a sbor \"Mužně tedy ku Praze\").\n\nNa vyprázdněný dvůr vstoupí Volframova dcera Ludiše; je znepokojena, že její milý Junoš jí nevěnoval ani pohled (recitativ a árie \"Jaký to shon? Jaký to spěch?… Možná-li by na světě lásce bylo čeho vznešenějšího nežli láska?\"). Místo Junoše se objeví mladý pražský měšťan Jan Tausendmark, který se uchází o Ludišinu přízeň. Ta jej ale odmítá a posílá do Prahy bojovat proti Braniborům, přestože mladík podle svých slov „není přítel válčení“ (dialog a duet \"Ty zde, pane? Co tu hledáš?... Marné zde tvé snažení\").\n\nTausendmark odejde, přicházejí Ludišiny sestry Vlčenka a Děčana s dalšími ženami, pronásledované braniborskými vojáky (sbor \"Bože, přispěj ku pomoci\"). S Branibory přichází Tausendmark a velí jim: „Co najdete, vše jest vaše! Jen ty dívky budou mé!“\n\n(Obraz 2 – V Praze, prostranství, noc) Braniboři vyloupili chrámy a paláce, ponechali však nedotčeny měšťanské domy: ty nyní plení pražská chudina (sbor \"Nechtěli nám ve dne dáti, co jsme snažně žádali\"). Vede a ponouká je Jíra (Jírova píseň \"Dobře, chátro, dobře tak! Veselte se, zpívejte\"). Rabování se přemění na veselici a lid provolává Jíru králem žebráků (tanec chudiny a sbor \"Uhodila naše hodina, otevřely se brány!\").\n\nPřibíhá Ludiše, která se vymkla žoldnéřům, a prosí o ochranu pro sebe a své sestry. Jíra si z panské dcerky nejprve tropí šprýmy, ale lidé jí chtějí pomoci, zvláště když slyší nářek i jejích sester (trojzpěv a sbor \"Násilí se dějem nám!\"). Tausendmark se chce Ludiše znovu zmocnit a urazí lid, který nazve lůzou. Jírovi se ho podaří lstí odzbrojit, ale Braniboři ve zmatku dívky znovu odvlečou. Tu se vrací Volfram a pražští měšťané, ale uvěří Tausendmarkovi, že to Jírovi lidé unesli purkmistrovy dcery a on se je snažil ochránit. Přes protesty lidu je Jíra zatčen a odveden; hrozí konfrontace mezi boháči a chudinou (finále \"Co za ni dáte?... Zpátky, lůzo! Zpátky, vojíni!... Všichni tebe vyprovodíme\").\n\n(Obraz 1 – Náves vesnice poblíž Prahy) Na venkovské návsi se lidé shromažďují s nejnutnějšími věcmi, aby se v lese ukryli před hrozícími braniborskými vojsky. Na pokyn kmeta se modlí a vzývají Boha za ochranu (zpěv kmeta \"Rozlučte se s domovem!\" a sbor-chorál \"Pane, v prachu se kloníme\"). Kvůli tomuto zdržení je zde zastihne tlupa braniborských žoldnéřů vedená setníkem Varnemanem, která s sebou vleče též Olbramovičovy dcery. Vojáci seberou vesničanům vaky a chtějí ubytování a jídlo pro sebe i pro zajatkyně. Tu přichází biřic s poselstvím od knížete Oty Braniborského: na prosby českých stavů mají všichni cizinci do tří dnů opustit Čechy. Lidé vítají tuto zprávu s jásotem (sbor \"Slunko, slunko, v radosti se zjasni!\"), ale Varneman hodlá plně využít zbývajících tří dnů a posílá kmeta do Prahy k purkmistrovi, aby mu vzkázal, že jeho dcery jsou k vykoupení za tři sta grošů.\n\n(Obraz 2 – Síň soudní v Praze) Volfram jako purkmistr předsedá soudu nad Jírou, kde právě svědčí Tausendmark. Jíra se nařknutí brání, ale ví, že u panského soudu nemá naději: i když je jeho žalobce Tausendmark „z prokletého cizinců rodu“, je jedním z měšťanů a má peníze, a tedy i právo na své straně. Jírova vzpurná obhajoba přispěje k tomu, že je odsouzen k smrti (scéna \"Žalobníku! Jakými svědky… Ano, před pány svými stojím!\"). Tu přibíhá Junoš a nese zprávu od kmeta purkmistrovi, že jeho dcery jsou naživu a očekávají výkupné. Přes Jarošovo varování pověřuje Volfram Tausendmarka, aby s Branibory dojednal osvobození dívek, a Jíra je odveden zpět do vězení (scéna \"Ustaňte, otcové města!\").\n\n(Obraz 3 – Stejná dekorace jako v 1. obraze) Děčana a její sestry pozorují krásnou přírodu, jež kontrastuje se zoufalou situací (árie Děčany \"Ó, jak tu krásné přírody zjevy!\" a trojzpěv \"Není, ach není pro nás tu krásy\"). Ludiše osamí a naříká nad ztrátou své lásky (árie \"Byl to krásný sen, mé první lásky skvělý den!\"). Z houští se jí ozve skrytý Junoš, který jí dodává naději (dialog a duet \"Ó nezoufej, v lásku doufej!... Ó jak blahá, krásná tato chvíle\").\n\nMladík se ukryje, když se vrací setník Varneman. Protože výkupné nepřichází, budou muset dívky s nimi do Branibor, kde je dostane ten, kdo nabídne více. Ludišiným plamenným protestům Varneman nepřikládá velké váhy. Ludiše a její sestry stále doufají, že výkupné od otce dorazí (zpěv Varnemana \"Nuže, panenko, krásná dívčinko\" a čtyřzpěv \"Doufám pevně v naši svobodu\").\n\n(Místo stejné jako v 1. a 3. obraze 2. dějství) Kmet přivádí Tausendmarka k Varnemanovi. Tausendmark se představuje jako vyslanec pražské městské rady a vyplácí Varnemanovi tři sta grošů za zadržované dívky. Současně mu ale radí, aby se svými vojáky ihned odjel, protože kmetovo vyprávění Varnemana v Praze očernilo a městská lůza se chystá Branibory pobít (arioso \"Seber svůj lid a kliď se ze země\"). Setník propouští dívky, ale když Tausendmark žádá, aby mohl odejít s Branibory ze země, odmítá ho. Ani za tisíce není ochoten nastavovat krk svůj a svých vojáků na ochranu vlastizrádce Tausendmarka, jímž pohrdá: „ba ani tisíce cizáků té zemi české tolik neškodí, co jeden padouch takový“ (dialog \"S námi ale nemožná ti jíti… A kdybys mi dal tisíce\"). Tausendmark bude utéci sám: začíná litovat, že pro lásku k Ludiši opustil pravou cestu, ale nyní již je pozdě na změnu (recitativ a árie \"U sta hromů! Co mi zbývá… Tvůj obraz, dívko\").\n\nNavrátivšímu se kmetovi Tausendmark nalže, že Varneman nechce dívky vydat a že proto musí sami osvobodit (recitativ \"Čehos pořídil, pane?\"). Tři Volframovy dcery, propuštěné vojáky, vítají svobodu (trojzpěv \"Díky Bohu, svoboda kyne!\"). Kmetův syn odvádí Vlčenku, on sám odvádí Děčanu (duet Ludiše a Děčany a zpěv Ludiše \"Jakýsi strach mne pojímá… Probůh! Kterak mi jest?\"), pro Ludiši prý má přijít přítel jejího Junoše. Když však Ludiše osamí, zmocní se jí Tausendmark.\n\nNa místo přicházejí Junoš a Jíra (jehož Junoš v poslední chvíli vyrval katu) s dalšími ozbrojenci (sbor \"Noc je tak tichá, tak pokojná!\"). Setkávají se s kmetem, který marně hledá Ludiši (recitativ a árie \"Toť divno, věru divno… Ó ký to žal, jaký to žal pro otce ubohého\"). Pražané hledají dívky u Braniborů (ansámbl Jíry a sboru \"Rozžeme světla, způsobme ryk!\"). Varneman je ale odráží a ptá se po příčině boje, když jeho vojsko zítra ráno v míru odchází. Junoš se shání po dívkách, ale ty již nejsou v braniborském držení a Varneman Čechy vyzývá, aby sami vyhledali zrádce.\n\nBraniboři odcházejí a brzy je zpět Jírův oddíl se zadrženým Tausendmarkem a Ludiší, přichází i kmet s jejími sestrami. Junoš, Volframovy dcery i ostatní Pražané děkují Jírovi a žádají ho, aby se vrátil s nimi do Prahy, ale ten odmítá: „Cizincem já býval vám, ostanu povždy sám.“ I Volfram přichází, aby Jíru ospravedlnil, a nabízí mu přístřeší na svém statku. Lid provolává slávu ochráncům vlasti a doufá v návrat dobrých časů (finále \"Budeš u nás, Jíro náš\" se závěrečným sborem \"Ať žije pravda! Ať žijí práva! Ať žijí vlasti ochráncové!\").\n\nDvanáct představení v rychlém sledu v první polovině roku 1866 znamenalo v Prozatímním divadle vynikající úspěch. Po divadelní přestávce vynucené pruskou okupací Prahy a po změně vedení se však přes snahu Smetany i jeho nástupců \"Braniboři v Čechách\" „stali [...] už provždy vzácnými hosty na českém jevišti a spíše jen připomínkou prvního Smetanova divadelního rozletu než živou součástí repertoáru“ (P. Pražák). Do konce 19. století nezmizeli nadlouho z repertoáru Prozatímního a pak Národního divadla, ale jen v podobě ojedinělých představení bez většího zájmu publika. Za Kovařovicovy éry se \"Braniboři\" hráli v úpravě Václava Judy Novotného, který mimo jiné změnil Ludišiny dvě sestry na bratra a chůvu; úspěch u publika tyto změny nepřinesly.\n\nPřesto tato opera, jako součást smetanovského kánonu, postupně pronikla na ostatní české scény. Národní divadlo v Brně ji uvedlo poprvé 16. října 1889 (nová nastudování v letech 1900, 1905, 1909, 1917, 1924, 1936). Městské divadlo v Plzni je uvedlo poprvé v sezóně 1907/08. Všechny českojazyčné operní scény (Praha, Brno, Plzeň, Olomouc, Moravská Ostrava, Bratislava) pak \"Branibory\" uvedly v jubilejní smetanovské sezóně 1923/24. V Národním divadle je nastudoval Otakar Ostrčil, který se vrátil k původní verzi. Počet představení dosažených na mimopražských scénách však zůstal skromný, poměrně nejvíce tuto operu v meziválečném období hrál olomoucký soubor, který pořádal četné zájezdy a představil ji tak na mnoha místech.\n\nZa druhé světové války byli \"Braniboři v Čechách\" zakázáni; zato v bezprostředně poválečné době, díky své nacionální a sociální tendenci, přilákali zájem umělců i obecenstva jako nikdy dříve či později. Ještě v roce 1945 operu uvedlo divadlo v Plzni a Národní divadlo. Symbolem doby se ale v témže roce stala první inscenace nově založeného Divadla 5. května v Praze; mladí umělci v čele s dirigentem Karlem Ančerlem a režisérem Václavem Kašlíkem vytvořili moderní inscenaci, jež dosáhla do roku 1950 celkového počtu 79 repríz. Za komunistické éry se \"Braniboři\" hráli ve všech českých operních divadlech – v pražském Národním divadle (1952, 1961, 1984), Olomouci (1945, 1989), Brně (1948, 1959, 1984), Ostravě (1948, 1955, 1980), Plzni (1955, 1968, 1984), Opavě (1949, 1957), Ústí nad Labem (1950, 1961), Liberci (1950, 1953, 1975), Českých Budějovicích (1976) –, na rozdíl od první republiky však nepronikli na Slovensko.\n\nInscenovat nejvíce „ideologicky zatíženou“ Smetanovu opera po roce 1989 je obtížný úkol, kterého se divadla málokdy ujímají. S ironií pracovala s národními a třídními motivy inscenace hraná v Národním divadle v letech 1997–1999 (dirigent Bohumil Gregor, režie Petr Lébl, scéna Šimon Caban).\nDosud poslední inscenaci uvedlo Národní divadlo Brno při příležitosti posledního smetanovského výročí: premiéra se konala 17. června 2004 v rámci festivalu Smetanova Litomyšl, pak se inscenace přestěhovala do Janáčkova divadla, kde se hrála až do 23. října 2005.\n\nCelkově jsou \"Braniboři v Čechách\" nejméně hranou Smetanovou operou (P. Pražák napočítal 225 představení do konce sezón 1947/48 oproti 291 u druhé nejméně hrané \"Čertovy stěny\"; databáze Divadelního ústavu eviduje 26 inscenací oproti 31 u Čertovy stěny), přesto však počtem inscenací i představení v České republice značně předčí například méně hrané opery Dvořákovy nebo Janáčkovy.\n\nZřejmě pro chabé libreto i pro dosud nevyhraněný skladatelův hudební styl nevzbuzují \"Braniboři v Čechách\" zájem v zahraničí, nepočítáme-li dvě prvorepublikové inscenace ve Slovenském národním divadle (v letech 1921 a 1933). Protiněmecké zaměření příběhu bránilo proniknutí na německé scény, jinak Smetanovu dílu nejnakloněnější. Zahraničí se tak s operou mohlo seznámit jen na zájezdech českých souborů, a to poprvé Vídeň roku 1924 v podání olomouckého souboru, který v Metropoltheater provedl všechny Smetanovy opery. Tato inscenace byla ovšem zaměřena především na českou menšinu. K prvnímu německému nastudování tedy došlo až poměrně nedávno v roce 1994 (premiéra 12. března), kdy ji uvedlo Německo-srbské lidové divadlo v Budyšíně (Deutsch-Sorbisches Volkstheater Bautzen) v režii Wolfganga Pocha a pod taktovkou Karla Noska. Ve Spojeném království \"Branibory v Čechách\" poprvé uvedla krátkodobě fungující Hammersmith Municipal Opera, a to v dubnu 1978. V roce 1981 ji pak uvedla Bath Opera v Bathu.\n\nVynikající první představitel Jíry Arnošt Grund našel zdatné následovníky v Theodoru Schützovi a Vilému Přibylovi. Významné pěvce přitahovaly rovněž barytonová role Tausendmarka (Josef Lev, Bohumil Benoni, Emil Burian, Zdeněk Otava, Teodor Šrubař, Ivan Kusnjer, Roman Janál) a (basová role kmeta Josef Paleček, Karel Čech, Emil Pollert, Eduard Haken, Richard Novák). Ženské role jsou méně výrazné, ze známých představitelek Ludiše lze jmenovat Marii Sittovou, Miladu Šubrtovou, Libuši Domanínskou nebo Danu Burešovou.\n\n\n\n"}
{"id": "183804", "url": "https://cs.wikipedia.org/wiki?curid=183804", "title": "Literární věda", "text": "Literární věda\n\nLiterární věda patří k humanitním vědám. Předmětem jejího studia je umělecká literatura a její jazykové projevy. K významným českým literárním vědcům patřil například Jan Mukařovský, představitel strukturalismu v literární vědě.\n\nLiterární věda se nejčastěji dělí na následující základní dílčí disciplíny (oblasti):\n\nJedním z oborů literární vědy je rovněž literární komparatistika.\n\n"}
{"id": "183812", "url": "https://cs.wikipedia.org/wiki?curid=183812", "title": "Snovací bradavky", "text": "Snovací bradavky\n\nSnovací bradavky jsou orgánem produkujícím pavučinová vlákna, který vznikl přeměnou zadečkových končetin předků dnešních pavouků. Nacházejí se na břišní straně zadečku, ve většině případů jsou posunuté až na jeho konec. Jejich počet kolísá od dvou do čtyř párů, většinou se skládají z jednoho nebo dvou článků. Vyúsťují do nich snovací žlázy, které produkují tekutý sekret, který ještě než opustí snovací bradavky tuhne a tvoří se z něj vlákno. Jeho hlavní složkou je bílkovina nazývaná fibroin (hmota charakteristická pro všechna přírodní hedvábí), vývod ze snovací bradavky se nazývá spigot.\nSamotná snovací žláza sestává ze tří částí – štíhlého koncového oddílu, rezervoáru a trubicovitého vnitřního vývodu.\nPavouci mohou mít různý počet typů snovacích žláz, které produkují vlákna rozdílného charakteru – například křižák obecný (\"Araneus diadematus\") jich má sedm druhů.\n\n"}
{"id": "183816", "url": "https://cs.wikipedia.org/wiki?curid=183816", "title": "Katedra UNESCO pro muzeologii a světové dědictví", "text": "Katedra UNESCO pro muzeologii a světové dědictví\n\nKatedra UNESCO pro muzeologii a světové dědictví je katedra Filozofické fakulty Masarykovy univerzity.\n\nKatedra UNESCO byla zřízena v prosinci 1994 dohodou uzavřenou mezi UNESCO a Masarykovou univerzitou podepsanou generálním ředitelem UNESCO a rektorem Univerzity. Šlo o první katedru UNESCO v České republice a v době svého založení o jedinou katedru UNESCO zaměřenou na muzeologii a světové dědictví na celém světě. Od roku 2014 je Katedra UNESCO pro muzeologii a světové dědictví organizačně začleněna pod Ústav archeologie a muzeologie Filozofické fakulty Masarykovy univerzity.\n\nKatedra UNESCO pro muzeologii a světové dědictví\n\n\n\nČinnost Katedry je zaměřena na podporu vědecké role muzeí, vědeckého zázemí oboru muzeologie a aplikovanou rovinu každodenní muzejní praxe ve třech stěžejních oblastech – teorie muzeologie a historie muzeálního fenoménu, muzejní výstavnictví a muzejní pedagogika.\n\nEdukační působení ve formě přednášek, seminářů, stáží, odborných publikací a dalších forem mentoringu sleduje zásady celoživotního vzdělávání. \n\nKatedra také organizuje dlouhodobý cyklus přednášek zahraničních odborníků Special Topics of Museology, určený pro širokou zainteresovanou veřejnost, spoluvydává odborný muzeologický časopis Museologica Brunensia a prezentuje a poskytuje záštitu unikátním projektům v oblasti podpory a popularizace muzeologie, muzejnictví a světového dědictví.\n\nVýznamnou součástí činnosti Katedry UNESCO pro muzeologii a světové dědictví je podpora propojení českého muzeologického a muzejního prostředí s aktuálním světovým vývojem oboru formou přednášek významných zahraničních muzeologů i formou prezentace českého muzeologického zázemí zahraničnímu publiku.\n\nČinnost Katedry podléhá pravidelné supervizi Rady Katedry. Členové Rady jsou jmenováni rektorem Masarykovy univerzity na základě návrhu vedoucího Katedry UNESCO. Členy Rady jsou osoby renomované v oborech, které souvisejí s činností Katedry.\nKatedra nabízí\n\n\n      v těchto základních tématech:\n\nPro koho?\n\n\n\n"}
{"id": "183817", "url": "https://cs.wikipedia.org/wiki?curid=183817", "title": "Stopa (literatura)", "text": "Stopa (literatura)\n\nStopa je základní jednotkou metra. Je složena z několika málo časových elementů, kterým se říká doba. Je to zvukový úsek střídající \"dobu těžkou\" (se slovním přízvukem) a \"dobu lehkou\" (bez slovního přízvuku), těžká doba se nazývá \"iktus\" (\"thesis\"), lehká \"arsis\".\n\nEntentyky dva špalíky\nčert vyletěl z elektriky\n\nStopu vytváří rytmický celek, který má dvě slabiky. Na první slabice je vždy přízvuk, bez ohledu na to, zda stopa začíná na začátku nebo uprostřed slova.\n\n"}
{"id": "183819", "url": "https://cs.wikipedia.org/wiki?curid=183819", "title": "Beni", "text": "Beni\n\nBeni ( ) je řeka v Bolívii, levá zdrojnice Madeiry. Je 1500 km dlouhá. Povodí má rozlohu 850 000 km².\n\nPramení ve výběžku And jihovýchodně od města La Paz. Na horním toku se koryto vyznačuje peřejemi a stržemi. Na dolním toku protéká množstvím meandrů. Z levé strany přibírá u města Riberalta vody Madre de Dios. Soutokem s řekou Mamoré vytváří Madeiru, která je největším pravým přítokem Amazonky.\n\nVyšší vodní stavy jsou od prosince do května.\n\nLodní doprava je možná od města Rurrenabaque k vodopádům Esperanza 29 km od ústí.\n"}
{"id": "183821", "url": "https://cs.wikipedia.org/wiki?curid=183821", "title": "Lúčanské jezírko", "text": "Lúčanské jezírko\n\nLúčanské jazierko je skoro bývalé krasové jezero ve Slovenském krasu, na planině Horný vrch na Slovensku. Nachází se v katastru obce Lúčka v okrese Rožňava. Mívalo rozlohu 0,17 ha a leží v nadmořské výšce 729 m. Vzniklo ucpáním ponoru v mělké propadlině.\n\nJe napájené svahovým krasovým pramenem asi 40 m severozápadně od jezera. Vodní hladina kolísala, v současnosti (jaro 2012) je jezero již zarostlé rostlinami.\n"}
{"id": "183828", "url": "https://cs.wikipedia.org/wiki?curid=183828", "title": "Dašt", "text": "Dašt\n\nDašt nebo Dešt ( ) je řeka na jihozápadě Pákistánu v provincii Balúčistán. Je 430 km dlouhá. U pramene se nazývá Gudri nebo Kil a na středním toku Keč.\n\nPramení v horách Mekran a teče převážně mírně kopcovitou krajinou. Ústí do zálivu Gvátar Arabského moře.\n\nVyšší vodní stavy jsou v létě. Režim je monzunový.\n"}
{"id": "183830", "url": "https://cs.wikipedia.org/wiki?curid=183830", "title": "PC Card", "text": "PC Card\n\nPC Card, původně PCMCIA (\"Personal Computer Memory Card International Association\"), je rozhraní (slot) vyskytující se zejména u notebooků. PCMCIA karty podporují funkce Plug-and-play a Hot swapping. Nástupcem PCMCIA je rozhraní ExpressCard.\n\nExistují tři typy paměťových karet a pro ně určených slotů. Každý z typů je zpětně kompatibilní.\n\n\nCardBus je označení pro pozdější, 32bitovou, verzi PCMCIA. Disponuje funkcí \"bus mastering\", která umožňuje zařízení na kartě přístup přímo do paměti. CardBus lze od předchozích PCMCIA verzí odlišit pomocí kovového a většinou zlatého hřbetu nad konektorem.\n\nZoomedVideo je zabudovaná funkce umožňující přímý zápis do videopaměti. Dříve používaná k vyhrazenému přenosu obrazových dat na výstupní displej notebooku.\n\n"}
{"id": "183837", "url": "https://cs.wikipedia.org/wiki?curid=183837", "title": "Canal Grande", "text": "Canal Grande\n\nCanal Grande , benátsky \"Canałasso\" , je hlavní dopravní tepna Benátek. Je dlouhý asi čtyři kilometry a Philippe de Commynes o něm řekl, že je to „nejkrásnější ulice světa“. Nejhlubší z benátských kanálů, 30 až 90 m široký, je vlastně někdejším korytem řeky Brenty, protékající tudy pod hladinou mělké laguny k moři. Proto jím stále proudí voda. Vedou přes něj pouze čtyři mosty (nejstarší a nejznámější je \"Ponte di Rialto,\" dále \"Ponte dell´Accademia\", \"Ponte degli Scalzi\" a nejnovější \"Ponte della Constituzione\").\n\nKanál má tvar písmene S a táhne se od hlavního nádraží na severozápadě města k \"Punta della Dogana\" v jihozápadním cípu Benátek, v blízkosti náměstí Svatého Marka. Veřejnou dopravu obstarávají pravidelné linky \"vaporetta\" (vodní autobusy), \"motoscafa\" (motorové čluny, linky po laguně) a tradiční \"gondoly\". Základní linka číslo 1 projíždí \"Canal Grande\" od \"Piazzale Roma\" přes náměstí Svatého Marka a jede až na ostrov Lido.\n\nZlatý dům (italsky Ca' d'Oro) pochází z 15. století. Je to nejobdivovanější palác u kanálu Grande, vystavěný v gotickém slohu, je příkladem obdivuhodné benátské gotiky. Dnes je z něj umělecká galerie, je tedy veřejně přístupný.\n\nPalazzo Dario je další velmi často navštěvovaná budova u kanálu. Její fasádu tvoří různobarevný mramor. Je zcela odlišný než Ca' d'Oro. Bývá označován jako „jeden z nejskvělejších příkladů benátské rané renesance“.\n\nKostel Santa Maria della Salute leží na jihovýchodním konci Canale Grande. Dostavěn byl v roce 1682 v barokním stylu jako památka na ústup epidemie moru. Každý rok 21. listopadu je přes kanál Grande vytvořen most z člunů, přes nějž přicházejí poutníci do tohoto kostela na slavnost.\n\nPodél kanálu Grande leží mnoho zajímavých památek a budov. Další z nich jsou např. \"Fondaco dei Turchi\" ze 13. století, \"Ca' Guistinian\" z 15. století nebo \"Ca' Da Mosto\" (13. století).\n\nNásledující tabulka obsahuje zajímavosti po cestě kanálem od SZ k JV, tj. od nádraží k náměstí Sv. Marka. Zastávky vaporetta a přívozů jsou zvýrazněny.\n\n"}
{"id": "183840", "url": "https://cs.wikipedia.org/wiki?curid=183840", "title": "Suchopýrek", "text": "Suchopýrek\n\nSuchopýrek (\"Trichophorum\") je rod jednoděložných rostlin z čeledi šáchorovité. (\"Cyperaceae\"). Někteří autoři řadili druhy rodu suchopýrek (\"Trichophorum\") do rodu skřípina v širším pojetí (\"Scirpus\" s.l.). V minulosti někteří autoři používali pro rod suchopýrek jméno \"Baeothryon\". Jméno \"Trichophorum\" však bylo konzervováno s typem \"Trichophorum alpinum\". Jméno \"Baeothryon\" je z tohoto důvodu nevhodné používat, má být užíváno jen jako sekce v rodu bahnička (\"Eleocharis\"). Někteří autoři z rodu \"Trichophorum\" vyčleňují menší rod \"Eriophorella\", toto pojetí však není v tomto článku akceptováno.\n\nJedná se o vytrvalé trsnaté byliny, s oddenky nebo bez nich. Jsou jednodomé, převážně s oboupohlavnými květy. Lodyhy jsou oblé nebo trojhranné. Listy jsou většinou jen na bázi, někdy i slabě nad bází, zpravidla redukované na listové pochvy, nanejvýš nejvyšší pochvy mají krátké čepele (do 1 cm), jazýčky je přítomen, fotosyntetickou funkci přebírá hlavně stonek. Květy jsou v květenstvích, v kláscích. Klásky jsou vrcholové, jednotlivé, neskládají složená květenství. Pod květenstvím je krátký listen. Květy vyrůstají z paždí plev. Okvětí chybí, nebo je přítomno a je pak přeměněno zpravidla na 6 dlouhých chlupů, někdy až 20x delších než nažka (tvoří chmýr). Tyčinky jsou 3, jsou volné. Gyneceum je složeno většinou ze 3 plodolistů, je synkarpní, blizny většinou 3, semeník je svrchní. Plodem je nažka, která převážně trojhranná.\n\nJe známo asi 9 druhů , které jsou rozšířeny ve spíše chladném až mírném pásu severní polokoule, také v Andách a horách JV Asie.\n\nV ČR rostou 2 druhy. Suchopýrek alpský (\"Trichophorum alpinum\") je dnes silně ohrožený druh (C2) rostoucí na rašeliništích a prameništích od podhůří do hor. Suchopýrek trsnatý (\"Trichophorum cespitosum\") roste také na podobných stanovištích, ale v ČR pouze v Krkonoších, Jizerských horách a na Šumavě.\n\n\nKvětena ČR: 8 nebo 9 díl\n\n\n \n"}
{"id": "183850", "url": "https://cs.wikipedia.org/wiki?curid=183850", "title": "Emanuel Arnold", "text": "Emanuel Arnold\n\nEmanuel Arnold (9. listopadu 1800 Mnichovo Hradiště – 4. ledna 1869 Praha) byl český radikálně demokratický novinář a agitátor.\n\nNa rodném Turnovsku byl vrchnostenským úředníkem a nájemcem statku. V roce 1842 se přestěhoval do Prahy. Za protijezuitský leták jménem \"Držená řeč od jenerála jezuitů v tajném sněmu v Římě\" byl vyhoštěn z Prahy, letáky a brožury šířil ale dále po venkově. Do revoluční Prahy se v roce 1848 vrátil. Podílel se na přípravách povstání proti Rakousku (1849), ty byly ale v květnu 1849 prozrazeny a Emanuel Arnold uprchl do Lipska v Sasku.Byl však vydán zpět tamními úřady, odsouzen k trestu smrti a po zmírnění trestu na 20 let byl uvězněn. Roku 1857 byl amnestován, nicméně se do Prahy směl vrátit po nedobrovolném pobytu v Korutanech až na sklonku života, v roce 1868.\n\n\n\n"}
{"id": "183852", "url": "https://cs.wikipedia.org/wiki?curid=183852", "title": "Gilgit", "text": "Gilgit\n\nGilgit může znamenat:\n\n"}
{"id": "183854", "url": "https://cs.wikipedia.org/wiki?curid=183854", "title": "Gilgit (řeka)", "text": "Gilgit (řeka)\n\nGilgit ( ) je řeka v Pákistánu na severozápadě Kašmíru v provincii Gilgit - Baltistán. Je 450 km dlouhá. Povodí má rozlohu 26 000 km².\n\nPramení na svazích hřbetu Hindurádž. Protéká městem Gilgit, okolo něhož se rozkládá Gilgitská oáza. Je to pravý přítok Indu.\n\nZdroj vody je sněhový a ledovcový. Vyšší stavy jsou od dubna a kulminuje v červenci. V zimě jsou stavy vody malé. Dochází k silným povodním. Na soutoku s Indem téměř zdvojnásobuje jeho průtok.\n\nZ důvodu velké rychlosti toku a peřejí není lodní doprava možná. Dolinou řeky prochází stará karavaní stezka, která spojuje severovýchod Afghánistánu s Indií a Pákistánem.\n"}
{"id": "183861", "url": "https://cs.wikipedia.org/wiki?curid=183861", "title": "Malá Izra", "text": "Malá Izra\n\nMalá Izra je menší jezero ve Slanských vrších v podcelku Milič, na východním úpatí vrchu Veľký Milič (895,0 m n. m.).\n\nJezerem protéká potok Malá Izra. Vzniklo zahrazením jeho toku mohutným sesuvem půdy.\n\nJe chráněným územím, přírodní rezervací od roku 1988. Malá Izra je přírodní rezervace v oblasti Prešov. Nachází se v katastrálním území obce Skároš v okrese Košice - okolí v Košickém kraji. Území bylo vyhlášeno či novelizováno v letech 1976, 1988 na rozloze 0,77 ha. Ochranné pásmo nebylo stanoveno.\n"}
{"id": "183865", "url": "https://cs.wikipedia.org/wiki?curid=183865", "title": "Plavání (sport)", "text": "Plavání (sport)\n\nPlavání je sport řízený Mezinárodní plaveckou federací (FINA) a je jedním z plaveckých sportů. Dalšími plaveckými sporty jsou dálkové plavání, synchronizované plavání, skoky do vody a vodní pólo.\n\nPočátky plavání sahají až do prehistorické doby. Avšak závodní plavání začalo být v Evropě populární až kolem roku 1800 a to pouze ve stylu zvaném prsa. Kraul, neboli volný způsob, byl představen až v roce 1873 Johnem Arthurem Trudgenem, který ho okopíroval od amerických Indiánů. Závodní plavání není založeno jen na fyzické síle, ale současně i na technice, která tvoří cca 50% rychlosti plavce.\n\nV roce 1896 se plavání poprvé objevilo na letních olympijských hrách v Aténách. V roce 1904 byl plavecký způsob prsa zařazen jako olympijská disciplína. Delfín, neboli motýl byl představen poprvé jako varianta způsobu prsa, ale v roce 1952 byl tento způsob uznán za samostatný.\n\nTratě, na kterých závodí jednotlivci na Mistrovství světa v plavání, jsou:\nV olympijském programu chybí závody na 50m s výjimkou disciplíny 50m volný způsob. Závod na 800m volný způsob je na Olympijských hrách určen pouze pro ženy a 1500m volný způsob pouze pro muže. 100m polohový závod se plave pouze na Mistrovství světa v plavání v krátkém bazénu.\n\nZávodí se i ve štafetách, buď kraulové nebo polohové. V polohové štafetě každý člen družstva plave jiným plaveckým způsobem. Plavci v polohové štafetě plavou v pořadí znak, prsa, motýl a kraul. Ale pokud polohový závod plave jeden plavec, plave v pořadí motýl, znak, prsa a kraul. V olympijském programu a v programu MS jsou štafety na 4x100m polohově a 4x100m a 4x200m volný způsob.\n\nExistují tři druhy bazénů, ve kterých se závodí a to dva krátké bazény (25yd a 25m) a dlouhý bazén (50m). Plavání na krátkém bazénu je rychlejší přibližně o 1 sekundu na každých 50m díky obrátce. Mistrovství světa v plavání a Mistrovství Evropy v plavání se pořádá na obou metrových bazénech. Na yardovém bazénu se závodí zejména v USA. Letní olympijské hry se pořádají pouze na dlouhém bazénu. Od toho také vzniklo označení olympijský bazén. V současnosti je tímto termínem označován bazén o rozměrech 50mx25mx2,5m, který má deset plaveckých drah.\n\nZvláštní kategorií plavání je dálkové plavání, které se obvykle provádí v přírodním prostředí. Jedná se o novou olympijskou disciplínu, která byla poprvé na pořadu olympijských her na Letních olympijských hrách 2008 v Pekingu. Olympijskou disciplínou je závod na 10km.\n\nPlavání je také součástí kombinovaných sportů jako je moderní pětiboj, triatlon a kvadriatlon.\n\nNěkolik desetiletí je znám zvýšený výskyt dýchacích potíží a alergií u závodních plavců, kteří trénují v krytých bazénech s chlorovanou vodou. Studie u rekreačních plavců ukázala na souvislost mezi obsahem chlorovaných látek v ovzduší a zdravotními problémy. Astma je spojováno hlavně s vystavením vedlejším produktům chlorace jako je trichloramin, který může způsobit kromě toho i akutní podráždění spojivek a vyvolat slzení, kašel nebo obtížné dýchání.\n\n\n"}
{"id": "183867", "url": "https://cs.wikipedia.org/wiki?curid=183867", "title": "Šibelli", "text": "Šibelli\n\nŠibelli () je řeka v Etiopii a Somálsku. Je přibližně 2000 km dlouhá.\n\nPramení na severozápadním okraji Somálské planiny v masívu Guramba. Protéká planinou a nedaleko od Mogadiša se stáčí na jihozápad. Teče rovnoběžně s pobřežím Indického oceánu. Na dolním toku ztrácí mnoho vody v důsledku zavlažování a odpařování. Většinou se ztrácí (vsakuje) v bažinách 40 km od pobřeží. V letech se zvláště vydatnými srážkami dotéká až do řeky Džuby.\n\nNejvyšší vodní stavy má v období dešťů od dubna do června a od září do listopadu. Průměrný průtok řeky ve stanici Beledweyne (\"Belet Uen\") v letech 1951 až 1979 činil 68 m³/s.\n\nPrůměrné měsíční průtoky řeky ve stanici Beledweyne v letech 1951 až 1979:\n\nVyužívá se na zavlažování.\n"}
{"id": "183869", "url": "https://cs.wikipedia.org/wiki?curid=183869", "title": "Program Shuttle-Mir", "text": "Program Shuttle-Mir\n\nProgram Shuttle-Mir byla dohoda o spolupráci ve vesmíru mezi Ruskem a Spojenými státy. Bylo dohodnuto, že americké raketoplány budou navštěvovat ruskou orbitální stanici Mir. Program byl vyhlášen v roce 1993 a první mise byla plánována na rok 1995. Přes americké obavy o bezpečnost pokračoval program až do předpokládaného ukončení v roce 1998. Stanici navštívily všechny raketoplány NASA kromě Columbie. Zkušenosti z misí k Miru byly důležitou přípravou pro vybudování Mezinárodní kosmické stanice (ISS).\n"}
{"id": "183871", "url": "https://cs.wikipedia.org/wiki?curid=183871", "title": "Renault AMR-33/35", "text": "Renault AMR-33/35\n\nRoku 1931 začal ve francouzské firmě Renault vývoj jezdeckého průzkumného tanku, jehož prototyp vznikl roku 1933 pod označením AMR-33. Tank byl vyzbrojený pouze kulometem ráže 7,5 mm, byl pouze lehce pancéřován, což mu umožňovalo vyvinout poměrně velkou rychlost. Stroj byl poháněn zážehovým motorem o výkonu 84 hp. Podvozek sestával na každé straně z hnacího kola vpředu, čtyř pojezdových kol s gumovou obručí, napínacího kola vzadu a čtyř napínacích kladek. Krajní pojezdová kola byla individuálně zavěšena na kyvných ramenech, vnitřní pojezdová kola byla ve dvojici uchycena na společném unašeči. Celkem bylo vyrobeno 123 lehkých tanků typu AMR-33.\n\nV roce 1934 vznikl prototyp modernizovaného tanku, který se do výroby dostal roku 1935 pod označením AMR-35. Měl modernizovaný podvozek, ve věži byl instalován velkorážní 13,2 mm kulomet. Deset tanků bylo dokonce vyzbrojena kanónem Hotchkiss SA-L ráže 25 mm a koaxiálním kulometem, dalších třináct kusů bylo bez věže, přičemž na nástavbě byl instalován kanón Hotchkiss SA-L ráže 25 mm. Tato lehká samohybná děla byla určena jako stíhače tanků. Několik dalších tanků bylo upraveno na velitelská vozidla. Celkem bylo vyrobeno 200 tanků AMR-35.\n\nNa začátku druhé světové války se tanky účastnily obranných bojů ve Francii, avšak jejich bojová hodnota byla malá. Jejich jedinou výhodou byla rychlost při průzkumu. Němci tyto stroje převzali do své výzbroje pod označením PzSpWg VM 701 (f) (AMR-33) a PzSpWg ZTI 702(f) (AMR-35). Tyto kořistní tanky sloužily ve Francii až do konce války. Několik se jich objevilo také v Pražském povstání.\n\n\n"}
{"id": "183875", "url": "https://cs.wikipedia.org/wiki?curid=183875", "title": "Viktor III.", "text": "Viktor III.\n\nBlahoslavený Viktor III., rodným jménem Desiderius z Beneventa (1027 Benevento – 16. září 1087 Montecassino) byl papežem od 24. května 1086 až do své smrti.\n\nV roce 1059 ho papež Mikuláš II. povýšil na kardinála. Po smrti Řehoře VII. trvalo rok, než byl zvolen papežem. Krátce po zvolení musel kvůli lidovému povstání opustit Řím a odebrat se do kláštera v Montecasinu. Vedl spor se vzdoropapežem Klementem III.\n"}
{"id": "183880", "url": "https://cs.wikipedia.org/wiki?curid=183880", "title": "Renault AMC-34/35", "text": "Renault AMC-34/35\n\nFrancouzský tank AMC-34 vznikl u firmy Renault v roce 1934 jako bojový jezdecký tank. Tento typ však byl absolutně neúspěšný a byl tedy postaven jen v několika exemplářích, které byly přesunuty do francouzských kolonií v Africe. O rok později byl představen nový typ AMC-35. Ani tento tank však neoslnil. Jeho korba byla hranatá, věž byla nýtovaná, tank měl malý dojezd. Stroj poháněl motor Renault o výkonu 180 hp. Podvozek se skládal na každé straně z hnacího kola vpředu, pěti pojezdových kol, napínacího kola vzadu a pěti napínacích kladek. V levé přední části tanku se nacházel prostor řidiče, přičemž výhled mu umožňovaly dva poklopy. Ve věži byl instalován kanón SA-35 ráže 47 mm spolu s koaxiálním kulometem Chatellerault ráže 7,5 mm. Několik vozidel AMC-35 bylo vyzbrojeno kanónem ráže 25mm, který měl však větší průbojnost, než kanón SA-35.\n\nPři zahájení druhé světové války se ve Francii nacházelo jen 15 použitelných tanků AMC-35. Jejich výhodou byla dvojmístná věž vybavená účinným protitankovým kanónem. Tanky se poměrně úspěšně zapojily do obranných bojů proti německé armádě. Kořistní kusy Němci pojmenovali jako Panzerspaehwagen ZT 702 (f).\n\n"}
{"id": "183883", "url": "https://cs.wikipedia.org/wiki?curid=183883", "title": "Džuba (řeka)", "text": "Džuba (řeka)\n\nDžuba ( ) je řeka v Etiopii a Somálsku. Je 1600 km dlouhá od pramenů Ganale-Dorija. Povodí má rozlohu 196 000 km².\n\nVzniká soutokem řek Ganale-Dorija, Dawa-Parma, Webi Džestro u města Dolo. Zdrojnice pramení na Etiopské vysočině. Řeka protíná členitým korytem Somálskou planinu, kde ztrácí mnoho vody odpařováním. Ústí do Indického oceánu.\n\nVysoký vodní stav má v období dešťů od dubna do června a od září do listopadu. Průměrný průtok řeky ve stanici Luuq (Lugh Ganana) v letech 1951 až 1979 činil 193 m³/s.\n\nPrůměrné měsíční průtoky řeky ve stanici Luuq v letech 1951 až 1979:\n\nV období dešťů je možná lodní doprava do města Bardera.\n"}
{"id": "183891", "url": "https://cs.wikipedia.org/wiki?curid=183891", "title": "FCM-36", "text": "FCM-36\n\nPrototyp lehkého pěchotního tanku FCM-36 vznikl u firmy FCM (Forges et Chantiers de la Méditerranée) roku 1934. Tento typ měl nahradit zastaralé stroje Renault FT-17 a stal se konkurencí tanků Renault R-35/39/40. Výroba FCM-36 započala roku 1936, celkem bylo vyrobeno 100 ks tohoto stroje.\n\nTank poháněl vznětový motor Berliet o výkonu 91 koní. Podvozek se skládal z dvojice napínacích kol vpředu, devíti pojezdových kol a hnacích kol vzadu. Z boku byl chráněn zalomenými pancéřovými pláty. Ve věži tanku byl instalován kanón SA-18 ráže 37 mm a koaxiální kulomet Chatellerault ráže 7,5 mm.\n\nTanky se účastnily obranných bojů s německou armádou, ale kvůli slabému kanónu nikterak slavně. Po pádu Francie byly kořistní stroje přejmenovány na Panzerkampfwagen 737 FCM (f). Německá armáda z těchto tanků většinou sejmula věž a v nově vytvořené nástavbě byl instalován protitankový kanón PaK 40 ráže 75 mm či houfnice leFH 18 ráže 105 mm. Tato vozidla pak byla Němci použita během vylodění v Normandii proti spojencům.\n\n"}
{"id": "183892", "url": "https://cs.wikipedia.org/wiki?curid=183892", "title": "Malé jazero", "text": "Malé jazero\n\nMalé jazero je drobné jezírko ve Spišské Maguře na severním Slovensku. Nachází se v katastru obce Osturňa v okrese Kežmarok na jižním svahu hraničního hřbetu. Vzniklo zahrazením sesuvem paleogéních hornin. Nachází se v nadmořské výšce 870 m západně od Veľkého jazera. Tvoří ho dvě deprese oddělené vyvýšeninou.\n\nJezero nemá povrchový odtok. Patří k povodí levého přítoku Osturnianského potoku v povodí Dunajce.\n\nVe vzdálenosti přibližně 100 m západně od jezírka prochází stezka z Ostrurně do Vyžného Konce v Polsku.\n\nOd roku 1984 je chráněným územím (přírodní památka Malé jazerá). Ochrana je zaměřena na mokřadní společenstva. Jezero postupně zaniká. Malé jazerá je přírodní rezervace v oblasti PIENAP. Nachází se v katastrálním území obce Osturňa v okrese Kežmarok v Prešovském kraji. Území bylo vyhlášeno v roce 1984 a novelizováno v roce 1993 na rozloze 7,06 ha. Ochranné pásmo nebylo stanoveno.\n\n\n"}
{"id": "183899", "url": "https://cs.wikipedia.org/wiki?curid=183899", "title": "Osturnianske jazero", "text": "Osturnianske jazero\n\nOsturnianske jazero popř. Ozero je jezero ve Spišské Maguře na severním Slovensku. Nachází se v katastru obce Osturňa v okrese Kežmarok jižně od obce na levé straně doliny Kruľovského potoka. Leží v nadmořské výšce 874 m a má rozlohu přibližně 0,5 ha. Vzniklo zahrazením sesuvem paleogéních hornin na východním svahu doliny.\n\nJezero nemá povrchový odtok. Patří k povodí Krulovského potoku, jež je pravým přítokem Osturnianského potoku v povodí Dunajce.\n\nVe vzdálenosti přibližně 100 m severozápadně od jezírka prochází žlutá turistická značka z Ostrurně na Magurku (1193 m).\n\nOd roku 1984 je spolu se svým okolím chráněné (přírodní památka Jazero). Ochrana je zaměřena na typické lesní fytocenózy.\n\n\n"}
{"id": "183903", "url": "https://cs.wikipedia.org/wiki?curid=183903", "title": "Renault R-35/39/40", "text": "Renault R-35/39/40\n\nFrancouzská firma Renault zahájila roku 1933 vývoj lehkého pěchotního tanku, který měl nahradit zastaralý typ Renault FT-17. Prototyp byl vyroben v roce 1934, začátkem roku 1935 byly zahájeny jeho zkoušky, přičemž tank dostal typové označení R-35. Jeho korba byla snýtována ze tří odlévaných částí. Pohon zajišťoval motor Renault o výkonu 82 hp. Podvozek sestával z dvojice hnacích kol vpředu, pěti pojezdových kol, vlečeného napínacího kola a tří napínacích kladek. V odlévané věži byl instalován kanón SA-18 ráže 37 mm spolu s koaxiálním kulometem Chatellerault ráže 7,5 mm. Později dostal tank nový kanón SA-38 s vyšší účinností, tyto nové stroje dostaly označení R-39. Upravenou verzi tanku s modernizovaným podvozkem a kanónem SA-38 produkovala i francouzská společnost AMX (Atelier de Construction d’Issy-les-Moulineaux). Tento typ dostal označení R-40 (AMX R-40).\n\nCelkem bylo vyrobeno 1063 kusů R-35/39/40 pro Francii a dalších 560 tanků pro export.\n\nTanky se účastnily bojů proti Němcům za invaze do Polska v roce 1939 a za bitvy o Francii z roku 1940. I když měly dobré pancéřování, byly na tom kvůli slabému kanónu a velmi nízké rychlosti dost špatně. Po kapitulaci Francie tanky používaly jednotky francouzské vlády ve Vichy, které s nimi paradoxně bojovaly nejen proti americkým a britským vojskům, ale také proti francouzským vojskům generála de Gaulla. Velké množství tanků ukořistili Němci, kteří je přejmenovali na PzKpfw 35R/-39R/-40R 731 (f) a používali na Balkáně a v Sovětském svazu. U některých tanků R-35 byla odstraněna věž a stroje byly přebudovány na dělostřelecké tahače nebo na stíhače tanků.\n\n"}
{"id": "183906", "url": "https://cs.wikipedia.org/wiki?curid=183906", "title": "Železniční zastávka", "text": "Železniční zastávka\n\nŽelezniční zastávka je místo na železniční trati určené k nastupování a vystupování cestujících, které ale na rozdíl od železniční stanice není dopravnou, neslouží tedy řízení jízdy vlaků a vlaky zde zastavují právě jen pro výstup a nástup cestujících. Zastávka buď vůbec nemá kolejové rozvětvení, nebo je nemá příliš rozsáhlé. Obvykle zastávka nemá ani výpravní budovu a dopravní kancelář. Zastávku tvoří především nástupiště, v zastávce bývá často i čekárna nebo přístřešek. V některých zastávkách je i výdejna jízdenek.\n\nV českém Dopravním řádu drah (vyhl. 173/1995 Sb.) se v § 1 písm. d) zavádí pro účely této vyhlášky tato definice: \"označené místo na dráze, určené pro nástup a výstup cestujících do a z drážního vozidla, s omezeným rozsahem poskytovaných přepravních služeb.\"\n\nV devadesátých letech 20. století zavedly i v Česku České dráhy v železniční dopravě zastávky na znamení. Na rozdíl od autobusové dopravy, kde bývá tento způsob zastavování určen pro konkrétní zastávku všem spojům dané linky, v železniční dopravě tak bývají označeny pouze jednotlivé časy odjezdů u těch spojů, které podle jízdního řádu zajišťuje jednovozový vlak (motorový vůz) nebo motorová/elektrická jednotka vybavená zařízením pro signalizaci požadavku na zastavení.\n\nU železničních stanic i zastávek často bývá i autobusová zastávka navazující silniční dopravy, případně možnost přestupu na jiné druhy dopravy.\n\nZatímco provozní legislativa týkající se organizace železničního provozu v Česku rozlišuje mezi železničními stanicemi a železničními zastávkami, v běžném jazyce i v některých odborných oblastech se běžně označení železniční stanice nebo nádraží užívá i pro zastávky. Vyhláška č. 175/2000 Sb., o přepravním řádu pro veřejnou drážní a silniční osobní dopravu, v úvodu zavádí slovo stanice jako legislativní zkratku označující stanice i zastávky. Proto v textech týkajících se přepravních vztahů (smluvní přepravní podmínky, tarif) ale i například v místních názvech (názvy ulic, názvy zastávek městské hromadné dopravy, názvy míst na turistických směrovkách) se slovy stanice nebo nádraží označují i zastávky.\n\nV některých případech se slovo „zastávka“ používá v názvu jako rozlišení od nádraží (železniční stanice) nacházející se ve stejné obci.\n\nNa speciální železniční dráze (metro) a na lanových drahách se všechna místa k nastupování i vystupování oficiálně označují jako stanice. Na tramvajových a trolejbusových dráhách se v Česku v současné době oficiálně všechna místa k nastupování a vystupování označují jako zastávky, i když v minulosti slova zastávka a stanice byly synonymy. V některých zemích není obvyklé rozlišovat stanice od zastávek jako dva různé druhy míst k nastupování či vystupování.\n\nV Česku na dráze celostátní smí být železniční zastávka zřízena v oblouku o poloměru nejméně 600 m, a je-li délka nástupní hrany 100 m a menší, je možno zřídit železniční zastávku v oblouku o poloměru nejméně 300 m. Na dráze regionální v železničních stanicích a železničních zastávkách smí být nejmenší poloměr oblouku 600 m s výjimkou oblouků v kolejových rozvětveních, kde je povolen nejmenší poloměr oblouku 150 m. Je-li délka nástupní hrany 100 m a menší, je možno zřídit železniční zastávku v oblouku o poloměru nejméně 300 m. \n\nNově budované zastávky by měly být v jednotném podélném sklonu maximálně 0,1 %, který by měl být zachován v celé délce stanice. Jestliže to není možné, navrhují se úseky s jednotným sklonem o minimální délce 200m. Současně nemí být ve stanici více než 2 lomy nivelety.\n\nPodle § 21 odst. 2 českého Stavebního a technického řádu drah (vyhl. 177/1995 Sb.) musí být železniční zastávky vybaveny:\n\nPodle § 22 odst. 1 písm. e) českého Zákona o dráhách je provozovatel dráhy povinen označit názvy stanice (zastávky), které provozuje; provozovatel dráhy celostátní a regionální je v tomto směru vázán rozhodnutím drážního správního úřadu o názvu stanice (zastávky). Nesplnění této povinnosti je správním deliktem podle § 51 odst. 4 písm. f) téhož zákona a hrozí za něj pokuta do 1 000 000 Kč. Podle § 21 odst. 3 a 4 Stavebního a technického řádu drah se název železniční stanice umisťuje vpravo před vjezdem do stanice a v prostoru stanice (nástupišť). Název železniční zastávky se umisťuje vpravo, nejméně 100 m před začátkem nástupiště a na nástupišti. Provedení stanoví technická norma TNŽ 73 6390 Nápisy názvů železničních stanic a zastávek (nynější znění platí od 1. 7. 1994)\n\nPodle § 54 odst. 1 českého Dopravního řádu drah vydává provozovatel dráhy celostátní nebo regionální pro potřebu cestujících vývěsný jízdní řád pro každou trať, jízdní řád dráhy a pro každou stanici a zastávku seznam „Příjezdy a odjezdy vlaků“. Ve stanicích a zastávkách, kde nejsou cestující odbavováni, postačí na veřejně přístupném místě umístit pouze platný seznam „Příjezdy a odjezdy vlaků“, t. j. nemusí zde být vyvěšen celý jízdní řád tratě. Podle § 73 musí být ve všech zastávkách vyvěšovány i informace o předvídaných mimořádnostech v drážní dopravě. Povinnost zveřejnění jízdního řádu stanoví § 22 odst. 1 písm. d) Zákona o dráhách, přičemž způsob zveřejnění má podle § 22 odst. 3 stanovit prováděcím předpisem Ministerstvo dopravy. Nesplnění této povinnosti provozovatelem dráhy je správním deliktem podle § 51 odst. 4 písm. e) téhož zákona a hrozí za něj pokuta do 1 000 000 Kč.\n\nNepřenosná návěstidla pro provozní vyznačení zastávky stanoví v České republice na tratích provozovatele Správy železnic předpis SŽDC (ČD) – D1. V bodu 977 je stanovena návěst 136 „Vlak se blíží k zastávce“ (bílá obdélníková deska se třemi šikmými černými pruhy postavená na delší straně), která upozorňuje na umístění zastávky. V bodu 978 je stanovena návěst 137 „Konec nástupiště“ (bílá obdélníková deska s černým okrajem postavená na delší straně), která upozorňuje na místo, před kterým musí co nejblíže zastavit první vozidlo s cestujícími (nebo zavazadly) vlaku, který má v určeném místě pobyt.\n\nDo obecného povědomí vstoupilo například umělecké ztvárnění železniční zastávky Hoštice u Volyně v české filmové komedii Slunce, seno a pár facek (1989). Strohé nástupiště s holým plechovým přístřeškem a nápisem názvu zastávky v krajině mimo zástavbu bylo ve filmu zobrazeno věrně podle reality. Pokyn filmové průvodčí „Hoštice, ale nezastavujeme, máme zpoždění, vystoupíte si až ve Volyni!“, zobrazující s nadsázkou neformální atmosféru lokálních tratí, inspiroval vznik oblíbené lidové hlášky. Dnes již tato filmová scéna nevyznívá tak absurdně, protože průvodčí se v podobných případech na tratích, kde jsou zavedeny zastávky na znamení, chodí ptát, například: „Hoštice, bude někdo vystupovat?“.\n\n\n"}
{"id": "183907", "url": "https://cs.wikipedia.org/wiki?curid=183907", "title": "Puchmajerovej jazierko", "text": "Puchmajerovej jazierko\n\nPuchmajerovej jazierko je drobné jezírko v Oravské Maguře pod vrcholem Minčolu. Nachází se v okrese Dolný Kubín. Má rozlohu 0,10 ha a je hluboké 5 až 6 m. Leží v nadmořské výšce 1200 m. V obci Zázrivá je známé pod jménem Morské oko.\n\nNachází se v pramenné oblasti potoka Hruštínka.\n\nJe chráněným územím od roku 1976 (přírodní památka). Ochrana je zaměřena na slatiništní vegetaci.\n\nJezírko má i kulturní význam. Váže se k němu pověst, podle které z něj vyplaval lodní kufr. Dále se v něm údajně potopil volský povoz naložený senem.\n"}
{"id": "183913", "url": "https://cs.wikipedia.org/wiki?curid=183913", "title": "Smradľavé jazierko", "text": "Smradľavé jazierko\n\nSmradľavé jazierko je krasové jezero ve Slovenském krasu na jižním Slovensku. Nachází se na Silické planině nedaleko jeskyně Domica, v katastru obce Kečovo v okrese Rožňava.\n\nLeží v nadmořské výšce 339 m na rozhraní hlinitých štěrků a světlešedých vápenců. Je silně zanášené hlínou. Hloubka jezera se snížila o 1 m v důsledku zásahů člověka. Jezero postupně zarůstá a je v pokročilém stádiu zániku.\n"}
{"id": "183918", "url": "https://cs.wikipedia.org/wiki?curid=183918", "title": "Přepravní doklad", "text": "Přepravní doklad\n\nPřepravní doklad je dokument, který je používán v dopravě při přepravě nákladu. Jde se zásilkou od místa odeslání až do místa doručení. Některé jeho části zůstávají také odesílateli. Informuje o povaze a charakteristice zboží. Jeho potvrzením vzniká přepravní smlouva mezi přepravcem (většinou odesílatel) a dopravcem.\n\n\n"}
{"id": "183919", "url": "https://cs.wikipedia.org/wiki?curid=183919", "title": "Endocytóza zprostředkovaná receptorem", "text": "Endocytóza zprostředkovaná receptorem\n\nEndocytóza zprostředkovaná receptorem je druh endocytózy, velmi účinný a zároveň selektivní transport makromolekul do nitra živočišné buňky.\n\nMakromolekula, která má být přenesena přes cytoplasmatickou membránu, se naváže na pro ní specifické receptory, které jsou buď difúzně rozptýleny po povrchu membrány, nebo se hromadí ve specializovaných úsecích, zvaných „povlečené jamky“, . V případě, že receptory jsou rozptýlené po membráně, se po navázání ligandu shluknou.\n\nZ druhé strany cytoplasmatické membrány je povlak tvořený polypeptidy, z nichž největší je klathrin. Molekuly klathrinu tvoří mřížku pěti- a šestiúhelníků, jakýsi koš, který vtahuje celou povlečenou jamku s receptory a navázaným ligandem do nitra buňky. Odškrcením vzniká opláštěný, klathrinový váček – transportní vezikul, ve kterém je navázaná částice předána endozómům.\n\nV endozomu se receptor uvolní z komplexu s ligandem a vrací se v transportním váčku zpět do cytoplasmatické membrány k opětovnému použití. Přenesená makromolekula zůstává v buňce. Ve srovnání s podobnou, ale nespecifickou pinocytózou je endocytóza zprostředkovaná receptorem více než 1000× účinnější.\n\n"}
{"id": "183925", "url": "https://cs.wikipedia.org/wiki?curid=183925", "title": "Tatra 11", "text": "Tatra 11\n\nTatra 11 byl malý automobil vyznačující se jednoduchou a odolnou konstrukcí, využívající páteřový nosný rám a výkyvné polonápravy vzadu. Vyráběla jej automobilka Kopřivnická vozovka, pozdější Tatra, v letech 1923 až 1926. Během tří let výroby bylo vyrobeno 3 540 vozů všech modifikací.\n\nKonstruktérem Tatry 11 byl Hans Ledwinka, který právě u T 11 poprvé použil základy takzvané tatrovácké koncepce, kterou automobilka používá u těžkých nákladních automobilů Tatra až do dnešních dnů.\n\nTatra 11 měla dvouválcový vzduchem chlazený plochý motor (tzv. „boxer“) s objemem 1 056 cm³, s rozvodem OHV a výkonem 8,8 kW (12 koní) při 2 500 až 2 800 otáčkách za minutu. Motor poháněl výkyvnou zadní nápravu přes čtyřstupňovou převodovku; její ovládací páka byla umístěna ve středu vozu. Přední náprava byla tuhá. Brzdy byly jen na zadní nápravě, na každé straně však byly zdvojené brzdové čelisti působící na jeden široký brzdový buben – jeden pár sloužil pro provozní a druhý pro ruční brzdu.\nOdpružení bylo řešeno listovými pružinami – vzadu s progresivní charakteristikou, vpředu byly doplněny třecím pákovým tlumičem.\n\nCelá konstrukce byla na svou dobu velmi pokroková a vynikala pevností a trvanlivostí při relativně nízké hmotnosti podvozku – 500 kilogramů. Hmotnost celého vozu byla jen 680 kg. \nAutomobil dosahoval maximální rychlost okolo 70 km/h. Pro Tatru 11 byly navrženy a vyráběny různé druhy otevřených i uzavřených karosérií.\n\nUpravené vozy Tatra 11 továrna nasadila i do automobilových závodů, kde dosáhly mnohé úspěchy, hlavně s továrním jezdcem Josefem Veřmiřovským.\n\nTatru 11 nahradil v roce 1926 inovovaný model Tatra 12, který se lišil především brzděnou přední nápravou a drobnými změnami mazání motoru.\n\nTatra 11 položila základ celé řadě osobních automobilů Tatra stejné koncepce s dvou- a čtyřválcovými vzduchem chlazenými plochými motory, i dalším užitkovým vozům (prvním z nich byla Tatra 13).\n\nV současnosti vyráběné nákladní vozy Tatra používají stále centrální páteřový rám, výkyvné polonápravy a vzduchem chlazený spalovací motor. Takto konstruovaný podvozek prokazuje celá desetiletí výhody své kompaktní stavby především při jízdě v náročném terénu. Vzduchem chlazené motory se osvědčily zejména při provozu v extrémních klimatických podmínkách.\n\n"}
{"id": "183926", "url": "https://cs.wikipedia.org/wiki?curid=183926", "title": "Veľké jazero", "text": "Veľké jazero\n\nVeľké jazero je jezero ve Spišské Maguře na severním Slovensku. Nachází se v katastru obce Osturňa v okrese Kežmarok a je největším jezerem na jižním svahu hraničního hřbetu. Nachází se v nadmořské výšce 815 m a má rozlohu přibližně 0,25 ha. Vzniklo přehrazením doliny mohutným sesuvem po smykové rovině od hraničního hřbetu (986 m) až do nadmořské výšky 790 m.\n\nJezerem protéká levý přítok Osturnianského potoku v povodí Dunajce.\n\nOd roku 1984 je spolu se svým okolím chráněné (PR Veľké osturnianske jazero). Ochrana je zaměřena na vzácnou a svéráznou flóru.\n\n"}
{"id": "183927", "url": "https://cs.wikipedia.org/wiki?curid=183927", "title": "Evropská dohoda o mezinárodní silniční přepravě nebezpečných věcí", "text": "Evropská dohoda o mezinárodní silniční přepravě nebezpečných věcí\n\nEvropská dohoda o mezinárodní silniční přepravě nebezpečných věcí (ADR z francouzského \"Accord européen relatif au transport international des marchandises Dangereuses par Route\") ukládá podmínky přepravy nebezpečného nákladu. Dohoda ADR vznikla v roce 1957 v Ženevě a ČSSR k ní přistoupila v roce 1987. Upravuje za jakých podmínek je možno zboží přepravovat, bezpečnostní normy apod. Rozděluje zboží podle tříd nebezpečnosti. Podobnou dohodou je RID – dohoda o přepravě nebezpečných věcí po železnici nebo ADN - Přeprava nebezpečných věcí po vnitrozemských vodních cestách.\n\nNebezpečné věci (NV) jsou nebezpečné předměty, pro jejichž vlastnosti (hořlavost, žíravost, výbušnost a další) může být jejich přepravou ohrožena bezpečnost osob, majetku a životního prostředí.\n\nStanovuje a třídí nebezpečné látky a předměty podle jejich nebezpečných vlastností, stanovuje podmínky pro jejich přepravu, balení a značení a předepisuje používání a vyplňování stanovených průvodních dokladů. Stanovuje požadavky na zabalení kusu, typ a zkoušení obalu, zápisy do přepravních dokladů, dopravní prostředky včetně technických požadavků na vozidlo podle jednotlivých tříd a dále ustanovuje další pravidla jako omezení množství přepravovaných věcí, dozor nad nimi, způsob stání a parkování v noci atd.\n\nAlbánie, Andorra, Ázerbájdžán, Belgie, Bělorusko, Bosna a Hercegovina, Bulharsko, Česká republika, Černá Hora, Dánsko, Estonsko, Finsko, Francie, Chorvatsko, Irsko, Itálie, Kazachstán, Kypr, Lichtenštejnsko, Litva, Lotyšsko, Lucembursko, Maďarsko, Malta, Makedonie, Maroko, Moldavsko, Německo, Nizozemsko, Norsko, Polsko, Portugalsko, Rakousko, Rumunsko, Rusko, Řecko, Slovensko, Slovinsko, Spojené království Velké Británie a Severního Irska, Srbsko, Španělsko, Švédsko, Švýcarsko, Tunisko, Turecko a Ukrajina.\n\n\nObsahuje údaje předepsané ADR pro přepravní doklad, např: pojmenování a identifikační číslo látky – UN číslo, oficiální pojmenování, příp. technický název látky, obalovou skupinu, čísla vzorů bezpečnostních značek, kód omezení pro tunely, dále odesílatel, příjemce atd. Údaje musí být napsány v jazyce odesílatele a není-li tímto jazykem angličtina, němčina nebo francouzština, též anglicky, německy nebo francouzsky (toto ustanovení platí pouze pro mezinárodní přepravu).\n\nJeden výtisk musí být v kabině řidiče. Musí být podle novely ADR 2011 napsány v jazyce, kterému rozumí řidič. Pokyny pro případ nehody zajišťuje dopravce a jsou jednotné pro všechny členské státy. Pokyny obsahují vzory bezpečnostních značek, hlavní nebezpečí a způsob ochrany před tímto nebezpečím.\n\n\nPro každé vozidlo zakládací klín, jehož rozměry odpovídají hmotnosti vozidla a průměru jeho kol, dva stojací výstražné prostředky, kapalina na výplach očí.\n\nPro každého člena osádky vozidla: výstražnou vestu (např. jak je popsána v EN 471 standard), přenosnou svítilnu, jeden pár ochranných rukavic a ochranu očí (např. ochranné brýle).\n\nDodatečná výbava potřebná pouze pro vybrané třídy: nouzová úniková maska pro každého člena osádky musí být ve výbavě vozidla pro při přepravě nákladu označeného bezpečnostními značkami 2.3 nebo 6.1; lopata ; kryt kanalizace ; sběrná nádoba vyrobená z plastu.\n\nVýbava dopravní jednotky práškovými hasicími přístroji: 1 ks 2 kg hasicí přístroj práškový a 1 ks 6 kg hasicí přístroj práškový (v případě vozidel do 3,5 t celk. hmotnosti – 1 ks hasicí přístroj práškový 2 kg; v případě dopravních jednotek s hmotností nad 7,5 t – 2 ks hasicího přístroje 6 kg).\n\nOznačení vozidel pomocí oranžové tabulky (oranžový obdélník 40x30 cm orámovaný černým proužkem o síle 1,5 cm), nebo pomocí bezpečnostní značky - čtverec postavený na vrchol různých barev podle třídy nebezpečnosti s piktogramem znázorňujícím nebezpečnost látky.\n\nIdentifikační čísla NV se dělí na identifikační čísla nebezpečnosti a na identifikační číslo látky.\n\n\n"}
{"id": "183934", "url": "https://cs.wikipedia.org/wiki?curid=183934", "title": "Char B1", "text": "Char B1\n\nChar B1 byl francouzský těžký tank vzniklý v období před druhou světovou válkou.\nV roce 1921 byly ve Francii zadány požadavky na nový typ silně pancéřovaného pěchotního tanku. Tento těžký stroj měl být určený k průlomovým akcím, přičemž měl mít vysokou odolnost. Roku 1926 byl dokončeny první návrhy tří francouzských firem, z nichž byl vybrán Renault. Tato společnost dokončila svůj prototyp až roku 1929, ale sériová výroba byla zahájena až v roce 1934. Tank B-1 měl robustní konstrukci, jednotlivé pancéřové pláty byly spojeny nýty a konstrukce byla celkově výhodně vytvarována. V pravé přední části korby byla umístěna střílna, ve které byl instalován kanón ABS ráže 75 mm a kulomet Chatellerault ráže 7,5 mm. Tento kanón, kterým nešlo otáčet do stran, měl být používán pro ničení nepřátelského dělostřelectva a palebných postavení, pro boj s nepřátelskými tanky měl sloužit protitankový kanón ve věži. Tank poháněl zážehový motor Renault o výkonu 250 hp. Podvozek sestával na každé straně z napínacího kola vpředu, šestnácti pojezdových kol a hnacího kola vzadu, z boků byl chráněn silnými pancéřovými pláty. V pravém krycím plátu podvozku se nacházely vstupní dveře pro posádku. Tank B-1 měl litou věž APX-1, ve které byl instalován kanón SA-34 ráže 47 mm spolu s koaxiálním kulometem Chatellerault ráže 7,5 mm. Celková produkce činila 35 kusů tanků B-1.\n\nRoku 1937 se začala vyrábět dokonalejší verze tanku, nazvaná B-1 bis. Tank měl zesílené pancéřování, silnější motor Renault o výkonu 307 hp. Tank dostal novou věž se silnějším kanónem SA-35 ráže 47 mm. Celkem bylo vyrobeno 403 tanků B-1 bis.\nV letech 1937–1940 byly sestrojeny tři prototypy tanku, který dostal označení B-1 ter. Korba byla více zaoblena, dále bylo zesíleno pancéřování, vylepšená lafetace dolního kanónu. Motor Renault měl výkon 350 hp. Sériové výroby se tento typ už nedočkal.\n\nTanky B-1 byly pro Němce v roce 1940 velkým překvapením, které se dalo srovnat s jejich údivem nad sovětskými tanky T-34 o rok později. Obrněnci byly prakticky nezničitelní, zasahovat musely buď německé protiletadlové kanóny ráže 88 mm, nebo bombardovací letectvo. Po pádu Francie zařadili Němci tento tank do své armády pod označením Panzerkampfwagen B-2 740 (f). Část z nich byla přezbrojena jako plamenometné tanky, z některých tanků se stala samohybná děla. Tanky se účastnily bojů na Balkáně a v Sovětském svazu, při invazi v Normandii bojovaly proti Spojencům.\n\n"}
{"id": "183935", "url": "https://cs.wikipedia.org/wiki?curid=183935", "title": "Trundorf", "text": "Trundorf\n\nTrundorf se nacházel na pravém břehu řeky Divoká Orlice asi 1,5 km od města Žamberk, v blízkosti obce Líšnice.\n\nTrundorf byla původně ves, později ves se dvorem, kterou kolem roku 1534 údajně držel Albrecht Traundorfer z Traundorfu. Nejstarší zmínka o Trundorfu je z roku 1513 v Zemských deskách (August Sedláček — Hrady a zámky, II., str. 127), kde se píše že, Jan ze Žampachu postoupil Burianovi Trčkovi z Lípy vedle hradu Žampachu a poloviny Žamberka i celou ves Trundorf. \n\nJak uvádí Eduard Albert v knize Paměti žamberské, sešit V., str. 371, byl \"„Dvůr Trundorf zbořen od vrchnosti roku 1880.“\" Dále na téže stránce píše: \"„Žeby tu nějaká tvrz bývala a že v kostele žambereckém při oltáři sv. Františka pán trundorfský jest pochován, je čirá smyšlenka.“\"\n\n"}
{"id": "183939", "url": "https://cs.wikipedia.org/wiki?curid=183939", "title": "Zastávka na znamení", "text": "Zastávka na znamení\n\nZastávka na znamení nebo na požádání (v minulosti a v některých zemích označovaná též například jako zastávka podle potřeby) je zastávka, ve kterých zastavují spoje (vozidla, vlaky atd.), pouze tehdy, projeví-li cestující svůj zájem nastoupit nebo vystoupit. Obvykle tento druh (či charakter) bývá určen zastávkám s velmi slabým obratem cestujících, zejména v málo osídlených nebo neosídlených místech.\n\nZastavování na znamení je obvykle vyznačeno v jízdních řádech nebo stanoveno místním přepravním řádem či přepravními podmínkami. Může být stanoveno buď pro všechny spoje zastavující v zastávce, nebo jen pro určité linky, spoje či období, nebo může být v určitých částech dne či týdne (například ve večerních a nočních hodinách nebo o víkendech) stanoveno pro celou linku nebo síť. V některých zemích a dopravních sítích je zvykem způsob zastavení vyznačit i nápisem na označníku zastávky.\n\nDopravce obvykle vlastními vnitřními předpisy v souladu se smluvními přepravními podmínkami stanoví povinnosti řidičů. U některých dopravců se počítá s tím, že se řidič může řídit běžným pozorováním a svým rozumem, zejména sledovat, zda v zastávce někdo čeká, zda se ve voze někdo zjevně chystá vystupovat, zda si nějaký cestující zakoupil jízdenku do příslušné zastávky a podobně.\n\nPokud je požadován nějaký úkon od cestujícího, tak ve vozidle zpravidla musí včas před zastavením stisknout tlačítko znamení k řidiči, a pokud vozidlo takové tlačítko nemá, ústně upozornit řidiče nebo průvodčího, že bude vystupovat; v některých odbavovacích systémech řidič či průvodčí registruje požadavky a cílové stanice cestujících již při nákupu či kontrole jízdenky. Obvykle se vyžaduje jedno stisknutí tlačítka, protože vícenásobné stisknutí může mít jiný význam (například v Česku obvykle dva stisky znamenají výstup s kočárkem, vícenásobný přerušovaný stisk požadavek na nouzové zastavení), pokud nejde o speciální signalizaci vyhrazenou pro samostatné účely. Tlačítko buď vyvolá pouze zvukový signál u řidiče (a řidič v některých typech vozidel má možnost přijetí požadavku potvrdit rozsvícením nápisu „stop“, „zastavíme“ nebo podobného), nebo přímo způsobí elektronické zaregistrování požadavku a rozsvícení potvrzujícího nápisu. Funkce tlačítka požadavku pro zastavení v zastávce může být účelně sloučena s funkcí tlačítka s požadavkem na otevření dveří.\nOd cestujícího čekajícího na zastávce bývá požadováno stát včas na viditelném místě zastávky a dát řidiči včas znamení, zpravidla zvednutím paže. V některých moderních drážních systémech (mimo Českou republiku) je na zastávkách tlačítko, jímž může cestující zadat požadavek do traťového signalizačního a zabezpečovacího systému. Předpisy některých dopravců nařizují zastavit i v případech, kdy nikdo znamení nedal, například při nepřehledné situaci nebo není-li vlak či vozidlo vybaveno použitelným signalizačním zařízením nebo stojí-li na nástupišti osoba, která nedává znamení, nebo je-li třeba vyčkat na stanovený čas odjezdu.\n\nV mnoha zemích existují způsoby dopravy, při nichž je běžné zastavit na vyžádání i mimo zastávku, popřípadě přizpůsobit trasu požadavkům a potřebám cestujících ve voze. Typickým příkladem je turecký dolmuš. Experimenty s podobným způsobem dopravy jsou prováděny i v Česku a na Slovensku, ale často jsou na hraně ve vztahu k právním předpisům o provozu na pozemních komunikacích, veřejné dopravě a financování veřejné dopravy. Širším uplatněním principu zastávek na znamení je systém dopravy nazývaný například radiobus, při němž spoje uvedené v jízdním řádu jedou pouze tehdy, pokud o ně někdo projeví zájem (například telefonicky). Spoj pak jede pouze v té části trasy, pro kterou byl požadován, a zastavuje pouze ve vyžádaných zastávkách.\n\nZastávky na znamení mají smysl pouze v těch zemích a druzích dopravy, kde je zastavování veřejné dopravy vázáno na zastávky (zastavování mimo zastávky je obecně zakázané, nežádoucí nebo nestandardní) a zároveň obecně platí povinnost řidiče zastavovat v zastávkách i tehdy, jestliže nikdo o nastoupení nebo vystoupení nejeví zájem. Z toho vyplývá, že zastávky na znamení jsou specifikem zemí a míst s rigidnějším přístupem k předpisům.\n\nVýhodou zastávek na znamení oproti takzvaným \"stálým zastávkám\" je zrychlení dopravy, úspora nákladů na provoz (zejména pohonných hmot nebo elektrické energie) a životního prostředí (zplodiny spalování, hluk).\n\nVýhodou zastávek na znamení oproti režimu zastavování volně mimo zastávky je možnost zveřejnění jízdního řádu v místě zastavování a možnost soustředění cestujících na jedno místo, což umožňuje vybrat místo vhodné z hlediska bezpečnosti provozu a předejít zbytečnému opakovanému zastavování v krátkém úseku.\n\nNevýhodou zastávek na znamení jsou zvýšené nároky na pozornost cestujícího – cestující musí sledovat, zda zastávka, kterou hodlá použít, je „na znamení“, a musí si včas všimnout přijíždějícího vozidla (či vlaku), případně i rozeznat jeho označení – i na pozornost a předvídavost řidiče, přičemž hrozí různé konfliktní situace. Často se také status zastávky (tedy jestli je, nebo není na znamení) mění v závislosti na denní době, dnu v týdnu nebo ročním období, což situaci pro cestující dále komplikuje. Tyto nevýhody může vydavatel předpisů nebo dopravce zmírnit nebo vyloučit stanovením vhodného režimu (povinností řidiče a povinností cestujících).\n\nZákladní právní rámec dává v České republice vyhláška č. 175/2000 Sb., o přepravním řádu pro veřejnou drážní a silniční osobní dopravu:\n\n§ 16, odst. 3: \"Jedná-li se o stanici, kde vozidlo zastavuje jen na znamení, musí cestující, který chce nastoupit, dát včas osobě řídící vozidlo znamení zvednutím paže; cestující, který chce vystoupit, musí včas použít příslušné signalizační zařízení nebo včas vyrozumět o svém úmyslu řidiče vozidla nebo doprovod vlaku.\"\n\n§ 16 odst. 2: \"Cestující může do vozidla nastoupit nebo z něj vystoupit jen ve stanici, a není-li vozidlo v pohybu.\" Odst. 4: \"Zastaví-li vozidlo z provozních důvodů mimo stanici nebo ve stanici, kde podle jízdního řádu nezastavuje, smí cestující vystoupit, případně i nastoupit jen se souhlasem řidiče nebo jiné pověřené osoby dopravce.\"\n\nNěkteří dopravci či organizátoři dopravních systémů (České dráhy, ROPID a DPP, DPO a další) mají ve smluvních přepravních podmínkách zásadu, že vozidlo zastaví v zastávce vždy, stojí-li na zastávce nějaká osoba. Jiní dopravci (například jihlavský dopravní podnik) mají tuto zásadu pouze v interním provozním předpise. Podobně je u některých dopravců například stanoveno, že vozidlo zastaví i bez znamení například v případě, kdy již v zastávce stojí jiné vozidlo, nebo pokud vozidlo není vybaveno funkčním signalizačním zařízením, nebo pokud by vozidlo projelo zastávku dříve než v pravidelný čas odjezdu stanovený jízdním řádem.\n\nU autobusů, trolejbusů nebo tramvají s poptávkovým otevíráním dveří lze v některých městech či v některých typech vozů použít tlačítko otevírání dveří zároveň jako znamení k zastavení, popřípadě je též funkce tlačítka znamení k zastavení upravena tak, že slouží zároveň jako žádost o otevření dveří nejbližších danému tlačítku. Ve vozidlech na celostátních a regionálních železničních drahách však nelze žádost o otevření dveří uplatnit před zastavením vlaku a tedy ani nelze funkci tlačítek sjednotit.\n\nV jízdních řádech se standardně (podle prováděcí vyhlášky k Zákonu o silniční dopravě) zastávky na znamení označují značkou x nebo ×, která je v autobusových jízdních řádech umístěna u názvu zastávky (ve sloupcových jízdních řádech obvykle vlevo od názvu zastávky, v některých typech jízdních řádů nebo v přehledech vedení linek v závorce za názvem zastávky), v železničních jízdních řádech vlevo od časového údaje odjezdu spoje. Před zavedením celostátní standardizace se v Praze zastávky na znamení označovaly značkou +, v některých městech se označují značkou \"z\". Jinými značkami (například #) bývají v Praze označovány zastávky, které mají charakter \"na znamení\" pouze po část provozní doby.\n\nDřívější vyhláška č. 49/1998 Sb., o jízdních řádech a organizaci celostátního informačního systému o jízdních řádech, požadovala uvést údaj o tom, zda je zastávka na znamení, v jízdním řádu. Novější vyhláška 388/2000 Sb. tento požadavek neobsahuje výslovně, ale zahrnuje jej v požadavku uvést u názvu zastávky bližší podmínky jejího použití, k čemuž stanoví závaznou značku × s významem „zastávka je jen na znamení nebo požádání“.\n\nNa označnících zastávek se obvykle označují nápisem „na znamení“ umístěným buď pod názvem zastávky, nebo přímo ve značce označující zastávku (tak tomu bylo v původních označeních zastávek ČSAD). Zhruba od poloviny 90. let však označení druhu zastávky není právními předpisy ani technickými normami (ČSN 73 6425 Tramvajové, autobusové a trolejbusové zastávky) povinně vyžadováno.\n\nV městské autobusové (a trolejbusové) dopravě jsou zastávky na znamení často zřizovány zejména v okrajových, řídce osídlených nebo průmyslových částech měst. Je-li zastávka určena více linkám, obvykle mívá pro všechny linky stejný druh (charakter), a označení na znamení se vyznačuje na zastávkový sloupek. V Praze jsou některé zastávky označeny „od 20 hodin na znamení“ nebo „od 20 hodin a v sobotu a neděli celodenně na znamení“.\n\nV regionální, meziměstské a dálkové autobusové dopravě volí druh zastávky dopravce v jízdním řádu linky. Jde o parametr patřící v jízdním řádu k názvu zastávky, a tedy zastávka má pro všechny spoje téže linky stejný charakter (buď je pro všechny zastavující spoje linky na znamení, anebo pro žádný). Je však možné a nikoliv neobvyklé, že tatáž zastávka pro některé linky je na znamení a pro jiné nikoliv. Proto také postupně zanikla povinnost i zvyk označovat druh zastávky na zastávkovém sloupku. Mnozí dopravci od rozlišování zastávek na znamení zcela upustili, protože zastavování v zastávkách přizpůsobují potřebám vždy a všude i bez takového označení.\n\nV Praze byl od 4. března 2007 v městské autobusové dopravě počet zastávek na znamení zhruba zdvojnásoben, t. j. zvýšeno o více než 100 párů zastávek, což vyvolalo řadu pozitivních i negativních reakcí, často i z týchž stran. Od 1. září 2007 byly na základě připomínek provedeny další úpravy, které znamenaly návrat přibližně poloviny březnových změn do předchozího stavu.\n\nROPID začátkem prosince 2010 avizoval pro Pražskou integrovanou dopravu od 3. ledna 2011 nový systém zastavování autobusů v zastávkách na znamení, podle nějž není třeba na řidiče mávat, ale cestující, který chce nastoupit, dává znamení tím, že stojí na viditelném místě zastávky, přičemž řidič je povinen zastavit vždy, nachází-li se v prostoru zastávky alespoň jedna osoba nebo má-li zakryt výhled předchozím autobusem. Pokud ve vozidle nefunguje akustický hlásič, který oznamuje, že je zastávka na znamení, musí řidič zastavovat v každé zastávce na znamení, i když cestující nestiskne tlačítko. Současně ROPID avizoval následné zvýšení počtu zastávek na znamení, zavedení nebo časové rozšíření charakteru na znamení má se týkat kolem 170 názvů zastávek v Praze a 47 názvů zastávek mimo Prahu. K dalšímu podstatnému rozšíření počtu zastávek na znamení (o dalších cca 160 názvů) došlo v PID od 1. července 2011. Začátkem srpna 2011 mluvčí ROPIDu uvedl, že se uvažuje buď o další vlně rozšiřování počtu v lednu 2012, anebo o celkové změně režimu, podle níž by byly na znamení všechny autobusové zastávky, po vzoru Jihlavy a dalších evropských měst, a uvažuje i o jejich zavedení v tramvajovém provozu. Dopravní podnik se vyjádřil proti plošnému zavedení, v tramvajové dopravě zavedení zastávek na znamení brání provozní předpisy. V dubnu 2019 na návrh ROPIDu odsouhlasil dopravní výbor městského zastupitelstva jednomyslně všemi hlasy včetně opozice záměr, aby všechny autobusové zastávky MHD v Praze byly od 1. července 2019 na znamení, jako alternativní termín materiál uvádí 1. červenec 2020 (později byl zmiňován jako možný termín i leden 2020). Jako důvod ROPID uvedl zrychlení MHD a mírnou úsporu (až 5 milionů Kč ročně, tj. zhruba jedno promile nákladů na autobusovou MHD), snížení hluku a emisí. V době rozhodnutí bylo v Praze 2342 zastávek, z toho 1384 na znamení, 933 stálých a u zbylých se režimy střídaly. Proti plánu protestovala důchodkyně Jaroslava Valášková z domova pro seniory v Bohnicích a Václav Krása, předseda české Národní rady osob se zdravotním postižením. Z městských částí se proti staví Praha 8. ROPID uvedl, že v případě schválení by změnu provázela obsáhlá informační a vysvětlovací kampaň. Změna podle ROPIDu prospěje větší přehlednosti systému a plynulosti dopravy. Podle ROPIDu nejde o žádný nový výmysl, protože takto fungují zastávky například v celém Německu či Rakousku nebo třeba v Libereckém či Ústeckém kraji. 9. května 2019 média oznámila, že primátor Zdeněk Hřib plán pozastavil s poukazem na to, že jej oslovilo velké množství starších lidí a lidí se zdravotním znevýhodněním s obavou, že by se jim mohla ztížit doprava po Praze. Podle něj je problém stále u zhruba 250 autobusů, u kterých nejsou tlačítka na znamení řidiči pro zastavení snadno dostupná z míst vyhrazených pro lidi s pohybovými obtížemi. Primátor dodal, že projekt, který urychluje dopravu a zvýší komfort cestujících, dává smysl, a že ostatně takhle fungují i autobusy v zemích okolo nás, jako třeba v Německu, Rakousku nebo Švýcarsku a i v různých městech u nás a že na tuto změnu musíme být lépe připraveni. Pilotně jsou od roku 2017 na znamení všechny zastávky v Horních Počernicích. V polovině června 2019 média oznámila, že vedení města (resp. primátor) záměr odložilo, protože mu neodpovídá současný stav vozového parku dopravního podniku, a opatření se nebude realizovat dříve než v létě roku 2020, než se dovybaví nebo vyřadí nejstarší autobusy s málo tlačítky.\n\nOd 1. října 2007 bylo zastavování jen na znamení zavedeno také na zastávkách 42 názvů (t. j. přes 80 zastávek) v Plzni (v červnu 2007 byly na znamení jen zastávky 8 názvů, t. j. cca 8 párů zastávek. O změně rozhodla rada města dne 27. června 2007. Dopravní podnik vyčíslil úsporu za rozjezd trolejbusu na 0,434 Kč a autobusu na 0,965 Kč, roční úsporu na 700 000 Kč, jako další přínosy uvedl v analýze snížení hluku a emisí do ovzduší, plynulejší jízdu a méně zbytečného větrání ve vozech v zimních měsících. Opatření obhajoval technický náměstek primátora Jiří Uhlík (ODS), nepříznivé dopady a nevýznamnost úspory zdůrazňoval opoziční Milan Chovanec (ČSSD).\n\nV Ostravě byly zastávky na znamení zkušebně zavedeny od 30. srpna 2015 po zhruba dvaceti letech, kdy ve zdejší MHD žádné nebyly. V první fázi jde jen asi o 15 zastávek (resp. zastávek 15 názvů), a to pouze na několika autobusových linkách (U Korýtek na lince 45, Kovošrot, Štěrkopísek, U Olší, U Zahrádek, Záuliční a Zelenina na lince 46, Liščí, Spojovací a Statek na lince 47, Stavebniny a U Hůry na lince 51, Nová Plesná a Pomník RA na linkách 47 i 51, Nová Ves na linkách 37 a 54). Cestující, kteří chtějí nastoupit, však nemají povinnost mávat rukou, ale stačí, když budou v zastávce stát tak, aby je řidič v dostatečném předstihu viděl. Jako znamení pro výstup lze použít buď tlačítko znamení k zastavení nebo tlačítko otevírání dveří. Zkušební provoz chtěl DP začít vyhodnocovat v říjnu 2015 tak, aby se mohl rozhodnout, zda počet zastávek na znamení rozšíří od prosincového jízdního řádu.Do budoucna nevylučoval ani jejich použití na tramvajových nebo trolejbusových linkách. Zastávky jsou označeny textem „ZASTÁVKA NA ZNAMENÍ“ červeným písmem přímo ve značce zastávky pod piktogramem autobusu.\n\nV MHD v Třebíči jsou celodenně na znamení všechny zastávky kromě centrální zastávky Karlovo náměstí a konečných zastávek. Pro nástup má řidič povinnost zastavit vždy, když v prostoru zastávky stojí cestující.\n\nV MHD v Jihlavě bylo údajně v roce 2014 zavedeno „v tichosti“ interním pokynem dopravce, že mají řidiči zastavit v zastávce pokaždé, když na nich někdo stojí. Novinový článek iDnes.cz to interpretoval titulkem, že cestující již „mávají zbytečně“. V Jihlavě jsou na znamení rovněž všechny zastávky kromě centrální zastávky na Masarykově náměstí a konečných zastávek.\n\nV tramvajovém provozu je existence \"zastávek podle potřeby\" v některých městech doložená již z počátků provozu koncem 19. století. V některých jiných českých městech (Plzeň, Most a Litvínov) jsou již po mnoho let.\n\nDopravní podnik hl. m. Prahy přijal novelizaci dopravního a návěstního předpisu pro tramvaje s účinností od 1. dubna 2012, která umožňuje zřízení zastávek na znamení – předtím předpis z bezpečnostních důvodů nařizoval zastavovat v zastávkách dokonce i vlakům neurčeným pro přepravu cestujících. ROPID podporuje zavádění tramvajových zastávek na znamení, od 8. prosince 2012 byla zavedena na znamení zastávka ČSAD Smíchov v Nádražní ulici, protože byla málo využívána cestujícími. Kritériem pro zavádění je nejen frekvence cestujících, ale i dopravní situace, aby projíždění zastávky neohrožovalo bezpečnost provozu. ROPID odkazuje na to, že tramvajové zastávky na znamení existují v Brně a že v některých německých městech platí systém zastavování na znamení plošně.\n\nV české železniční dopravě byly zastávky na znamení nebo požádání zavedeny po desítkách let, kdy neexistovaly, v síti Československých státních drah od grafikonu 1991/1992, v dalších letech byl počet zastávek na znamení rozšiřován. Značka se v jízdním řádu uvádí přímo u časových údajů jednotlivých spojů, takže tatáž zastávka pro některé spoje může být na znamení a pro jiné nikoliv. Režim zastávek na znamení upravuje článek 1315 předpisu ČD D2. Režim na znamení je přípustný ve stanicích v době bez služby výpravčího a v zastávkách, a to u vlaků vedených samostatným elektrickým nebo motorovým vozem (nebo pokud ostatní vozy nejsou určeny k přepravě cestujících) nebo jsou-li všechny vozy pro cestující vybaveny správně fungujícím signalizačním zařízením včetně zpětné signalizace od strojvedoucího. Pokud je v jízdním řádu uvedena značka ×, ale není splněna některá z podmínek, značka neplatí. Výstup cestujících zjišťuje vlaková četa včasným a srozumitelným dotazem u cestujících, případně může být dán signál příslušným zařízením. Strojvedoucí může projet zastávku na znamení, pokud jsou splněny tři podmínky: nedostal pokyn k zastavení od člena vlakové čety, nedostal signál k zastavení a v prostoru nástupiště se nenachází žádná osoba. Strojvedoucí musí jet před zastávkou na znamení takovou rychlostí, aby v případě, že na nástupišti bude stát cestující, plynule zastavil. Rychlost vlaku na trati musí přizpůsobit tak, aby při průjezdu zastávky na znamení nebo odjezdu z ní byl dodržen čas odjezdu stanovený sešitovým jízdním řádem a zveřejněný. Vždy musí vlak zastavit při poruše signalizace nebo je-li situace nepřehledná kvůli snížené viditelnosti. Předpis nynějšího provozovatele celostátní dráhy a většiny regionálních drah (SŽDC) se zastávkami na znamení nezabývá.\n\nVe \"Smluvních přepravních podmínkách Českých drah pro veřejnou drážní osobní dopravu\" se píše, že cestující zodpovídají za „podání včasného a viditelného znamení k zastavení vlaku (např. zvednutím ruky) pokud chce nastoupit do vlaku zastavujícího dle platného jízdního řádu v jeho nástupní stanici pouze na znamení“ a „včasné vyrozumění pověřeného zaměstnance ČD o tom, že\nchtějí vystoupit z vlaku zastavujícího dle platného jízdního řádu v jejich výstupní stanici pouze na znamení. Vyrozumění\nprovedou osobně po dotazu zaměstnance ČD na zastavení nebo obsluhou signalizačního zařízení po výzvě k jeho obsluze - signalizační zařízení následně potvrdí zastavení vlaku.“ Podobná formulace byla i v předchozí verzi podmínek: \"„Cestující, který chce nastoupit do vlaku zastavujícího v dané stanici dle platného jízdního řádu pouze na znamení, zodpovídá za včasné a viditelné znamení k zastavení vlaku (např. zvednutím ruky). Cestující, který chce z takového vlaku vystoupit, zodpovídá za včasné vyrozumění pověřeného zaměstnance ČD ve vlaku.“\"\n\n\n"}
{"id": "183943", "url": "https://cs.wikipedia.org/wiki?curid=183943", "title": "Glyoxylátový cyklus", "text": "Glyoxylátový cyklus\n\nGlyoxylátový cyklus je řada biochemických reakcí, díky kterým z acetylkoenzymu A vzniká sukcinát a glyoxylát, který je dále využit k tvorbě oxalacetátu.\n\nJe velmi podobný citrátovému cyklu, na rozdíl od něho ale acetylkoenzym A neoxiduje na oxid uhličitý, nýbrž ho využívá k syntéze čtyřuhlíkaté dikarboxylové kyseliny sukcinátu. Cyklus tedy probíhá v organismech, které mají této látky nedostatek, tj. v některých mikroorganismech, a také v některých orgánech rostlin, hlavně v klíčících semenech, kde se glyoxylátovým cyklem mění na cukry zbytky ze spotřebovávání tuků z jejich rezerv.\n\nU prokaryotních organismů cyklus probíhá v cytoplasmě, u eukaryot ve speciálních organelách, glyoxyzomech, respektive peroxizomech.\n\nZačátek cyklu je stejný jako u citrátového cyklu, pak dojde k rozdělení isocitrátu na sukcinát a glyoxylát. Poslední reakce cyklu je opět shodná s citrátovým cyklem\n\n"}
{"id": "183949", "url": "https://cs.wikipedia.org/wiki?curid=183949", "title": "Perón", "text": "Perón\n\nSlovo Perón může znamenat: \n\n"}
{"id": "183951", "url": "https://cs.wikipedia.org/wiki?curid=183951", "title": "Bystrý potok (přítok Ostravice)", "text": "Bystrý potok (přítok Ostravice)\n\nBystrý potok je potok v Moravskoslezském kraji, přítok řeky Ostravice, který odvodňuje malé území v podhůří Moravskoslezských Beskyd v okrese Frýdek-Místek. \n\nBystrý potok pramení při samém okraji Moravskoslezských Beskyd v nadmořské výšce kolem 820 m na severních svazích hory Kykulka. Po celou cestu až k ústí teče zhruba severozápadním směrem, zprvu spadá zaříznutým údolím k osadě Bystré (část obce Janovice), pod níž opouští území CHKO Beskydy. Mezi Janovicemi a Pržnem Bystrý potok ze západu obtéká dvojici výrazných terénních vyvýšenin (Velký a Malý pahorek) a při západním okraji Janovic zprava přijímá hlavní ze svých přítoků, potok Říčku. Po průtoku centrem obce Baška Bystrý potok zprava ústí do řeky Ostravice, která jeho vody unáší dál do Odry.\n\n\"(levý/pravý)\"\n"}
{"id": "183952", "url": "https://cs.wikipedia.org/wiki?curid=183952", "title": "Evita", "text": "Evita\n\nJméno Evita může být použito ve více významech:\n"}
{"id": "183953", "url": "https://cs.wikipedia.org/wiki?curid=183953", "title": "František Mencl", "text": "František Mencl\n\nFrantišek Mencl (21. ledna 1879, Librantice – 27. ledna 1960, Praha) byl český mostní stavitel, inženýr a projektant.\n\nOd roku 1902 do roku 1939 byl zaměstnán na mostním odboru stavebního úřadu pražského magistrátu. Byl příznivcem klenutých betonových a železobetonových mostních konstrukcí; svým působením nepochybně ovlivnil současnou tvář Prahy. Podílel se zejména na projekci těchto stavebních děl:\n\n\n\n"}
{"id": "183956", "url": "https://cs.wikipedia.org/wiki?curid=183956", "title": "Mistrovství světa cestovních vozů", "text": "Mistrovství světa cestovních vozů\n\nMistrovství světa cestovních vozů (WTCC, : \"World Touring Car Championship\") je mistrovství automobilů vycházející ze sériové produkce. Šampionát je pod patronátem Mezinárodní automobilová federace (FIA) a po prvním ročníku v roce 1987, znovu povstal v roce 2005, téměř z popela evropského šampionátu. Mistrovství se účastní nebo účastnili i piloti, kteří jsou známí z jiných motoristických disciplín jako je například Formule 1 nebo Champ Car: Alex Zanardi, Augusto Farfus Jr., Fabrizio Giovanardi, Gabriele Tarquini, Alain Menu, Nicola Larini, Dirk Muller, Jorg Muller, Gianni Morbidelli a mnoho dalších. Ale opravdovým matadorem celé série je Andy Priaulx, vítěz Mistrovství Evropy cestovních vozů (ETCC) 2004 a vítěz WTCC z let 2005 a 2006.\n\nVozy spadají do technické specifikace S2000 a S2000D (pro vozy poháněné naftovým motorem). Jsou přípustné vozy, které mají homologaci jako čtyřmístné a automobilka jich ročně vyrobí alespoň 2500 (určené do běžného prodeje). Obsah motoru je 2000cc, od sezony 2011 budou povoleny i 1600cc turbo. Od sezony 2012 budou povoleny pouze benzínové motory 1600cc turbo, stejné motory jako ve WRC. Jsou zakázány systémy ovládání ventilů (jako VTEC u Hondy nebo Valvetronic u BMW). Na vozech je zakázáno používat materiály jako je titan, keramické materiály a materiály z uhlíkových vláken v případě, že jejích použití není již zavedeno do sériové výroby daného vozu. Dále jsou zakázány systémy pomáhající pilotovi (ABS, ESP, kontrola trakce…).\n\nKaždý mezinárodní podnik sestává ze dvou závodů (závod 1 a závod 2), každý o vzdálenosti cca 50km. V každém z obou závodů jsou udělovány body pro prvních osm v cíli: 10 pro prvního, 8 pro druhého, 6 pro třetího a dále 5, 4, 3, 2 a 1.\nO postavení na startu do druhého závodu rozhoduje pořadí v cíli z prvního závodu, jen prvních osm v cíli v opačném pořadí (vítěz startuje jako osmý a osmý v cíli z pole position, další startuji dle pořadí to je 9. ze závodu 9, 10.-10).\nPrvní čtyři piloti, kteří získali během závodního víkendu nejvíc bodů (součet z obou závodů), dostávají do svého vozu zátěž 40, 30, 20 a 10 kg. Pátý váhu svého vozu nemění. Piloti, kteří v součtu bodů z obou závodů obsadili šesté až osmé místo mohou ze svého vozu odebrat zátěž 5, 10 a 15kg.\n\n"}
{"id": "183957", "url": "https://cs.wikipedia.org/wiki?curid=183957", "title": "Východní Ayrshire", "text": "Východní Ayrshire\n\nVýchodní Ayrshire (East Ayrshire v angličtině a \"Siorrachd Inbhir Àir an Ear\" in Skotské gaelštině) je jedna z 32 správních oblastí Skotska. Sousedí s oblastmi : Severní Ayrshire, Východní Renfrewshire, Jižní Lanarkshire, Jižní Ayrshire a Dumfries and Galloway.\n\n\n"}
{"id": "183961", "url": "https://cs.wikipedia.org/wiki?curid=183961", "title": "Oceánické podnebí", "text": "Oceánické podnebí\n\nOceánické podnebí, případně oceánské klima, je typ podnebí, které se vyznačuje malými denními rozdíly teploty vzduchu v průběhu ročních období. Rozdíly mezi nejnižší a nejvyšší průměrnou měsíční teplotou v roce jsou do 15 °C. Pro tento typ podnebí je rovněž typická vysoká oblačnost s velkým množstvím srážek, které jsou rovnoměrně rozloženy do všech ročních období. Tento typ podnebí je charakteristický např. pro západní pobřeží Evropy nebo Ameriky. Rozděluje se na 2 podtypy, Cfb v mírných zeměpisných šířkách a Cfc v subpolárních.\n\nToto podnebí nemá příliš teplá léta ani moc studené zimy. Mezi jeho charakteristiky patří průměrná teplota nejteplejšího měsíce nižší než 22 °C a toho nejchladnějšího vyšší než 0 °C nebo −3 °C (na tom se meteorologové neshodují). Rozdíl průměrné teploty nejteplejšího a nejstudenějšího měsíce bývá menší než 20 °C, v nejsilněji oceánských místech je to 10 °C nebo i méně. Srážky jsou rovnoměrně rozložené do celého roku.\n\nNejvyšší letní teploty se pohybují mezi 15 °C a 35 °C v závislosti na vzdálenosti od pobřeží, návětrnosti a zeměpisné šířce. Nejnižší zimní teploty jsou obvykle mezi −10 °C až 5 °C. Pod −10 °C klesají hlavně hluboko ve vnitrozemí nebo na hranici s kontinentálním podnebím.\n\nVětšina srážek napadá při středně silném dešti. V létě mohou občas přijít bouřky a v zimě čas od času zasněží. Za rok naprší hrubým odhadem od 500 mm do 2500 mm (nejsou započítány vysoké hory) Sněžit na některých místech nemusí vůbec, ale ve většině míst nasněží alespoň někdy. Sníh pak leží na zemi maximálně 60 dní. V nejvíce oceánských místech, například na západním pobřeží Velké Británie, sněží jen několik dnů v roce (méně než 5).\n\nSubpolární oceánické podnebí je nejčastější na ostrovech a pobřežích v blízkosti polárního kruhu. Jeho základními charakteristikami jsou jeden až tři měsíce s průměrnou měsíční teplotou nad 10 °C a průměrná teplota nejstudenějšího měsíce vyšší než −3 °C. Má velmi malé výkyvy teploty jak přes den, tak i mezi létem a zimou. Srážky jsou po celý rok rovnoměrně rozložené, sněžení je v zimě časté a na zemi se může udržet i dlouhodobější sněhová pokrývka (více než 1 den), například na ostrově Adak je průměrná výška sněhové pokrývky do 10 cm a v Reykjavíku leží sníh na zemi 49 dní v roce. Většina deště naprší ve formě lehkého deště nebo lehkého sněžení. Množství napadaných srážek je různorodé, od několika stovek mm až po více než 1500 mm.\n\nAbsolutně nejvyšší letní teploty dosahují 15 °C až 20 °C, v letních nocích obvykle 5 °C až 10 °C. Nejnižší zimní teploty klesají zhruba mezi −5 °C až −10 °C a přes den v zimě nebývá více než 10 °C.\n"}
{"id": "183962", "url": "https://cs.wikipedia.org/wiki?curid=183962", "title": "Battlefield", "text": "Battlefield\n\nBattlefield (v překladu „bitevní pole“) je série počítačových her žánru first-person shooter. Začátek série je datován na rok 2002, kdy vyšel první díl, \"Battlefield 1942\". Zatím poslední díl, \"Battlefield V\", byl vydán 9. listopadu 2018 pro členy služby Origin Acess Premier. Pro předplatitele deluxe edice byl ale přístupný od 15. listopadu 2018 a pro ostatní zákazníky byl zpřístupněn až od 20. listopadu 2018. Vývojářem všech her je společnost EA Digital Illusions CE, vydavatelem pak EA Games. V České republice je vydavatelem EA Czech.\n\nVšechny díly \"Battlefieldu\" spojuje jediné - jedná se o převážně multiplayerové hry, které kladou malý důraz na singleplayerovou část. U tohoto typu her se často vyskytují nedostatky umělé inteligence. \"Battlefield\" na rozdíl od jiných multiplayerových titulů (například Quake 3 nebo Unreal Tournament) klade větší důraz na taktickou složku. Zajímavým prvkem je i to, že si hráč může před hraním zvolit svoji roli v týmu (např. odstřelovač, ženista nebo medik). Až na třináctý díl, který je zaměřený na policejní složky, jsou všechny ostatní díly \"Battlefieldu\" z armádního prostředí. Pokud tedy mají příběh, odehrává se většinou v prostředí skutečného, či fiktivního válečného konfliktu.\n\n\"Battlefield\" vyniká i tím, že hráčům nabízí užití velkého množství vojenské techniky. Hráčům je k dispozici technika kolová, pásová, lehká i obrněná. K dispozici je také technika letecká nebo námořní.\n\n"}
{"id": "183964", "url": "https://cs.wikipedia.org/wiki?curid=183964", "title": "Skřípinka", "text": "Skřípinka\n\nSkřípinka (\"Blysmus\") je rod jednoděložných rostlin z čeledi šáchorovité (\"Cyperaceae\"). Někteří autoři řadili (hlavně v dávnější minulosti) druhy rodu skřípinka (\"Blysmus\") do rodu skřípina v nejširším pojetí (\"Scirpus\" s.latissimo.) nebo byly řazeny do rodu šášina (\"Schoenus\"). V současnosti však většina autorů tato pojetí už nezastává.\n\nJedná se o vytrvalé trsnaté nebo netrsnaté byliny, s plazivými oddenky. Jsou jednodomé, převážně s oboupohlavnými květy, nejvyšší květ v klásku někdy bývá samičí. Lodyhy jsou trojhranné až téměř oblé. Listy jsou většinou jen na bázi a v dolní části lodyhy, jsou střídavé, přisedlé, s listovými pochvami. Čepele jsou čárkovité, se souběžnou žilnatinou. Květy jsou v květenstvích, v kláscích. Klásky skládají dvouřadý (často smáčklý) vrcholový klas. V květenství jsou listeny, dolní je nejdelší. Květy vyrůstají z paždí plev. Okvětí je přeměněno v 4-7 štětinek, které jsou nazpět obrácenými chloupky drsné, někdy jsou zakrnělé. Tyčinky jsou 2-3, jsou volné. Gyneceum je složeno většinou ze 2 plodolistů, je synkarpní, blizny většinou 2, semeník je svrchní. Plodem je čočkovitá nažka.\n\nJsou známy asi 2-3 druhy, které jsou rozšířeny hlavně v Evropa a Asii.\n\nV ČR roste jediný druh, skřípinka smáčknutá (\"Blysmus compressus\"). Jedná se o silně ohrožený druh (C2), rostoucí nyní už dost vzácně na slatinných prameništích a zamokřených cestách.\n\n\nKvětena ČR: 8 nebo 9 díl\n\n\n \n"}
{"id": "183968", "url": "https://cs.wikipedia.org/wiki?curid=183968", "title": "Seznam zoologů dle zkratek", "text": "Seznam zoologů dle zkratek\n\nSeznam zoologů podle jejich zkratek v binominální nomenklatuře uváděné za binomickým jménem.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "183971", "url": "https://cs.wikipedia.org/wiki?curid=183971", "title": "Bill Murray", "text": "Bill Murray\n\nWilliam James „Bill“ Murray (* 21. září 1950, Evanston, Illinois, USA) je americký herec a komik, který byl nominován na Cenu Akademie Oscar a získal ceny Emmy a Zlatý glóbus. Známým se stal svými rolemi ve filmech, jako byli například \"Krotitelé duchů\" a další komedie. Dosáhl ale i úspěchu v dramatických rolích, jako například \"Ztraceno v překladu\" či \"Zlomené květiny\". Více než jedenkrát spolupracoval s režiséry jako jsou Ivan Reitman, Harold Ramis, Wes Anderson, Jim Jarmusch, Frank Oz nebo bratři Farrellovi.\n\nBill Murray se narodil 21. září 1950 v Evanston ve státu Illinois, ale vychováván byl ve Wilmette, taktéž v Illinois. Je synem pracovnice pošty Lucille (rozené Collins) a prodejce řeziva Edwarda Josepha Murraye II. Murray byl společně se svými osmi sourozenci vychováván jako katolík. Tři z jeho sourozenců, John Murray, Joel Murray a Brian Doyle-Murray, jsou také herci. Sestra Nancy je jeptiška a jeho druhá sestra již od dětství trpí dětskou obrnou. Jejich otec zemřel v roce 1967, především kvůli cukrovce, kdy Billymu bylo 17 let.\n\nKdyž byl Murray dítě, rád četl příběhy o hrdinech, jako byli Kit Carson, Wild Bill Hickok, a Davy Crockett. Navštěvoval školu svatého Josefa, později akademii Loyola. Na studia si vydělával brigádou na golfovém hřišti, kde se staral o hole a zavazadla hráčů. Během jeho mladistvý let byl vedoucí zpěvák jedné rockové kapely nazvané Dutch Masters. Také hrál školní divadlo.\n\nPoté, co Murray odpromoval, začal studovat na Regis University v Denveru v Coloradu. Brzy ale studia nezvládal a byl přinucen vrátit se do rodného Illinois. Dne 21. září 1970, v den jeho 20. narozenin, jej policie zatkla na chicagském letišti O'Hare, za to, že se snažil propašovat 4,5 kg konopí, které údajně bylo určeno k prodeji.\n\nV roce 1974 se přestěhoval do New Yorku, kde byl místním rádiem \"The National Lampoon Radio\" najat jako hlasatel.\n\nV roce 1975 se Bill Murray poprvé objevil v televizi a to v zábavném pořadu \"Saturday Night Live s Howardem Cosellem\", kde uváděl některá vystoupení. V této show ale dlouho nevydržel a následujícího roku (1976) z ní odešel. Ten samý rok se ale do této show znovu vrátil. Během roku 1977 měl Murray vztah s kolegyní jménem Gilda Radner, tento vztah ale dlouho nevydržel.\n\nSvoji první filmovou roli získal Murray v roce 1979 a jednalo se o roli ve filmu \"Nemotorové\" (\"Meatballs\").\n\nV blízké době hrál ještě v několika dalších celovečerních filmech; \"Bizoni na tahu, Loose Shoes, Caddyshack\". 1. února 1982 se stal prvním hostem pořadu pro NBC s názvem \"Pozdní show s Davidem Lettermanem\" (\"Late Night with David Letterman\"). Současně se stal i posledním hostem této show, když o mnoho let později končila; to bylo 20. května 2015.\n\nDalší film, ve kterém Murray účinkoval byl taktéž jeho první dramatický film. Jednalo se o film \"Na ostří nože\" (\"The Razor's Edge\")\",\" který byl natáčen a zveřejněn v roce 1984. Bill zde hrál hlavního hrdinu Larryho. Později souhlasil i se svojí účastí ve filmu Krotitelé duchů (\"Ghost Busters\"), kde účinkoval jako záskok za Johna Belushi, pro kterého byla role původně určena. Tento film se stal v roce 1984 velkým hitem.\n\nPo natočení těchto dvou filmů měl Murray menší pauzu v herectví, protože se chtěl věnovat hlavně studiu filozofii a historie na koleji Sorbonna v Paříži. V té době byla jeho jediná významná role ve filmu \"Malý krámek hrůz\" (\"Little Shop of Horrors\").\n\nMurray se plně vrátil k filmům v roce 1988 a začal tím, že účinkoval ve filmech \"Krotitelé duchů 2\" (\"Ghostbusters II)\" a \"Strašidelné vánoce (Scrooged\"). V roce 1990 se Murray poprvé pokoušel režírovat vlastní film s názvem \"Rychlá změna\" (\"Quick Change\") s producentem Howardem Franklinem. Tento film se ale moc neprosadil, na rozdíl od dalších dvou, ve kterých Bill účinkoval; \"A co Bob?\" a \"Na Hromnice o den více.\" Tyto dva filmy se staly trháky doby. V roce 1998 získal hodně kritiky za film Wese Andersona \"Jak jsem balil učitelku\" (\"Rushmore),\" za který získal cenu za nejlepší vedlejší roli ocenění od New York Film Critics Circle.\n\nMurray se objevil ve filmech jako \"Charlieho andílci (Charlie's Angels), Taková zvláštní rodinka (The Royal Tenenbaums)\". V roce 2003 se objevil ve filmu \"Ztraceno v překladu,\" za který získal Zlatý glóbus a cenu BAFTA. V roce 2004 daboval tlustého kocourka Garfielda v Garfield ve filmu a později, v roce 2006, jej daboval i ve filmu Garfield 2. V roce 2004 už poněkolikáté spolupracoval s Wesem Andersonem, tentokrát na filmu \"Život pod vodou\" (\"The Life Aquatic\"). V roce 2016 se Murray objevil i v dalším pokračování \"Krotitelů duchů\".\n\n"}
{"id": "183974", "url": "https://cs.wikipedia.org/wiki?curid=183974", "title": "Katarakt", "text": "Katarakt\n\nKatarakt může znamenat:\n\n\n"}
{"id": "183977", "url": "https://cs.wikipedia.org/wiki?curid=183977", "title": "Bystrý potok", "text": "Bystrý potok\n\nBystrý potok je jméno, které nese mnoho drobnějších vodních toků, mimo jiné:\n\n"}
{"id": "183982", "url": "https://cs.wikipedia.org/wiki?curid=183982", "title": "Rondò Veneziano", "text": "Rondò Veneziano\n\nRondò Veneziano je světoznámý italský komorní orchestr, který hraje hudbu v rockovém stylu a používá syntetizéry, basové kytary a bicí. Vede jej Maestro Gian Piero Reverberi. Do roku 2005 nahráli už 26 hudebních alb, tedy přibližně jedno ročně od svého založení v roce 1979.\n\nPEPE KAMINO doplnil:\nPo získání diplomů v klavíru a kompozici na Paganiniho konzervatoři v Janově, Reverberi pracoval v celé řadě médií. Pracoval také s jeho bratrem Gian franco Reverberi na písni \"Last Man Standing\" nebo \"Nel Cimitero di Tucson\" ze soundtracku Django.\nJako producent, Reverberi pracoval pro New Trolls a Le Orme progresivní rockové kapely. V 1960–1970 byl také producentem několika alb písničkářů, jako je Lucio Battisti, Fabrizio De André, Luigi Tenco a Gino Paoli.\nV roce 1979, založil Rondo Veneziano komorní orchestr, který vedl od té doby, co byl hlavní skladatel, aranžér a dirigent skupiny. Orchestr hraje na klasické symfonické nástroje, ovšem aranžováno jako moderní rock a pop styl s rytmickou sekcí obsahující syntezátor, basovou kytaru a bubny. O něco podobného se pokusil také Holanďan Rick Van Der Linden s uskupením EKSEPTION. Jenže ten šel na to bez symfonického orchestru a sám více méně nenapsal žádnou skladbu. Pouze přearanžoval skladby nejznámějších skladatelů. (Mozart, Bach, Rachmaninov, Rimski-Korsakov atd.)\n\n\nPEPE KAMINO doplnil:\na bez data:\"\nTedy dohromady 40 alb\n"}
{"id": "183991", "url": "https://cs.wikipedia.org/wiki?curid=183991", "title": "Antonín Theodor Colloredo-Waldsee", "text": "Antonín Theodor Colloredo-Waldsee\n\nHrabě Antonín Theodor kardinál Colloredo-Waldsee-Mels, křtěn Antonín Theodor Jan František (17. července 1729 Vídeň – 12. září 1811 Kroměříž) byl první arcibiskup olomoucký (1777–1811). V roce 1803 se stal kardinálem.\n\nByl synem zakladatele mantovské větve rodu Karla Ludvíka Colloredo-Waldsee-Mels a Eleonory Gonzaga. Knězem se stal 20. srpna 1758. V letech 1766–1776 byl proboštem Kolegiátní kapituly u sv. Mořice v Kroměříži. Dne 6. října 1777 byl zvolen biskupem olomouckým, 5. prosince 1777 bylo olomoucké biskupství povýšeno na arcibiskupství a 30. března 1778 jej papež v arcibiskupském úřadu potvrdil. Ordinován byl 17. května téhož roku. Razil mince a pamětní intronizační medaile (v přísně omezené sérii) v císařské mincovně ve Vídni a věnoval se zvelebování letního sídla olomouckých arcibiskupů v Kroměříži, mimo jiné nechal rozšířit a zušlechtit Podzámeckou zahradu. Dne 17. ledna 1803 byl jmenován kardinálem. Pohřben je před oltářem v kapli Panny Marie Bolestné v kolegiátním kostele sv. Mořice v Kroměříži.\n\n"}
{"id": "184000", "url": "https://cs.wikipedia.org/wiki?curid=184000", "title": "A1 Grand Prix", "text": "A1 Grand Prix\n\nA1 Grand Prix (A1GP) byla série automobilových závodů pro monoposty na okruhu založená v roce 2005, je často označována jako neoficiální mistrovství světa národů. Projekt byl založen a byl financován šejkem Maktoum Hasher Maktoum Al Maktoum z královské rodiny z Dubaje. Po úspěšné první sezóně sérii prodal. Převod jeho podílu v A1 Grand Prix na RAB Capital byl dokončen v prosinci 2006. Tony Teixeira převzal kontrolu série v roce 2006 až do roku 2009, kdy série zkrachovala. Účelem založení bylo vyplnění zimní přestávky Formule 1. Šampionát se odehrával od září do dubna nebo května.\n\nVšechny týmy používaly shodné technické vybavení od totožných dodavatelů. Vozy vznikly ve firmě Lola . Motory dodávala firma Zytek a byly to V8 3,4 l. Od sezóny 2008/2009 se používaly vozy a motory Ferrari, vůz byl postaven ze základů vozu Ferrari F2004, který Ferrari používalo v roce 2004 ve Formuli 1.\n\nTréninky a kvalifikace byly rozděleny do čtyř sekcí po 15 minutách. Po skončení kvalifikace se vyhodnotí pouze dva nejlepší časy, které určí postavení na startu do sprintu.\n\n\nSprint je bodován:\n\nHlavní závod je bodován:\nNejrychlejší kolo\nNejrychlejší kolo muže být zajeto ve sprintu nebo v hlavním závodě\n\nKaždý A1 Grand Prix tým představoval národ. Řidiči museli mít stejnou státní příslušnost jako tým, za který jeli. Týmová auta rovněž reprezentovala svou zemi. Majitel týmu a posádka však nemuseli mít stejnou státní příslušnost jako tým.\nDvacet devět národů reprezentovalo svoji zemi v A1GP.\n\n\n\n"}
{"id": "184003", "url": "https://cs.wikipedia.org/wiki?curid=184003", "title": "Suchopýr", "text": "Suchopýr\n\nSuchopýr (\"Eriophorum\") je rod jednoděložných rostlin z čeledi šáchorovité (\"Cyperaceae\").\n\nJedná se o vytrvalé trsnaté nebo netrsnaté byliny s oddenky. Jsou jednodomé, převážně s oboupohlavnými květy. Lodyhy jsou trojhranné až téměř oblé. Listy jsou na bázi i na lodyze, jsou střídavé, přisedlé, s listovými pochvami. Lodyžní listy jsou často redukované na pochvy, čepele chybí. Čepele (pokud jsou vyvinuty) jsou nitkovité až čárkovité, se souběžnou žilnatinou. Květy jsou v květenstvích, v kláscích. Klásky jsou buď uspořádány do kuželu nebo je klásek jednotlivý. V květenství jsou listeny, dolní je nejdelší. Květy vyrůstají z paždí plev, spodní plevy v klásku mohou být sterilní (bez květu). Okvětí je přeměněno v zpravidla 10-25 štětin, které jsou později velmi dlouhé, mnohonásobně delší než nažka a tvoří chmýr. Tyčinky jsou 1-3, jsou volné. Gyneceum je složeno většinou ze 3 plodolistů, je synkarpní, blizny většinou 3, semeník je svrchní. Plodem je trojhranná nažka.\n\nJe známo asi 25 druhů, rozšířených v chladné části mírného pásu a v chladném pásu celé severní polokoule.\n\nV ČR rostou 4 druhy, všechno to jsou vlhkomilné slatiništní až rašeliništní druhy. Suchopýr pochvatý (\"Eriophorum vaginatum\") je druh rašelinišť, jako jediný z suchopýrů rostoucích v ČR má jen jednotlivé klásky, najdeme ho hlavně v horách. Celkem běžným druhem slatinných luk a rašelinišť je suchopýr úzkolistý (\"Eriophorum angustifolium\"). Vzácnější a silně ohrožený (C2) je suchopýr širolistý (\"Eriophorum latifolium\"). Velmi vzácný a kriticky ohrožený (C1) je suchopýr štíhlý (\"Eriophorum gracile\").\n\n\n\n\n \n"}
{"id": "184005", "url": "https://cs.wikipedia.org/wiki?curid=184005", "title": "Smolov", "text": "Smolov\n\nNázev Smolov má více sídel:\n\nSmolov je také:\n"}
{"id": "184008", "url": "https://cs.wikipedia.org/wiki?curid=184008", "title": "Malonice", "text": "Malonice\n\nNázev Malonice má více sídel:\n"}
{"id": "184013", "url": "https://cs.wikipedia.org/wiki?curid=184013", "title": "Karl Landsteiner", "text": "Karl Landsteiner\n\nKarl Landsteiner (14. června 1868, Vídeň – 26. června 1943, New York) byl rakouský biolog a lékař (patolog). V roce 1930 mu byla udělena Nobelova cena za fyziologii a medicínu za výzkumy typů lidské krve. Během svého života se stal americkým občanem.\n\nSám roku 1901 správně určil 3 krevní skupiny (dnes označované A, B a 0); nezávisle na pozdější práci Jana Janského. Jeho spolupracovníci poté roku 1902 objevili ještě čtvrtou krevní skupinu (AB). Společně s Wienerem pak roku 1940 objevil Rh faktor na opici druhu makak rhesus.\n\nJe po něm pojmenován kráter Landsteiner na přivrácené straně Měsíce.\n"}
{"id": "184015", "url": "https://cs.wikipedia.org/wiki?curid=184015", "title": "LVS-89", "text": "LVS-89\n\nLVS-89 ( , podle unifikovaného označení potom 71-89) je model sovětské tramvaje. Jednalo se o experimentální osminápravový, tříčlánkový vůz.\n\nJediný prototyp vznikl v závodě PTMZ v prosinci roku 1989 (podle roku též vzniklo i dvouciferné označení modelu). Tramvaj byla zařazena do provozu s cestujícími na přelomu let 1989 a 1990, sloužila do roku 2006. V prosinci roku 2006 byl vůz stažen z běžného provozu a převezen do Muzea elektrické trakce v Petrohradu.\n\nTříčlánkový vůz LVS-89 se řadil mezi velkokapacitní tramvaje; plně naložený byl schopen přepravit 450 cestujících. Jeho délka činila 30 m, šířka byla 2550 mm a výška 3146 mm. Hmotnost celého vozu (nenaloženého) byla 39 tun. LVS-89 nebyl vybaven spřáhly, tedy jej nebylo možné provozovat v soupravách.\n\n"}
{"id": "184017", "url": "https://cs.wikipedia.org/wiki?curid=184017", "title": "Rabanus Maurus", "text": "Rabanus Maurus\n\nRabanus Maurus (také Hrabanus nebo Rhabanus; asi 780 v Mohuči – 4. února 856 ve Winkelu) byl opatem kláštera ve Fuldě a později arcibiskupem v Mohuči. Patří k největším postavám 9. století. Přátelil se s císařem Lotharem I. a jeho ženou Irmingardou z Tours.\n\nRabanus se narodil v roce 780 šlechtické rodině v Mohuči. Již jako dítě (od roku 788) se vzdělával v náboženství a vědě ve škole tehdy vyhlášeného Benediktinského kláštera ve Fuldě. Po úspěšném ukončení studia působil jako učenec na dvoře Karla Velikého, kde si jej všiml Alkuin, který vedl císařskou dvorní školu v Cáchách. Alkuin nazýval Rabana „Maurus“, podle vzoru zakladatele řádu Benedikta z Nursie, který takto tituloval své oblíbené žáky. Rabanus následoval Alkuina do benediktinského opatství sv. Martina v Tours, aby zde mohl studovat Bibli, liturgii a práva. V roce 801 se vrátil do Fuldy, kde byl vysvěcen a stal se řídícím tamní klášterní školy. Mezi jeho žáky patřili např. Walafrid Strabo nebo Otfried z Weißenburgu.\n\nPrávě v době, kdy vedl klášterní školu (do roku 822) Rabanus vydal své nejvýznamnější spisy. Nejznámější je kaligram \"De laudibus sanctæ crucis\" („O chvále svatého kříže“, vydáno roku 814). Báseň je dodnes zachována v opisech, které pravděpodobně vznikly přímo pod Rabanovým dohledem. Jeden exemplář se v 17. století dostal do pražské umělecké sbírky císaře Rudolfa II., odkud byl při obléhání Prahy uloupen a odvezen do Švédska. Královna Kristýna Švédská jej později věnovala papežské knihovně ve Vatikánu. Jeho práce vedoucího školy se odráží ve třísvazkovém díle \"De institutione clericorum\" („O vzdělávání duchovních“, vydáno 819).\n\nDne 15. června 822 se stal na 20 let opatem kláštera ve Fuldě, jehož osazenstvo tehdy čítalo na 600 mnichů. Zasloužil se o rozšíření klášterní knihovny. Klášterní škola se stala prestižním centrem vzdělání ve Francké říši. Kromě toho nechal zřídit na 30 kostelů a kaplí pro rolníky, mj. v roce 836 kostel sv. Petra, v němž jsou uloženy ostatky sv. Lioby (Fulda, Hesensko). Rabanus patřil k družině císaře Lothara I., nikoli však Ludvíka Němce, pod jehož vládu Fulda spadala. Poté, co byl zatažen do sporů mezi Ludvíkem Pobožným a jeho synem, vzdal se v roce 842 svého úřadu opata a uchýlil se na Petersberg, kde se soukromě věnoval vzdělávání.\n\nI přes názorové rozdíly byl Ludvíkem v roce 847, již jako 67letý, jmenován arcibiskupem v Mohuči. 16. června toho roku nastoupil do úřadu arcibiskupa největší církevní provincie východofranské říše. Krátce po převzetí úřadu svolal první Synod do mohučského opatství sv. Albana, kde se zúčastnění biskupové a opati radili ohledně posilování víry a kázně. Kazatelé byli nabádáni, aby pro prostý lid volili prostá, obyčejným lidem srozumitelná kázání.\n\nRabanus Maurus zemřel 4. února 856 podle tradice ve Winkelu v Rheingau a byl pochován v kostele kláštera Sv. Albana v Mohuči. Brzy začal být považován za svatého. Jeho ostatky nechal roku 1515 mohučský arcibiskup Albrecht Braniborský převézt do Halle, odkud se později dostaly do Aschaffenburgu. V současné době není místo jeho posledního odpočinku známo.\n\nRabanus Maurus byl především vzdělancem, v jehož osobě se pojilo kompletní vědění oné doby z oblasti filozofické, teologické a z přírodních věd. Přispěl k budování základů nově vznikajícího Německa v období karolínské renesance, tedy v období, kdy se štěpila říše Karla Velikého.\n\nIntelektuální bohatství jeho spisů se širokým tematickým záběrem a množství jeho významných žáků mu na počátku 9. století vyneslo titul \"primus praeceptor Germaniae\" (první učitel Německa), jehož oprávněnost však nové historické výzkumy zpochybňují (viz článek od Raymunda Kottje v seznamu literatury).\n\nSvatodušní hymnus \"Veni Creator Spiritus (Přijď, Duchu Stvořiteli)\" možná nenapsal přímo on, díky němu se však dochoval a zůstává s jeho jménem spojen. Hymnus zhudebnil skladatel Gustav Mahler ve své 8. symfonii (zvané \"Symfonie tisíců\").\n\nRabanus Maurus byl významný encyklopedista, vydal encyklopedii De universo (\"O vesmíru“), též: De rerum naturis – „O věcech přírodních“). Jeho zásluha spočívá také ve zprostředkování diskursu křesťanské a antické tradice, kdy dokázal pro antické spisy nacházet nové souvislosti s nastupující dobou.\n\nJe typickým představitelem karolinské renesance.\n\n"}
{"id": "184019", "url": "https://cs.wikipedia.org/wiki?curid=184019", "title": "Židé v evropských zemích", "text": "Židé v evropských zemích\n\nŽidovské osídlení v Evropě se datuje zhruba dva tisíce let zpět. Podle židovské tradice je Izrael (židé) Bohem vyvolený národ, který je předurčen k utrpení a lásce. Židovský národ byl v minulosti tvrdě utlačován a protižidovské nálady vyvrcholily holocaustem.\n\nŽidé jsou malý, rozptýlený národ. Až na jednu výjimku jsou Židé v každé zemi, ve které žijí, nevelkou menšinou a skoro všude tvoří většinu z nich přistěhovalci či děti a vnukové přistěhovalců. Abychom porozuměli současnému rozmístění Židů v Evropě, je nezbytné, abychom měli hlubší přehled židovských dějin. Zásadní protnutí židovských a evropských dějin nastalo v roce 63 př.n.l., kdy byla Judea pod římskou správou. Římské impérium bylo taktéž jedna z prvních evropských diaspor na jejímž území žilo po zničení Jeruzaléma v r. 70 přibližně 4 miliony židů. Velmi neblahý vliv na vývoj židovské společnosti mělo přijetí křesťanství za státní náboženství římského císařství ve 4. století. Judaismus se spolu s pohanskými kulty stal obětí represí a útlaku. Situace se zhoršila na počátku 5. století, kdy byli Židé vykázání z veřejných úřadů a armády, byla zrušena pravomoc židovských soudů, zákaz vlastnit otroky, aj. Na počátku 7. století bylo v některých království nařízeno pokřtění všech Židů (Byzanc, Francie, Španělsko). Život Židů v Evropě tehdy dosáhl nejnižší úrovně. Židé byli vyháněni z některých evropských zemí (Anglie – 1290, Francie – 1394, Španělska – 1492). Útoků nebylo židovské obyvatelstvo uchráněno ani v době křížových výprav (Porýní), přestože se je v některých případech panovníci snažili chránit. Toto vše mělo za následek neustálou migraci Židů, zejména všeobecný pohyb na východ do Maďarska a Polska nebo na jih do Itálie. Reformační hnutí v 16.století poskytlo naději na zlepšení situace, ovšem později protestantští panovníci pod vlivem Martina Luthera začali Židy vyhánět a zavádět nejrůznější omezení. V některých zemích probíhaly procesy s Židy až do konce 18. století – zejména ve Španělsku, kde byla inkvizice zrušena teprve roku 1834.\n\nV polovině 18. století bylo Židům zakázáno vykonávat většinu profesí a byli nuceni žít na vyhrazených místech (ghettech). Zákonodárství, veřejná správa a vzdělání v ghettech podléhaly autoritě rabínů. Milníkem emancipace Židů se stala Francouzská revoluce. Další klíčovou událostí bylo přijetí Lionela Rothschilda do britského parlamentu roku 1858. Tento proces se však zdaleka netýkal všech evropských zemí. Například v habsburském císařství židé nemohli mít podíl na politické moci, byly jim upřeny i sociální výhody a byli nuceni nosit označení, že jsou Židé. Stále rozrůstající se antisemitismus byl jedním z prvotních impulsů pro vznik sionismu – kulturní a politické hnutí usilující po návratu do zaslíbené země. Systematické pokusy o židovské osídlení Palestiny vyvolaly zejména pogromy v Rusku a agresivní antisemitismus 19. stol. v Západní Evropě, jehož vrcholem byla Dreyfusova aféra ve Francii. Značný dopad měla taktéž první světová válka v které zahynulo přes 140 000 Židů. Během války došlo několika význačným událostem. K revoluci v Rusku, jež smetla carský režim, který svými opatřeními židovské obyvatelstvo značně sužoval; britské dobytí Palestiny a vzestup USA. Antisemitismus v Evropě však probíhal i nadále a neustále se jeho intenzita zvyšovala. Největší pohromu v historii Židů v Evropě přinesl holokaust. V roce 1935 byli Židé Norimberskými zákony zbaveni občanství. Následovalo několik pogromů, z nichž nejznámějším je Křišťálová noc. Během holocaustu přišlo o život 6 milionů Židů, což představovalo více než jednu třetinu celosvětového židovského obyvatelstva. Tři roky po konci druhé světové války došlo 14. května 1948 ke vzniku samostatného židovského státu, Izraele, který se stal cílem mnoha přeživších holocaustu a Židů z celého světa.\n\nPojmenování této diaspory vychází z biblického pojmenování pro Španělsko – Sefarad. Vyhnání Židů ze Španělska r. 1492 se v paměti Židů uchovalo jako přelomová událost jejich historie. Španělsko byla jednou z posledních křesťanských zemí, kde Židé žili v hojném počtu (zhruba 200 000) a prosperovali. Množství židovského obyvatelstvo odešlo po vyhnání do Portugalska, kde je však osud dostihl. Další odešli do oblasti severní Afriky a značná část se odebrala do Osmanské říše. Osmané neměli žádné z křesťanských či muslimských předsudků vůči Židům a tak se židovskému obyvatelstvu v této říši dařilo a v této oblasti se později vyskytlo několik významných židovských učenců.\n\nPojmenování této diaspory vychází ze středověkého hebrejského označení pro Německo – Aškenáz. Po vyhnání z měst, byli Židé nuceni přesídlit se do malých městeček a vesnic. Hlavní migrační proud byl východním směrem do Polska, kde se od 13. století udělovala zvláštní privilegia. Aškenázští imigranti v Polsku byli natolik početní, že rodilým Židům vnutili svůj jazyk a kulturu. Zastávali významnou hospodářskou úlohu jako střední třída a v jejich rukou byla většina zahraničního a vnitřního obchodu. Tento rozkvět však skončil kozáckým povstáním r. 1648. Obrovské množství Židů bylo usmrceno či pokřtěno. Následovala zpětná migrace zbylých Židů, ovšem někteří i zůstali a počátkem 19. století tvořila populace ažkenázské diaspory více než polovinu celkového počtu Židů na světě. Specifickým znakem Aškenázů je směsice hebrejštiny a němčiny – jidiš.\n\n\"Zdroj dat: American Jewish Committee Archives (rok 2005)\"\nUvedená data jsou přibližná a liší se v závislosti na jednotlivých průzkumech. Na těchto stránkách jsou k naleznutí demografické populační tabulky týkající se židovské populace:\n\n\n"}
{"id": "184021", "url": "https://cs.wikipedia.org/wiki?curid=184021", "title": "Berlin Zoologischer Garten", "text": "Berlin Zoologischer Garten\n\nBerlin Zoologischer Garten (\"Berlín Zoologická zahrada\"), také: \"Berlin ZOO\", je průjezdné nádraží v Berlíně; do provozu bylo uvedeno roku 1882 a dodnes slouží.\n\nPůvodně bylo nádraží vzato do provozu jako součást městské dopravy. Nádraží se stalo dopravním uzlem: mimo dálkovou dopravu se zde nachází stanice S-Bahn, pod úrovní stanice metra a těsně vedle pak jedno z největších berlínských autobusových nádraží.\n\nBěhem rozdělení Berlína bylo nádraží \"Berlín ZOO\" nejdůležitějším nádražím západních sektorů, přestože má jen dvě nástupiště (společně pro S-Bahn i ostatní železniční dopravu).\n\nK dalším fenoménům známosti nádraží patří i jeho nechvalně proslulá role jako středisko obchodu s drogami (dějiště románu My děti ze stanice ZOO).\n\nV novém dopravním konceptu německých drah nádraží ztratilo na významu, dálková doprava je zrušena, zůstávají pouze regionální spojení.\n\n"}
{"id": "184022", "url": "https://cs.wikipedia.org/wiki?curid=184022", "title": "Berlin Anhalter Bahnhof", "text": "Berlin Anhalter Bahnhof\n\nAnhalter Bahnhof (\"Anhaltské nádraží\") bylo koncové nádraží v Berlíně; do provozu uvedeno v rozmezí let 1841–1880, až na fragment bylo za druhé světové války zbouráno a dnes tedy neslouží.\n\nNádraží bylo koncovým bodem berlínsko-anhaltské dráhy, uvedené do provozu roku 1841. Hlavní hala nádraží byla vysoká 34 metrů a překlínala nástupiště na délce 62 metrů; svého času se jednalo o největší německé nádraží. Plány nádraží vytvořili architekti Franz Schwechten a Heinrich Seidel. První část byla otevřena již roku 1841, druhá část až 1880. Z nádraží existovalo spojení také až do Drážďan (a odtud později do Vídně, Říma a Athén).\n\nDne 3. února 1945 utrpělo nádraží v důsledku bombardovacího náletu spojenců těžké škody a vyhořelo. Po válce bylo nádraží jen nouzově opraveno, provoz byl zastaven roku 1952. Roku 1960 bylo nádraží až na přední průčelí pomocí výbušnin zbouráno.\n\n\n"}
{"id": "184023", "url": "https://cs.wikipedia.org/wiki?curid=184023", "title": "Berlin Hamburger Bahnhof", "text": "Berlin Hamburger Bahnhof\n\nHamburger Bahnhof (\"Hamburské nádraží\") je koncové nádraží v Berlíně; do provozu bylo uvedeno v letech 1846–1847, později zde byl provoz zrušen.\n\nNádraží, které koncipoval v neoklasicistickém stylu Friedrich Neuhaus a Ferdinand Wilhelm Holz, patří k nejstarším nádražím v Německu. Spojovalo Berlín s Hamburkem. V letech 1911 až 1916 byla přistavěna dvě křídla.\n\nOsobní doprava byla pozastavena již roku 1884, po 37 letech provozu (vzhledem ke konkurenci v blízkosti se nacházejícího \"Lehrtského nádraží\"), ale až do 80. let 20. století bylo nádraží v malém měřítku používáno pro nákladní dopravu.\n\nRoku 1906 zde bylo otevřeno stavební a dopravní muzeum (předchůdce dnešního technického muzea). Po druhé světové válce nebylo nádraží přístupné, až v letech 1984–1987 došlo k obsáhlé obnově a přestavbě. V listopadu 1996 zde bylo otevřeno dnes úspěšné \"Muzeum pro současné umění\" (k jeho stálým exponátům patří např. díla Josepha Beuyse).\n\n"}
{"id": "184024", "url": "https://cs.wikipedia.org/wiki?curid=184024", "title": "Berlin Friedrichstraße", "text": "Berlin Friedrichstraße\n\nBerlin Friedrichstraße je průjezdní nádraží v Berlíně; do provozu bylo uvedeno roku 1882 a dodnes funguje.\n\nPůvodní stavba z roku 1882 podle plánů architekta Johannese Vollmera brzo přestala dostačovat nárokům a byla roku 1914 stržena; na jejím místě projektoval architekt Carl Theodor Brodführer nové nádraží, které bylo uvedeno do provozu roku 1925 a slouží dodnes. Nádraží bylo původně určeno i dálkové dopravě, dnes zde hraje roli pouze regionální doprava, hlavní využití je pro metro a městskou dráhu S-Bahn.\n\nBěhem rozdělení Berlína se zde nacházel jediný hraniční přechod mezi východem a západem přímo uprostřed Východního Berlína, snadno dosažitelný západoberlínskými linkami metra a S-Bahnu.\n\n"}
{"id": "184025", "url": "https://cs.wikipedia.org/wiki?curid=184025", "title": "Berlin Görlitzer Bahnhof", "text": "Berlin Görlitzer Bahnhof\n\nGörlitzer Bahnhof (\"Zhořelecké nádraží\") bylo koncové nádraží v německé metropoli Berlíně; do provozu bylo uvedeno 1866, dnes již nestojí.\n\nPodle plánů architekta Augusta Ortha zřízené nádraží bylo určené pro spojení Berlína s Chotěbuzí a Zhořelcem v lužické oblasti. Během druhé světové války bylo nádraží značně poškozeno. V dubnu 1951 byl proto provoz zrušen a nádraží bylo v několika fázích (do roku 1976) zbouráno. Dnes se na pozemku bývalého nádraží nachází park a také poměrně velký „selský dvůr“ pro děti. Dřívější nádraží připomíná název v blízkosti se nacházející stanice metra \"Görlitzer Bahnhof\".\n\n\n"}
{"id": "184029", "url": "https://cs.wikipedia.org/wiki?curid=184029", "title": "Darth Malak", "text": "Darth Malak\n\nDarth Malak je fiktivní postava Hvězdných válek. Poprvé byl představen jako Temný Pán ze Sithu coby hlavní záporná postava počítačové hry od společnosti BioWare. Později se vyskytl také jako jeden z protagonistů stejnojmenné komiksové série od Dark Horse Comics , kde však vystupoval pod svým skutečným jménem. Jeho činy byly v historii Star Wars natolik významné, že mu byly věnovány i některé kapitoly vyprávějící pozadí konfliktu v MMORPG .\n\nPocházel z planety Qeulii z vesnice Squinquargesimus. Celý svět byl však zničen Mandaloriany a malému Alekovi se povedlo uprchnout do Republiky. Úřady zde použili název jeho rodné vsi jako jeho příjmení, takže se jmenoval od té doby Alek Squinquargesimus. Nakonec bylo zjištěno, že umí používat Sílu, takže byl odeslán k Jediům do akademie na Dantooine. Kvůli tomu, že jeho celé jméno šlo obtížně vyslovit, mu začali ostatní říkat Squint. V řádu se seznámil s jiným talentovaným padawanem jménem Revan. Stali se dobrými přáteli a společně toužili dozvědět se co nejvíce o Síle. Jedním z jejich mistrů byl i Zhar Lestin. Ačkoliv byl z této dvojice Revan talentovanější, nikdo neupřel, že i z Malaka bude jednou vynikající Jedi. Kolem roku 3964 BBY s Revanem absolvoval rytířské zkoušky a dostali titul Jedi.\n\nNež začaly Mandalorianské války, vzpouzel se s Revanem proti rozhodnutí rady Jedi nezasahovat do vznikajícího konfliktu a liknavost vedení řádu ho značně znepokojovala. Alek patřil k prvním, kdo se přidal ke skupině odbojných Jediů, známých mediálně jako Revanšisté. Podílel se proto na počátečních fázích boje pod velením Revana, kterého nazval svým\" \"ctihodným mistrem\"\", špionáží a sledováním aktivit Mandalorianů. Když se zastavili na Tarisu v místní akademii, pokusil se naverbovat k revanšistům zdejšího padawana Zayneho Carricka, kterému předtím zachránil život. Carrick odmítnul, ale později zase zachránil Aleka \"Squinta\" a jeho přátele z mandalorianského zajetí na Flashpointu, když byli přepadeni na misi na Suurje.\n\nKdyž Mandalorianské války v roce 3963 BBY skutečně začaly, otevřeně spolu s Revanem vystoupili proti radě. Alek nyní jakožto Revanova pravá ruka cestoval do mnoha jedijských chrámů a prováděl verbování Jediů, nespokojených s tím, že rada nadále trvá na zdrženlivosti. Když pak prováděli vyšetřování na Catharu, ucítil spolu s ostatními revanšisty narušení Síly, když mandaloriani bombardovali jadernými hlavicemi Serroco. Poté byl vyslán Revanem na další misi, v níž se setkal znovu s Carrickem, jenž utíkal před Jedii, protože na Tarisu došlo k padawanskému masakru. Alek hodlal o události na Tarisu informovat radu, ale raději si oholil hlavu a nechal si na ní vytetovat modré pruhy, aby ho mistři nepoznali. Přes holonet si s členy rady sjednal schůzku jako \"kapitán Malak\". Setkal se s mistry Lamarem a Vanderem, kteří ho po vyšetření masakru na Tarisu vyslali za revanšisty na Cathar s posledním varováním a příkazem k návratu do chrámu. Tento požadavek Aleka rozčílil a přísahal si, že si bude i nadále říkat Malak, dokud válka neskončí.\n\nRevanšisté se nakonec vrátili, ovšem Revanem otřásla vize catharského masakru, proto za každou cenu chtěl bojovat dál. Povedlo se mu obejít nařízení rady a Malak se pustil do verbování mnoha dalších Jediů na pomoc Republice. Masakr na Catharu používal jako hlavní argument. Malak se s Revanem brzy stali generály a zajistili svou geniální strategií a Malakově odvaze obrat ve špatně vyvíjející se válce. Nejvyšší kancléř Tol Cressa, jenž s radou Jedi také už ztratil trpělivost, pak oběma dvěma svěřil přímé velení nad třetinou celé republikové flotily. Mandaloriani byli brzy přinuceni ustupovat a Malak s Revanem je pronásledovali až do Neznámých oblastí galaxie, kde jim zasadili zdrcující úder na Althiru III. Rada byla z jejich postupu, chladnokrevného chování a kontroverzní strategie krvavé řeže zděšená. Přesto měli Malaka a Revana obyvatelé galaxie za hrdiny, protože Mandaloriany poráželi.\n\nToto chování bylo způsobeno tím, že na oba měla už nějakou dobu vliv moc temné strany Síly. S Revanem našli na Dantooinu hvězdnou mapu a informace o stanici Star Forge a Revan potom nalezl dávno zapomenutý Malachor V s dědictvím Sithů. Malak se na Dantooinu snažil svého neformálního mistra varovat, že je za tyto činy z řádu vyženou, ale přesto pokračovali, že není návratu. Po nechvalně proslulé bitvě o Malachor V, kde definitivně zničili Mandaloriany, se s Revanem a zbylým vojskem vypravili dál do neznámých oblastí. Generála Meetru Surik, jež je chtěla jako jediná opustit, chtěl nechat Malak popravit droidem HK-47, ale Revan ji nechal jít, že je stejně již \"jako mrtvá\".\n\nArmádu nechali ukrytou a sami se vydali na Nathemu, kam je poslal Mandalore Největší, než zemřel. Nakonec se přes v Síle zabitou planetu Nathema se dostali na planetu Dromund Kaas, kde rostlo nové impérium. Po dobu třičtvrtě roku prováděli špionáž jako příslušníci tamní stráže, dokud nenarazili na přátele, kteří je dostali až k imperátorovi. Pokus o atentát však selhal, navíc je oba svou mocí definitivně obrátil na temnou stranu. Oba se stali Sithy a před svá jména si přidali titul \"Darth\". Poté k temné straně svedli i ostatní Jedie a celou svou flotilu, která na ně čekala. Spolu rychle nalezli zbylé hvězdné mapy a vydali se na cestu ke Star Forge, kterou měli pro imperátora zprovoznit a oslabit Republiku k završení jeho plánu. Z imperátorovy kontroly se oba dokázali před nálezem Star Forge vymanit a ze své flotily položili základ vlastního sithského impéria. Revan se prohlásil Temným Pánem ze Sithu a Malak s nevolí přijal titul učedníka.\n\nOba sithští lordi započali v roce 3958 BBY kampaň proti Republice, aby zničili tyranii rady Jediů jednou pro vždy. S Revanem ale brzy začal mít neshody, neboť se mu zdál postup jeho mistra moc měkký. Rozbroj skončil duelem, při kterém mu Revan odstranil kus spodní čelisti, kterou si musel nahradit umělým generátorem hlasu a celou bionickou čelistí. Pod vedením geniálního stratéga, jakým byl Revan, a díky stálým dodávkám lodí ze Star Forge začali Sithové brzy Republiku v této válce porážet. Při akci na Foerostu ukradli mnoho republikových křižníků, včetně Leviathana, kterého si Malak zvolil za svou vlajkovou loď. Z ní pak vydal příkaz například bombardovat Telos IV. Malak však začal snít o tom vládnout impériu sám. Příležitost dostal o rok později, když Jedijové obklíčili Revana na můstku v jeho lodi. V okamžiku infiltrace Darth Malak zbaběle svého mistra zradil a nechal z Leviathana střílet na můstek Revanovy lodi. Všichni si mysleli, že je Revan mrtev, tak Malak získal plášť Temného Pána ze Sithu.\n\nDarth Malak téměř okamžitě ovládl celé Revanovo impérium a na Star Forge začal masivní výrobu válečných lodí. Jeho armáda si začala počínat velmi ukrutně a bojovala nejen s cílem dobývat, ale i rozpoutávat krvavé lázně, jaké nepáchal ani Revan, ani Mandaloriani. Vrchním velitelem jmenoval Saula Karatha a za svůj prvořadý cíl si stanovil zajmutí rytířky Bastily Shan, která způsobovala bitevní meditací značné potíže. Když se o další rok později dozvěděl, že je na palubě lodi Endar Spire mířící na Taris, vyslal jednotky, aby loď sestřelili. Byla to také první mise jeho nového učedníka Darth Bandona. Bastila a několik dalších však unikli na povrch Tarisu. Po několika dnech marného pátrání se rozhodl, že je nebezpečné nechat Bastilu uprchnout, tak ji raději zabije. Vydal proto rozkaz planetu kompletně vybombardovat. Bastila však se svými vojáky přesto z Tarisu uprchla na pašerácké lodi Ebon Hawk. Malak proto nařídil všem temným Jediům, aby je našli a zajali, nebo zabili. Po setkání s námezdním lovcem Calem Nordem se dozvěděl, kdo Bastile pomáhal, a že se jeden muž nápadně podobal Revanovi. Malakovi se tomu ale nechtělo věřit, a tak poslal Cala aby je zabil. Ten však neuspěl.\n\nMalak poslal potom učedníka Darth Bandona, jenž rovněž neuspěl. To už si byl Malak jistý, že onen muž je opravdu Revan. Došlo mu, že znovu hledá Star Forge, nařídil proti své flotile číhat na hyperprostorových cestách. Sám se této akce nezúčastnil, protože osobně zaútočil na Dantooine, kde srovnal se zemí akademii, v níž vyrůstal, povraždil mnoho Jediů a mnoho jich zajmul. Mezitím Revanovu loď zajal jeho admírál Saul Karath. Zajatci mu sice uprchli a zabili ho, ale Malak se na palubu Leviathanu vrátil včas, aby mohl svého bývalého mistra vidět na vlastní oči. Prozradil mu pravdu o jeho minulosti a byl překvapen, že si na nic nepamatuje. Každopádně mu řekl, že mnoho temných Jediů zpochybnilo jeho vládu, jakmile se dověděli, že je naživu, takže se chystal ho zabít. Do boje ale zasáhla Bastila, čímž umožnila Revanovi a Carthovi uniknout.\n\nSama ale padla do Malakova zajetí. Uvěznil ji v chrámu na Lehonu, kde ji mučil a dával ji ochutnat moc temné strany, až jí nakonec podlehla a stala se jeho novou učednicí. V chrámu ji pak nechal čekat na Revana, aby ho konfrontovala. Netrvalo dlouho a u Star Forge se objevila kromě něho i celá republiková flotila s jedijskou eskadrou. Několik Jediů včetně Revana proniklo na Star Forge, kde Revana nemohlo nic zastavit, i když ho Malak zpomalil speciálními droidy a přítomnými sithy. Revan se nakonec dostal až k místnosti, kde Bastila používala svou bitevní meditaci proti Republice. Díky Revanovi se vrátila ke světlu a pomohla pak meditací Republice, čímž se Malakovi začaly hroutit plány. Uprchl na můstek Star Forge, kde se utkal s Revanem a vysával životní sílu ze zajatých dantooinských Jediů. Nakonec však ve velkém souboji byl Darth Malak poražen.\n\nJeho starý přítel Revan se ho snažil ještě přesvědčit k obratu ke světlu, to však Malak odmítnul a ptal se sám sebe, co by se bývalo stalo, kdyby tehdy Jediové nezajmuli Revana, ale jeho, zdali by také dostal ještě šanci. Revan se mu omluvil, že nastartoval jeho pád na temnou stranu, ale připomněl mu, že se po této cestě nakonec vydal sám dobrovolně. Malak si přiznal, že ho temná strana zcela zničila a zemřel s lítostí za své skutky, svou smrt Revanovi nevyčítal. a Star Forge pak byla zničena. Protože však v sithské říši nebyl nikdo, kdo by Malaka nahradil, strhl se boj o moc, kterým se Sithové sami zničili. Na Malachoru V však přežila buňka, později známá jako Sithský triumvirát, která se stala v čele s Darth Trayou nástupcem.\n\n"}
{"id": "184031", "url": "https://cs.wikipedia.org/wiki?curid=184031", "title": "Nádraží v Berlíně", "text": "Nádraží v Berlíně\n\nV hlavní městě Německa Berlíně bylo až do roku 2006 vždy mnoho nádraží, ale dominující hlavní, ústřední nádraží nikdy neexistovalo. Železniční spojení s německými městy a oblastmi přejímalo vždy více nádraží, která obstarávala spojení paprskovitě různými směry (a byla spolu spojena městskou dráhou S-Bahn). \n\nBěhem rozdělení Berlína v jistém smyslu roli hlavního nádraží převzalo nádraží Berlin Zoologischer Garten v Západním Berlíně a Berlín Ostbahnhof ve Východním Berlíně. V současnosti je největším berlínským nádražím Berlin Hauptbahnhof (hlavní nádraží), které bylo otevřené v květnu 2006 na místě bývalého \"Lehrter Bahnhof\". \"Berlin Hauptbahnhof\" je též považováno za největší nádraží Evropy. Dosavadní významná nádraží tak slouží nyní převážně městské a regionální dopravě.\n\n\n\n\n"}
{"id": "184036", "url": "https://cs.wikipedia.org/wiki?curid=184036", "title": "Ajax", "text": "Ajax\n\nSlovo Ajax má více významů:\n\n\n"}
{"id": "184038", "url": "https://cs.wikipedia.org/wiki?curid=184038", "title": "Poslední soud", "text": "Poslední soud\n\nPoslední soud je v křesťanství soud nad lidmi, když nastane velký a slavný den Hospodinův. Pak by měl být každý člověk zvlášť souzen podle svého jednání na světě a jedni obdrží věčný život a druzí smrt v ohni. Poslední soud je známý také v dalších náboženstvích. Velký význam mu připisuje islám. V Koránu jsou muslimové nazýváni mj. „těmi, kteří věří v poslední soud“. V křesťanství a vůbec v abrahamovských náboženstvích jsou s posledním soudem spojeny apokalyptické představy. Poslední soud má být vyvrcholením dějin (proto lze o posledním soudu v pravém slova smyslu hovořit právě u náboženství s lineárním pojetím dějin a času).\n\nSoudný den je většinou významných náboženských tradic považován za soud či rozsudek nad osudy lidských duší vynesený božstvem a bývá svázán s myšlenkou Nového světa nebo začátku. Opakují se vlny masového očekávání, které následuje těžké rozčarování a zklamání, když se v ohlášený termín nic nestane.\n\nSoudný den je zmiňován v eschatologii mnoha náboženství. Často bývá spojován s nejrůznějšími výpočty a matematickými spekulacemi, které se odvíjejí od konkrétních dat.\n\nV islámu je Alláh nazýván „vládce dne soudného“ (málik jou'mid-dím).\n\nBoží soud je sice předpověděn do budoucna, ale je třeba a lze se na něj připravit již v tomto věku, jakkoli jako lidé nevíme, kdy přijde (Marek 13:32; Matouš 24:36). Reformace, zejména lutherská, zdůrazňuje spasení na základě Boží milosti a ospravedlnění skrze oběť Ježíše Krista (spasení z milosti, \"sola gratia\"). Kalvinisté a radikální reformace kladou důraz také (nikoli výlučně) na skutky konané z víry (díky tomu lutherská reformace měla výhrady proti epištole Jakubově).\n\nPodobenství o posledním soudu (Matouš 25,31–46) hovoří o souzení na základě skutků milosrdenství vůči marginalizovaným a potřebným skupinám lidí.\n\n"}
{"id": "184041", "url": "https://cs.wikipedia.org/wiki?curid=184041", "title": "Wildspitze", "text": "Wildspitze\n\nWildspitze () je nejvyšší hora Ötztalských Alp a rakouské spolkové země Tyrolsko. Po Großglockneru je to druhá nejvyšší hora Rakouských Alp a celého Rakouska. Leží 12 km severně od hlavního evropského rozvodí, v hřebeni Weisskamm. Jedná se o jeden z nejpopulárnějších cílů v Ötztalských Alpách.\n\nObvyklé výstupy vedou z Ventu nebo skiareálu Pitztal. Z Ventu se stoupá přes Bresslauer Hütte (Vratislavská chata) na sedélko Mitterkarjoch, ledovcem Taschachferner a na závěr po západním skalnatém hřebeni. Z lyžařského areálu Pitztal se stoupá na sedlo Mittelberg Joch, dále ledovcem Taschachferner a nakonec severozápadním sněhovým hřebenem. Z údolí Pitztal se obvykle chodí pěšky nebo na lyžích dvoudenní túra na chatu Taschachhaus a druhý den na vrchol.\n\nWildspitze přitahuje pozornost již odpradávna. První vážný pokus o slezení této hory je datován rokem 1847. Slavní bratři Schlagintweitovi, kteří o dva roky dříve překročili ve službě pruského krále Himálaj a Karakoram, při svém výstupu neuspěli. Podařilo se to o rok později rolníku z Roffenhofu L. Klotzovi a jeho příteli (jehož jméno se nedochovalo).\n\n"}
{"id": "184043", "url": "https://cs.wikipedia.org/wiki?curid=184043", "title": "Jantarka obecná", "text": "Jantarka obecná\n\nJantarka obecná, \"Succinea putris\" je druh suchozemského plže z čeledi jantarkovití.\n\nMá průsvitnou, jantarově žlutou ulitu se 3-4 závity.\n\nVýška ulity: 1,5-3 cm. Šířka ulity: … mm.\n\nRozšíření: Evropa, …\n\nBiotop: vlhké biotopy.\nJe typickým druhem vlhkých bylinných porostů. Nachází se často v blízkosti vody.\n\n\nParazité: motolice podivná \"Leucochloridium macrostomum\" Ta způsobí jantarce silně zbytnělá tykadla. Pro tyto červy je jantarka mezihostitel. Konečným hostitelem jsou zpěvní ptáci, v jejichž střevech červi posléze žijí.\n\nPrůměrný věk jantarky je dva roky. Po oplození naklade až 150 vajíček, které se nachází v rosolovitých shlucích. Mláďata přichází na svět po dvou týdnech.\n\nZe stejné čeledi se v Česku vyskytuje např. jantarka úhledná (\"Oxyloma elegans\"), která je více vázána na vodu.\n\n"}
{"id": "184045", "url": "https://cs.wikipedia.org/wiki?curid=184045", "title": "Jantarka úhledná", "text": "Jantarka úhledná\n\nJantarka úhledná \"Oxyloma elegans\" (Risso, 1826) je druh suchozemského plže z čeledi jantarkovití.\n\nVýška ulity: … mm. Šířka ulity: … mm.\n\nRozšíření: Evropa, …\n\nBiotop: vlhké biotopy.\n\n"}
{"id": "184046", "url": "https://cs.wikipedia.org/wiki?curid=184046", "title": "Billy Graham", "text": "Billy Graham\n\nWilliam Franklin Graham Jr., KBE (7. listopadu 1918, Charlotte, Severní Karolína – 21. února 2018, Montreat, Severní Karolína), známý jako Billy Graham, byl proslulý americký evangelikální kazatel z řad Jižní baptistické konvence. \n\nJde o jednoho z největších evangelistů 20. století, který byl během své kariéry duchovním rádcem řady amerických prezidentů. Proslul svými masovými kazatelskými akcemi a pořady v médiích, jakož i cestami a kázáními po celém světě. Je považován za jednoho z nejvlivnějších protestantských kazatelů 20. století. Osobně kázal většímu počtu posluchačů, než kterýkoliv jiný protestantský kazatel v dějinách. Gallupova organizace jej uvedla na sedmém místě svého Seznamu nejobdivovanějších lidí 20. století. V roce 2005 jej hlasy amerických diváků umístily na 11. místo ankety Největší Američan.\n\nKazateli se staly i tři z jeho pěti dětí: dcera Anne Graham Lotz (* 1948) a synové Franklin Graham (* 1952) a Ned Graham (* 1958).\n\nJeho zásada nepobývat o samotě s jinou ženou než s vlastní manželkou je známa jako Grahamovo pravidlo.\n\nNarodil se 7. listopadu 1918 ve farmářské rodině v Charlotte v Severní Karolíně. Studoval teologii na Floridském biblickém institutu (1940) a antropologii na Wheaton College v Illinois (1943). Získal celou řadu čestných doktorátů. V roce 1943 se oženil s dcerou chirurga a misionáře v Číně Ruth Bellovou (1920–2007), z jejich svazku vzešlo pět dětí: Virginia (GiGi) Graham Foreman (* 1945), Anne Graham Lotz (* 1948), Ruth Dienert, William Franklin Graham III a Nelson (Ned) Graham.\n\nRoku 1934 prožil osobní zkušenost víry v Ježíše Krista a o šest let později byl ordinován za baptistického kazatele ve Western Springs v Illinois (1943–45). O zaměření jeho života rozhodla mimořádně úspěšná evangelizace v Los Angeles roku 1949. O dva roky později se stal evangelistou hnutí „Mládež pro Krista“ a založil „Billy Graham Evangelistic Association“. S poselstvím evangelia pak procestoval celý svět – osobně kázal více než 210 milionům lidí v 185 zemích a oblastech. \n\nRoku 1982 navštívil Billy Graham Československo. Během své návštěvy kázal na několika místech v Praze. Navštívil také Památník Lidice stejně jako evangelické sbory v Brně a Bratislavě.\n\n\nnespočet projevů, novinové sloupky, 24 knih včetně autobiografie „Tak jaký jsem“ (Just As I Am) bestselleru z roku 1997\n\n\n\"„Mým jediným záměrem v životě je pomoci lidem najít osobní vztah s Bohem, který, jak věřím, přichází skrze poznání Krista.“\"\n\n\n"}
{"id": "184048", "url": "https://cs.wikipedia.org/wiki?curid=184048", "title": "Trochofora", "text": "Trochofora\n\nTrochofora (též praeveliger, Lovenova larva) je larva mořských kroužkovců, mnohoštětinatců a mořských měkkýšů; jedná se tedy vesměs o charakteristický znak živočichů ze skupiny Lophotrochozoa. U měkkýšů se vyskytuje pouze u chroustnatek, u mořských mlžů a u většiny mořských plžů. U plžů a mlžů se přeměňuje na veliger. U mnohoštětinatců se trochofora mění na stadium nektochaeta, které má 3 páry panožek parapodií.\n\nTrochofora je v pozdějším vývoji segmentována. Je u ní průchozí trávicí soustava (na rozdíl od pilidia, které je segmentováno až ke konci vývoje). Za ústním otvorem je ektodermální stomodeum, následuje entodermální žaludek, ektodermální proktodeum a anální otvor.\n\nTrochofora má řasinkové prstence neboli trochy: prototroch okolo ústního otvoru a paratroch okolo análního otvoru.\n\n\n"}
{"id": "184049", "url": "https://cs.wikipedia.org/wiki?curid=184049", "title": "Cuyahoga", "text": "Cuyahoga\n\nCuyahoga () je řeka s asi 160 km dlouhým tokem, ústícím do Erijského jezera. Její název pochází z původního indiánského jména řeky, který v irokéžštině znamená \"Křivolaká řeka\". Povodí řeky má rozlohu 2095 km²\n\nCuyahoga tvoří složité meandry, zvláště ve své dolní části při průtoku Clevelandem a komplikuje tím navigaci lodí přepravujících suroviny a výrobky zásobující místní rozsáhlý průmysl. Z přehrad na řece je největší Gorge Metropolitan Park Dam.\n\nV roce 1795 stanovila smlouva z Greenville řeku jako hranici mezi bělošským a indiánským územím a o rok později založil Moses Cleaveland v jejím ústí osadu, která se stala městem Clevelandem. \n\nCuyahoga proslula ve svém okolí jako „Burning River“ (Hořící řeka), neboť několikrát ve své historii vzplála vinou silného znečištění. K prvnímu požáru došlo v roce 1868, celkem jich bylo zaznamenáno třináct. Naposledy řeka hořela v roce 1969, i když tento požár byl již mnohem menší než jiné předtím a do řeky se v té době již údajně začaly vracet ryby. Událost se však zapsala do paměti a dnes je název \"Burning River\" používán pro každoroční festival stejně jako pro jméno lokálně vyráběného piva. Mediální ohlas případu byl výrazným povzbuzením pro ekologické hnutí v USA. V roce 1998 byla řeka zapsána na seznam American Heritage Rivers a v roce 2000 byl v jejím povodí vyhlášen národní park Cuyahoga Valley.\n\nNázev „\"Cuyahoga\"“ nese i píseň americké skupiny R.E.M. na albu Lifes Rich Pageant.\n\n"}
{"id": "184051", "url": "https://cs.wikipedia.org/wiki?curid=184051", "title": "Michail Ignaťjev", "text": "Michail Ignaťjev\n\nMichail Borisovič Ignaťjev (: \"Михаил Борисович Игнатьев\", * 7. května 1985 Leningrad) je ruský cyklista, olympijský vítěz v bodovacím závodě jednotlivců na XXVIII. letních olympijských hrách v Aténách.\n\nS cyklistikou začal v jedenácti letech, kdy ho rodiče, oba bývalí cyklisté na dobré národní úrovni, poslali do cyklistické školy. Kromě toho se krátce věnoval běhu na lyžích. Už v juniorském věku dosahoval výborných výsledků, stal se opakovaně mistrem světa na dráze i na silnici. V seniorském věku poprvé uspěl v roce 2004 na olympijských hrách v Aténách, kde jako devatenáctiletý suverénním způsobem vyhrál bodovací závod jednotlivců, Španěla Llanerase porazil s 93 body o 11 bodů.\n\nO rok později se stal Ignaťjev mistrem světa v časovce jednotlivců do 23 let.\n\nOd roku 2006 je Ignaťjev profesionálem, vstoupil do týmu Tinkoff Credit System. V jeho barvách vyhrál závod Kolem Lleidy, ale nedokázal obhájit titul mistra světa v časovce jednotlivců kategorie do 23 let, za Dominiquem Cornuem z Belgie se musel spokojit se stříbrnou medailí. V této disciplíně naopak vyhrál evropský šampionát.\n\nNa LOH 2008 získal v disciplíně madison bronzovou medaili.\n\nPo odchodu k profesionálům opustil rodný Petrohrad a žije v Marině di Massa v Itálii. Mezi jeho koníčky patří film (např ruský film \"Dvanáct křesel\"), návštěvy klubů a odpočinek v posteli.\n\n"}
{"id": "184054", "url": "https://cs.wikipedia.org/wiki?curid=184054", "title": "Na Litavce", "text": "Na Litavce\n\nNa Litavce (sponzorským názvem znám jako Energon Aréna) je fotbalový stadion, který se nachází v české Příbrami. Od jeho založení je využívaný pro domácí zápasy klubu 1. FK Příbram. Jeho kapacita je 9 100 diváků.\n\nZdroj: \n\nStadion byl otevřen 11. září 1955 a vytvořil kvalitní podmínky k tomu, aby zdejší domácí klub Baník Příbram v průběhu 13 let vystoupal z regionálních soutěží až do třetí nejvyšší soutěže a v roce 1974 do druhé ligy (na pouhých pět sezón).\n\nV letech 1978–1980 proběhla rozsáhlá rekonstrukce stadionu financovaná Uranovými doly Příbram, důležitou roli hrály dobrovolné brigády horníků a dalších obyvatel města. Postaveny byly nové tribuny, vstupní brána a také dvě budovy s byty a hotelovými pokoji, které zůstávají dominantou stadionu. Západní tribuna byla zastřešena a kapacita stadionu byla okolo 11 000 míst.\n\nV roce 1996 se FC Příbram sloučil s Duklou Praha a tým se přestěhoval do Prahy, ale po roce se vrátil do Příbrami a přinesl tak do města a na stadion poprvé v historii první českou ligu. To přispělo k dalšímu rozvoji stadionu. Zastřešena byla i východní tribuna a za vstupní branou byla vybudována třetí malá tribuna. Stadion musel být modernizován, aby odpovídal novým standardům fotbalového svazu (na základě tzv. projektu \"Stadiony 2003\"). Všechny tribuny teď jsou vybaveny sedačkami, což snížilo kapacitu na 9 100 míst. Vztyčeny byly věže umělého osvětlení.\n\nStadion je pojmenován po říčce Litavce, která protéká hned za západní tribunou. Ta také způsobila stadionu několikrát problémy, když se vylila z břehů. Hrací plocha se dostala pod vodu například v průběhu záplav v roce 2002, kvůli nimž musel být odložen zápas se Slavií Praha.\n\n"}
{"id": "184073", "url": "https://cs.wikipedia.org/wiki?curid=184073", "title": "Moray", "text": "Moray\n\nMoray ( ) je správní oblast ve Skotsku, ležící při jižním pobřeží zálivu Moray Firth a sousedící s oblastmi Aberdeenshire na východě, resp. jihovýchodě a Highlands na západě.\n\n"}
{"id": "184081", "url": "https://cs.wikipedia.org/wiki?curid=184081", "title": "Severní Ayrshire", "text": "Severní Ayrshire\n\nSeverní Ayrshire (\"Sìorrachd Inbhir Air a Tuath\" ve Skotské gaelštině a \"North Ayrshire\" v angličtině) je správní oblast ve Skotsku, ležící v západní části země a sousedící s Inverclyde, Renfrewshire, Východní Ayrshire a Jižní Ayrshire. Do tohoto kraje patří i ostrov Arran, dříve v kraji Buteshire.\n\n\n\n"}
{"id": "184088", "url": "https://cs.wikipedia.org/wiki?curid=184088", "title": "Železniční most", "text": "Železniční most\n\nŽelezniční most je obecné označení mostu sloužícího výhradně nebo také železniční dopravě.\n\nV některých městech se označení „železniční most“ používá způsobem blízkým používání vlastních jmen. Zejména v Praze je toto označení vžité jako neoficiální vlastní jméno vyšehradského železničního mostu namísto původního názvu most Spojených drah (třebaže ve městě je i několik dalších železničních mostů a ani tento nebyl prvním).\n\nPodrobná prohlídka železničního mostu se provádí podle vyhlášky č. 177/95 Sb. a předpisu SŽDC S 5 Správa mostních objektů. Při podrobné prohlídce se zjistí, zdokumentují a vyhodnotí všechny poruchy mostu. Výstupem z podrobné prohlídky je Protokol o podrobné prohlídce. Podrobnou prohlídku provádí zkušení a kvalifikovaní pracovníci. Podrobná prohlídka se provádí 1 x za 36 měsíců.\n\n"}
{"id": "184090", "url": "https://cs.wikipedia.org/wiki?curid=184090", "title": "Štěpánovský potok", "text": "Štěpánovský potok\n\nŠtěpánovský potok je jméno nejméně dvou vodních toků a jednoho chráněného území:\n\n"}
{"id": "184098", "url": "https://cs.wikipedia.org/wiki?curid=184098", "title": "Velička", "text": "Velička\n\nVelička je název dvou vodních toků:\n\n\nDále to může být:\n\n"}
{"id": "184105", "url": "https://cs.wikipedia.org/wiki?curid=184105", "title": "Viadukt", "text": "Viadukt\n\nViadukt (z latinských slov \"via\", cesta, a \"duco\", vést něco, resp. \"ductus\", vedení či vedený) je typ mostu. Toto slovo však starověcí Římané nepoužívali; bylo po vzoru autentického latinského slova aquaeduct (akvadukt) uměle vytvořeno v angličtině začátkem 19. století a přes němčinu se pak dostalo i do češtiny. V románských jazycích výraz \"viadukt\" označuje pouze most, který překračuje cestu nebo údolí; most, který překonává vodní plochu, se nazývá \"ponte\".\n\nPodle \"Slovníku spisovné češtiny pro školu a veřejnost\" je viadukt vyvýšená stavba pro dopravu s mosty, náspy a podobně. Podle \"Nového akademického slovníku cizích slov\" je viadukt dopravní stavba překonávající dopravní překážky řadou oblouků, někdy i ve více patrech. Podle \"Českého etymologického slovníku\" Jiřího Rejzka je viadukt železniční, popřípadě silniční mostní stavba překlenující údolí, ulici a podobně. Podle českého webu dalnice.com se v Česku označení viadukt používá většinou pro označení železničních estakád, ale i malých železničních nadjezdů.\n\n\n"}
{"id": "184114", "url": "https://cs.wikipedia.org/wiki?curid=184114", "title": "Bîc", "text": "Bîc\n\nBîc (také ) je řeka v Moldavsku, pravý přítok Dněstru. Je 155 km dlouhá. Povodí má rozlohu 2150 km².\n\nNa horním toku protéká vysočinou Codri zařezaná v hlubokém kaňonu.\n\nV některých letech vysychá na období několika dní až 2 nebo dokonce 4 měsíců. V tom případě se proměňuje na řetěz jezer. Průměrný roční průtok vody v Kišiněvě činí 1 m³/s, maximální až 220 m³/s.\n\nÚdolím řeky prochází železnice Bender/Tighina – Ungheni.\n"}
{"id": "184119", "url": "https://cs.wikipedia.org/wiki?curid=184119", "title": "Bambiraptor feinbergi", "text": "Bambiraptor feinbergi\n\nBambiraptor feinbergi byl malý dravý dinosaurus, který žil před 75 miliony let na území dnešní Montany v USA. Byl jen asi 30 cm vysoký, 70 až 90 cm dlouhý a vážil kolem 2 kg (šlo však ještě o nedospělého jedince). V dospělosti by mohl být dlouhý asi 1,3 metru a vážil by asi 5 kilogramů. \"Bambiraptor\" byl objeven roku 1995 teprve čtrnáctiletým chlapcem v Glacier National Park v Montaně. Podle svých malých rozměrů dostal i jméno (dle známé Disneyho postavičky).\n\n\"Bambiraptor feinbergi\" je jedním z nejlépe zachovaných dinosaurů vůbec (kostra je asi z 95% kompletní). Zajímavostí také je, že měl vůbec největší mozek v poměru k velikosti těla ze všech známých dinosaurů (hodnota EQ - encefalizačního kvocientu je 12,5 - 13,8). Šlo tedy o velmi bystrého a agilního dravce, možná žil dokonce částečně na stromech. \"Bambiraptor\" byl možná ještě inteligentnější než příbuzný druh \"Troodon formosus\". Inteligence se však měří velmi obtížně, a to i u žijících druhů živočichů.\n\n\n"}
{"id": "184120", "url": "https://cs.wikipedia.org/wiki?curid=184120", "title": "Taylor Hawkins", "text": "Taylor Hawkins\n\nTaylor Hawkins (* 17. února 1972 Harris Hospital, Fort Worth, Texas, Spojené státy americké) je americký hudebník, nejvíce známý jako bubeník americké formace Foo Fighters. Jméno Taylor má podle Rogera Taylora (bubeník Queen).\n\nPředtím, než se ke kapele připojil v roce 1997, působil jako bubeník Alanis Morissette na její Jagged Little Pill tour, stejně jako bubeník v nepříliš známém experimentálním seskupení Sylvia. Ještě má kapelu Taylor Hawkins & The Coattail riders, ve které bubnuje a zpívá.\n\nTvrdí, že byl ovlivněn Rogerem Taylorem z Queen a Stewardem Copelandem z The Police.\n\nV roce 2005 byl zvolen v hlasování britského časopisu Rhythm „Best Rock Drummer“.\n\n\n\nHawkins také používá DW Hardware, blány Remo, perkuse Latin Percussion, mikrofony Shure a paličky Zildjian \"Taylor Hawkins Signature\".\n\n\n"}
{"id": "184126", "url": "https://cs.wikipedia.org/wiki?curid=184126", "title": "Blum Blum Shub", "text": "Blum Blum Shub\n\nBlum Blum Shub (BBS) je jednoduchý generátor pseudonáhodných čísel. Název je odvozen od autorů, kteří popsali v roce 1986 jeho vlastnosti. Těmi jsou Lenore Blum, Manuel Blum a Michael Shub.\nBBS používá rekurzivní formuli\n"}
{"id": "184129", "url": "https://cs.wikipedia.org/wiki?curid=184129", "title": "Velička (přítok Bečvy)", "text": "Velička (přítok Bečvy)\n\nVelička je potok v Olomouckém kraji, pravostranný přítok řeky Bečvy, který odvodňuje menší oblast na severu okresu Přerov. Délka toku činí 17,5 km. Plocha povodí měří 66,1 km².\n\nVelička pramení ve vojenském újezdu Libavá přibližně 4 km severozápadně od Potštátu v nadmořské výšce 565 m. Celý následující tok pak směřuje zhruba k jihovýchodu. Velička protéká městem Potštát, za nímž se zařezává hlubokým úzkým údolím s četnými skalními útvary (Potštátské skalní město). Poblíž Boňkova se na ostrohu nad levým břehem nacházejí zříceniny hradu Puchart. U Podlesného Mlýna Velička vystupuje z údolí do otevřené krajiny, protéká skrze Lhotku a Velkou (dvě místní části města Hranice) a nakonec v centru Hranic na úrovni 245 m nad mořem zprava ústí do řeky Bečvy. \n\n\nPrůměrný průtok nedaleko ústí na 0,40 říčním kilometru činí 0,54 m³/s. Stoletá voda zde dosahuje 67,1 m³/s.\n\n"}
{"id": "184140", "url": "https://cs.wikipedia.org/wiki?curid=184140", "title": "Harunobu Arima", "text": "Harunobu Arima\n\nHarunobu Arima ( , \"Arima Harunobu\"; 1567 - 5. června 1612) byl daimjó klanu Arima. Ten kontroloval území Šimabary v provincii Hizen. Známým se klan stal díky Harunobuovi (nástupci Jošisady Arimy, jenž na svém území začal po otcově smrti s pronásledováním křesťanů.\n\nRoku 1579 se však Harunobu byl nucen obrátit s žádostí o podporu na jezuitské misionáře. V té době totiž začal na území klanu pronikat Rjúzódži Takanobu. Po svém návratu z bitvy se stejně jako jeho strýc Sumitada Ómura, nechal pokřtít a přijal jméno Protasio. Portugalské lodě pak do provincie přivezly zásobu střelných zbraní, což ale nestačilo pro udržení území klanu a roku 1582, poté, co přišel o důležitou pevnost v Šimabaře, již ovládal pouze úzký pruh území poloostrova. S touto situací se ovšem nehodlal smířit, a tak se po vyjednáváních spojil s klanem Šimazu, jenž právě válčil s Rjúzódžim. Pod vedením Iehisy Šimazu se spolu se svými 3000 vojáky zúčastnil odvetných operací na znovuzískání ztracených území. I přes výraznou početní převahu byl Rjúzódži v bitvě o Okitanawate poražen a v bitvě sám padl.\n\nArima se později připojil k Hidejošimu Tojotomi během jeho expanze na Kjúšú roku 1587. O pár let později, roku 1593, pak vedl armádu 2000 mužů do Korey pod velením generála Jukinagi Jukinagi Konišiho. Během bitvy o Sekigaharu bojoval za západní stranu, ale po její porážce nepřišel o žádnou část svých území.\n\nV roce 1609 byl Harunobu vyslán s expedičním sborem na ostrov Formosa (Tchaj-wan), který měl za úkol vysledovat potenciální centra pro obchodní vztahy s Čínou a západními státy. Po vylodění však byla jeho armáda napadena domorodci a během vřavy přišel o její významnou část. Pro zajímavost, v roce 1616, během další expedice na ostrov, vedené Ómurou, též japonci narazili a byli vytlačeni.\n\nV témže roce, ve kterém se uskutečnila jeho neúspěšná mise se účastnil tzv. incidentu Andrého Pessoy, během kterého byly zničeny portugalské lodě poblíž přístavu Nagasaki. Za svůj čin byl následně odměněn, ale již tři roky na to došlo mezi ním a šógunem Iejasuem Tokugawou k roztržce, jejímž výsledkem byla Harunobuova poprava.\n\nNásledníkem Harunobua se stal Naozumi Arima, jenž byl v roce 1615 převelen do provincie Hjúga.\n\n"}
{"id": "184143", "url": "https://cs.wikipedia.org/wiki?curid=184143", "title": "Pentaceratops", "text": "Pentaceratops\n\nPentaceratops („Pětirohá tvář“), byl rohatým dinosaurem (ceratopsidem), který žil před asi 75,8 až 73 miliony let v období svrchní křídy na území Severní Ameriky. Jeho jméno je odvozeno od faktu, že kromě tří běžných rohů (dva nadočnicové a jeden na čenichu) měl ještě dva menší rohy, které čněly dolů pod očima. \"Pentaceratops\" byl příbuzným jiných rohatých dinosaurů, jako byl populární \"Triceratops\". Byl formálně popsán roku 1923 z území dnešního Nového Mexika (USA) jako druh \"Pentaceratops sternbergii\".\n\nZajímavostí je, že díky velmi dlouhému „límci“ měl tento rod nejdelší lebku ze všech dinosaurů (a suchozemských živočichů). Rekordní exemplář lebky měřil 3,1 metru. Tím překonal předchozího rekordmana, ceratopsida rodu \"Torosaurus\", jehož nejdelší lebka měřila asi 2,6 metru. \"Pentaceratops\" byl dlouhý až 8 metrů a vážil kolem 5,5 tuny (možná ale i 11 tun); byl tedy jedním z největších známých ceratopsidů). Podle jiných odhadů dosahoval délky 6,4 metru a hmotnosti 4700 kg.\nNení zcela jisté, do jaké skupiny ceratopsidů tento rod patřil. Podle jedné domněnky by mohl být blízkým příbuzným rodu \"Utahceratops\", jiné výzkumy ale naznačují, že šlo o zástupce kladu Triceratopsini a byl tak blízkým příbuzným rodů \"Triceratops\", \"Torosaurus\", \"Eotriceratops\" a \"Titanoceratops\" (s nímž může být dokonce synonymní).\n\n\n"}
{"id": "184148", "url": "https://cs.wikipedia.org/wiki?curid=184148", "title": "Seidžin no hi", "text": "Seidžin no hi\n\nSeidžin no hi (: 成人の日; \"Den dospělosti\") je japonský státní svátek věnovaný mladým Japoncům, kteří dosáhli plnoletosti. Slavil se 15. ledna, dnes je ale datum variabilní a slaví se druhé pondělí v lednu. Je věnován všem, kterým bylo v uplynulém roce dvacet. Patří mezi státní svátky.\n\nAčkoliv se oficiálně stávají Japonci dospělými v den svých dvacátých narozenin, na Seidžin-no-hi se stavájí odpovědnými a plnohodnotnými členy společnosti. (Práva, jako například volební, získávají v den narozenin, nikoliv 15. ledna.)\n\nTento den se konají nejrůznější oslavy, při kterých se výjimečně mladí Japonci radují spíše se svými přáteli než se svou rodinou. Nemá žádné ustálené zvyky, stejné pro celé Japonsko. Ale hlavními prvky je návštěva šintoistické svatyně či buddhistického chrámu (nebo obojího) ve slavnostním šatě (obřadním kimonu s dlouhými rukávy, tak zvaném furisode a s tradičním účesem).\n\nZatímco obřady a tradice ve vážnější podobě se konají přes den, ve večerních hodinách se konají velké párty. Jsou většinou proslaveny svou bouřlivostí, množstvím alkoholu a proslovy, které oslavovaní vedou před (jistě pilně naslouchajícím) obecenstvem.\n"}
{"id": "184149", "url": "https://cs.wikipedia.org/wiki?curid=184149", "title": "Vysoká škola báňská (Příbram)", "text": "Vysoká škola báňská (Příbram)\n\nVysoká škola báňská, dnes Vysoká škola báňská – Technická univerzita Ostrava, byla v letech 1849 až 1945 situována v Příbrami. K přesunu do Ostravy došlo právě až v roce 1945.\n\nDějiny báňského vzdělávání v Příbrami sahají až do začátku 19. století. V roce 1849 byla založena státní horní škola s německým vyučovacím jazykem. V té době to bylo jediné báňské vzdělávací zařízení v Českých zemích; mimo ni existovala už jen škola ve štýrském Leobenu. Jedním z nejvýznamnějších pedagogů školy, nejen v tomto období, byl celosvětově významný geolog František Pošepný. V roce 1865 bylo škole povoleno užívat titul \"Báňská akademie\" a v roce 1895 obdržela dekret o udělení vysokoškolského organizačního statutu.\n\nNárodnostní spory, které probíhaly v Českých zemích na začátku 20. století, přinesly návrhy na přesunutí leobenské akademie do Vídně a zrušení příbramské akademie. Uskutečnění záměru zabránila jen dlouhá jednání a fakt, že tři čtvrtiny veškeré důlní produkce v Rakousku-Uhersku tehdy pocházely z dolů v Českých zemích. V roce 1904 byly jak leobenská, tak příbramská instituce jmenovány \"vysokou školou báňskou\" (montanistickou); prvním rektorem se stal prof. Josef Theurer.\n\nAčkoli po vzniku Československé republiky v roce 1918 se pozice školy zásadně změnila, což vedlo k prosazení češtiny jakožto oficiálního vyučovacího jazyka v následujícím roce, k vytvoření tlusté čáry za pokusy o vystěhování školy z Příbrami nedošlo; některé podněty k takové změně v této době pocházely přímo z půdy univerzity.\n\nŠkola měla z počátku jedenáct kateder, v roce 1924 jejich počet vzrostl na osmnáct. Univerzita měla právo udělovat titul doktor montánních věd (\"dr. mont.\"). Počet studentů dosáhl maxima v roce 1921, kdy školu studovalo téměř pět set lidí. Na konci 30. let toto číslo bylo nicméně jen asi čtvrtinové.\n\nČinnost univerzity přerušila druhá světová válka, resp. uzavření všech českých vysokých škol v roce 1939, jež bylo odvoláno roku 1945. To už je ale rok přestěhování do Ostravy – toho času centra rozvíjejícího se hornického regionu. Poslední studenti opustili Příbram v létě roku 1946.\n\n"}
{"id": "184158", "url": "https://cs.wikipedia.org/wiki?curid=184158", "title": "Plachetnatka keřová", "text": "Plachetnatka keřová\n\nPlachetnatka keřová (\"Linyphia triangularis\") je pavouk patřící do čeledi plachetnatkovití (\"Linyphiidae\"). Dosahuje velikosti 5–7 mm. Vrchní část hlavohrudi je žlutohnědá a uprostřed nese úzký, směrem dopředu vidličnatě rozdvojeně tmavý proužek. Svrchní strana zadečku je šedá, jeho strany nesou podélný zubatý proužek. Spodní strana celého těla je hnědá až černá. Samec má nápadně dlouhé a roztažené chelicery. Jedná se o jednoho z nejhojnějších pavouků střední Evropy, vyskytuje se běžně v lesích, okrajích cest a na zahradách.\n\nPlachetnatka keřová si buduje vodorovnou pavučinu doplněnou množstvím závěsných vláken, která je typická pro čeleď plachetnatkovití. Pavouk v ní číhá na kořist zavěšen za končetiny na její spodní straně.\n\nSamci se zdržují delší dobu v síti samice, kde spolu mezi sebou bojují s pomocí velkých chelicer, přičemž souboj může trvat až několik hodin. Při samotném páření visí samec zavěšen v síti nad samicí a zavádí ji střídavě oba bulbusy svých makadel do pohlavního otvoru.\n\n"}
{"id": "184160", "url": "https://cs.wikipedia.org/wiki?curid=184160", "title": "Larva", "text": "Larva\n\nLarva je nedospělé (juvenilní) stadium živočicha s nepřímým vývojem. Larvy některých živočichů mají specifický název, viz níže.\n\nLarva může mít jinou stavbu těla a orgány než dospělec (např. panožky), a tedy také vzhled (larva motýla čili housenka nebo blanokřídlých čili housenice aj.).\n\nLarvy lze dělit na primární a sekundární. Primární larva fakticky představuje plovoucí embryonální stádium (např. plovoucí blastulu v případě planulové larvy žahavců či plovoucí gastrulu v případě trochoforové larvy kroužkovců). Sekundární larva je naopak organismem již složitěji vyvinutým, s dokončeným embryonálním vývojem, avšak značně odlišný od dospělce. Sekundární jsou tedy například larvy korýšů (zoëa, nauplius apod.), larvy hmyzu či veliger (planktonní larva některých měkkýšů). U živočichů se sekundární larvou může primární larva existovat také (jako je tomu právě u měkkýšů, kde veliger vzniká z trochofory), případně mohou volně žijící larvální stádium zcela ztratit. Embryonální vývoj pak sice také probíhá ve vodě, avšak uzavřené v kontrolovaném prostředí vajíčka či vaječných obalů (jako je tomu například u hlavonožců nebo obratlovců, kteří vůbec nemají larvální stadium, nebo u korýšů, kde existuje jen sekundární larva).\n\nLarvy jsou seřazeny podle fylogenetické příbuznosti – v jednotlivých kmenech.\n\n\n\n\n\n\n\n\n\n\n\n\nhemimetabolní hmyz = má proměnu nedokonalou (bez stadia kukly, larvy se podobají dospělcům):\nholometabolní hmyz = má proměnu dokonalou (larvy se dospělcům nepodobají)\n\nLarvy některých druhů se v dospělce nezmění. Pohlavně dospějí a mají schopnost rozmnožovat se. Tento jev se nazývá neotenie. Známým příkladem neotenického živočicha je axolotl mexický, z hmyzu řásnokřídlí.\n\n\n\n"}
{"id": "184163", "url": "https://cs.wikipedia.org/wiki?curid=184163", "title": "Schwerer Panzerspähwagen", "text": "Schwerer Panzerspähwagen\n\nOznačení Schwerer Panzerspähwagen (těžké obrněné průzkumné vozidlo) zahrnuje šesti a osmikolá obrněná vozidla Třetí říše, používaná během druhé světové války.\n\nV německé armádě měly obrněné vozy důležitou průzkumnou roli: byly vysílány před tankové jednotky a zjišťovaly údaje o nepříteli.\n\nVšechny 6kolé verze se vyráběly mezi lety 1932 až 1937. Označení SdKfz znamená \"Sonderkraftfahrzeug\" (vozidlo pro speciální účely).\nZákladem prvního z německých obrněných vozidel byl podvozek 6x4 z nákladního vozu. SdKfz 231 byl vyzbrojen kanonem 2 cm KwK 30 L/55 a kulometem Maschinengewehr 13. Vzadu měl druhého řidiče a tak mohl relativně snadno jet jak dopředu, tak nazpátek. Do služby nastoupil roku 1932 a od roku 1937 je německá armáda nahrazovala osmikolými. I když byly nahrazovány, ještě se používaly v průzkumných jednotkách během invaze do Polska a v bitvě o Francii, poté byly staženy a zařazeny jako cvičné. Posádka se skládala z velitele, střelce, řidiče a obsluhy rádia (zadní řidič).\n\nTato verze přepravovala rádio Fu. Ger.11 SE 100 středního dosahu a Fu. Spr. Ger. „a“ krátkého dosahu. Tento typ byl rozpoznatelný díky anténě, která byla přes celou korbu vozidla a vypadala jako kostra postele.\n\nRadiový vůz „Funkspähwagen“ byl opatřen zvláštní radiovýbavou a další obsluhou. Kvůli zvláštní výbavě byla věž pevná a nemohla se otáčet.\n\nVozidlo SdKfz. 232 (8kolé) bylo vyráběno od r. 1938.\n\nVýroba osmikolých SdKfz. 232 byla zastavena roku 1943 a nahrazena vozy SdKfz. 234/2 „Puma“. SdKfz 232 ze služby staženy nebyly; mnoho starých vozů bylo vybaveno zvláštním radiovým vybavením, kdy dostaly novější anténu místo té co vypadla jako „kostra postele“. Tyto vozy jsou obvykle uváděny jako SdKfz. 232 (Fu) (8-rad) (Fu; Funkapparat; radio, Rad;kolo). Vyzbrojeny byly kanónem 2 cm KwK 30 L/55, který měl počáteční rychlost střely 899 m/s; vozy 232 také nesly kulomet MG 34.\n\nŠlo o přestavěné vozy 232, kterým byl přidán kanón 7.5 cm KwK 37 L/24 a otevřená nástavba. V továrně Büssing-NAG jich bylo mezi prosincem 1942 a říjnem 1943 vyrobeno 109. Dalších 10 bylo přestavěno v říjnu 1942 z podvozků 231/232. Tyto varianty začaly vstupovat do služby během roku 1942 a sloužily až do konce války. Četa šesti vozů podporovala průzkumný prapor.\n\nOsmikolá verze s pevnou nástavbou a jedním kulometem MG 34, ráže 7,92 mm. Šlo o zvláštní radiový vůz s anténou jako kostra postele. Založen byl na sériích SdKfz. 232/3.\n\nVšechny tyto osmikolé verze SdKfz. byly podobné velikosti a objevily se po sériích SdKfz. 232/3, které nahradily. Nejviditelnější rozdíl byl blatník z jednoho kusu ve srovnání s blatníky ze dvou kusů na sériích 232/3.\n\nSdKfz. 234/1 byl vybaven kanónem 2 cm KwK 38 L/55 a spřaženým kulometem MG 34 ráže 7,92 mm v otočné, šestiboké otevřené věži (proti granátům byla věž chráněna sítí).\n\nTato verze byla vyzbrojena kanónem 5 cm KwK 39/1 L/60. Její hmotnost byla okolo 12 t, ale dosahovala rychlosti až 85 km/h. Byl to jeden z nejlepších obrněných vozů, který byl k mání; s jeho kanónem, dost silným na obrněné vozidlo, se mohl utkat s některými lehkými tanky a pěchotou.\n\nTato verze, jako SdKfz. 233, přepravovala 7.5 cm KwK 37 L/24 kanón v otevřené a vyvýšené nástavbě. \n\nDalší varianta z osmikolých, ale s protitankovým kanónem 7,5 cm PaK 40 L/48.\n\n\n"}
{"id": "184169", "url": "https://cs.wikipedia.org/wiki?curid=184169", "title": "Novohradka", "text": "Novohradka\n\nNovohradka je řeka v Pardubickém kraji, pravostranný přítok řeky Chrudimky. Především horní část jejího povodí je krajinou vysoké přírodně-estetické hodnoty. Říčka vytváří výrazné hluboké údolí a četné meandry a tůně. Její tok není po celé délce přehrazen. Svůj název dostala od obce Nové Hrady, jejíž dominantou je zámek zvaný \"české Versailles\". Její celková délka činí 49,2 km. Plocha povodí měří 470,0 km².\n\nPramení v rozsáhlém polesí u osady Paseky u Proseče u Skutče v nadmořské výšce 649,2 m. Zde je též označována jako \"Vranický potok\". Převažující směr jejího toku je na severozápad. Na horním toku prochází malebnou oblastí Toulovcovy maštale. Jedná se o pískovcové skalní město s hluboko zaříznutými roklemi a kaňony, jež je chráněno jako přírodní rezervace. Na Maštale navazuje výrazné hluboké údolí, z obou stran obklopené smíšenými lesy, dlouhé přibližně 13 km. Spolu s údolím levostranného přítoku Krounky tvoří přírodní park Údolí Krounky a Novohradky. Od města Luže teče Novohradka již rovinatou krajinou až po soutok s Chrudimkou u Úhřetické Lhoty v nadmořské výšce 229,9 m. Dolní tok Novohradky bývá někdy také nazýván \"Olšinkou\".\n\nNejvětším přítokem řeky Novohradky co se délky toku, plochy povodí a vodnosti týče je říčka Ležák, jejíž délka činí 31,0 km. Druhým největším přítokem je říčka Žejbro dlouhá 30,8 km. Třetím největším přítokem Novohradky je Krounka s délkou 23,9 km, která je oproti Žejbru nepatrně vodnější. Průměrná hustota říční sítě Novohradky činí 1,12 km/km². Celkově se v jejím povodí nachází 427 vodních toků v délce do jednoho kilometru a 127 vodních toků v délce 1 až 10 km. Potoky dlouhé 10 až 20 km jsou v povodí jen dva. V délce 20 až 40 km se v povodí řeky nalézají tři vodní toky.\n\n\nPrůměrný průtok nedaleko ústí v Úhřeticích na říčním kilometru 2,1 činí 2,52 m³/s.\n\nPrůměrné dlouhodobé měsíční průtoky Novohradky (m³/s) ve stanici Úhřetice:\n\nPrůměrné měsíční průtoky Novohradky (m3/s) ve stanici Úhřetice v roce 2014:\n\nHlásné profily:\nN-leté průtoky v Luži:\nN-leté průtoky v Úhřeticích:\n\n"}
{"id": "184172", "url": "https://cs.wikipedia.org/wiki?curid=184172", "title": "Řečkovice", "text": "Řečkovice\n\nŘečkovice (německy ' či ', v hantecu \"Řečkany\") jsou městská čtvrť na severním okraji statutárního města Brna. Její katastrální území má rozlohu 6,68 km². Původně samostatná obec byla k Brnu připojena v roce 1919, od 24. listopadu 1990 je součástí samosprávné městské části Brno-Řečkovice a Mokrá Hora. Žije zde přes 14 000 obyvatel.\n\nŘečkovice, jimiž procházejí významné silniční a železniční dopravní trasy, mají v současnosti městský charakter. Sídlí zde i úřad městské části Brno-Řečkovice a Mokrá hora. Značnou část zástavby Řečkovic tvoří kvalitní rodinné domy, vedle nich se zde vyskytují i panelové domy. Na východě katastru Řečkovic se za železniční stanicí na trati spojující Brno s Tišnovem rozkládá rozsáhlý průmyslový areál někdejší farmaceutické společnosti Lachema. Kromě něj jinak východní polovinu katastru tvoří již pouze rozlehlé lesy Soběšické vrchoviny. V nich se v údolí potoka Kubelína nedaleko katastru Soběšic nachází přírodní památka Soběšické rybníčky.\n\nŘečkovice sousedí na západě s Jinačovicemi a Medlánkami, na jihu s Královým Polem, na jihovýchodě se Sadovou, na východě se Soběšicemi, na severu s Ivanovicemi, Jehnicemi a Mokrou Horou.\n\nPrvní písemná zmínka o Řečkovicích pochází z roku 1277, kdy Přemysl Otakar II. daroval dvůr svatojánské kaple Špilberku. Jádro Řečkovic se rozkládá v okolí dnešního Palackého náměstí východně od dnešní ulice Terezy Novákové. V roce 1422 byly Řečkovice husity vypáleny. Řečkovice velice utrpěly při obléhání Brna Švédy. V důsledku tohoto obléhání Brna pak Řečkovice až do 18. století stagnovaly a nedocházelo k rozšiřování zástavby. Teprve od 90. letech 19. století začíná novodobý rozvoj Řečkovic, na němž se podílelo především nezemědělské obyvatelstvo, jako například dělníci z brněnských a královopolských továren. Před rokem 1918 se začíná řečkovická zástavba rozšiřovat směrem k Mokré Hoře, ale i západním a jižním směrem podél tzv. císařské silnice v linii dnešních ulic Banskobystrické a Terezy Novákové.\n\nNa území řečkovického katastru se v minulosti nacházelo i několik různě velkých rybníků, z nichž největší, zvaný Dolní, se rozkládal na jihovýchodě katastru Řečkovic na místě nezastavených ploch v lokalitě Podhájí. Další rybník se nacházel na Palackého náměstí v jižním sousedství zdejšího kostela sv. Vavřince.\n\nK Brnu byly Řečkovice připojeny 16. dubna 1919. Až do radikální druhé katastrální reformy Brna ze druhé poloviny 60. let 20. století, však měly Řečkovice poněkud jiné katastrální hranice než v současnosti. Na jihu končily nejjižnějšími domy v Banskobystrické ulici; Kuřimská ulice, zrušená cihelna v Podpěrově ulici a zahrádky na severozápadě moderního řečkovického katastru náležely původně k sousedním Medlánkám, zatímco Palackého třída a nejjižnější části ulic Vránovy, Novoměstské, Sportovní a Žitné náležely původně ke Královu Poli. K Řečkovicím naopak původně patřily okrajové části moderního katastru Mokré Hory a některé zemědělské pozemky na jihu moderního katastru Ivanovic.\n\nKoncem 60. let 20. století byla východně od železniční tratě vybudována chemická továrna Lachema, po jejíž likvidaci v roce 2011 se v areálu usídlily menší společnosti, převážně medicínské. V letech 1970-1977 vzniklo východně od Měřičkovy a Žitné ulice v těsném sousedství se starou zástavbou sídliště Novoměstská. V jeho blízkosti pak v 80. letech vznikl východní silniční obchvat, tzv. Svitavská radiála.\n\n"}
{"id": "184173", "url": "https://cs.wikipedia.org/wiki?curid=184173", "title": "BLOB", "text": "BLOB\n\nBinary Large OBject, označovaný jako BLOB (i blob), je označení pro datový typ blíže nespecifikovaných binárních dat v databázi.\n\nObvykle se jedná o obrázky, zvukové záznamy nebo jakákoli jiná data, která jinak bývají uložena v samostatných souborech. BLOB je tedy obecný datový typ, který explicitně vyjadřuje, že databáze nemá informace o tom, jak jeho obsah interpretovat. Na rozdíl od jiných datových typů, kdy databáze může číselné a časové údaje poskytovat ve vhodném formátu, případně textové údaje konvertovat do požadované kódové stránky, obsah BLOB položky obdrží klientská aplikace přesně tak, jak byl binárně uložen, a o interpretaci se musí postarat sama. Jako datový typ BLOB se ukládají i složitě strukturovaná data editoru MS Word, Excelu, prezentací PowerPointu apod. V databázi může být (v jiné položce) i informace o tom, jak se má BLOB interpretovat, například výchozí jméno souboru s koncovkou, nebo tzv. MIME-TYPE popisovač, avšak tyto informace může využít pouze klient.\n\nSpecialitou je možnost fulltextového indexování BLOB položek v databázi, pokud obsahují text (obsah má strukturu souboru *.doc, *.xls, *.pdf, *.ppt, *.xml, *.html apod). Některé databázové stroje (MS SQL Server) mají zabudované aplikace, které umožňují k binárnímu obsahu přiřadit MIME-TYPE a umožnit tak rozpoznání slov (word-parser pro jednotlivé typy souborů) a následné vyhledání záznamů s hledanými slovy v BLOBu. \n\n"}
{"id": "184175", "url": "https://cs.wikipedia.org/wiki?curid=184175", "title": "Výmola", "text": "Výmola\n\nVýmola je potok ve Středočeském kraji, levostranný přítok řeky Labe, který odvodňuje středovýchodní část okresu Praha-východ. Délka toku je 33,1 km. Plocha povodí měří 124,1 km².\n\nVýmola pramení v nadmořské výšce 425 m na severním okraji obce Mukařov, kde je její voda jímána trojicí rybníků. Celkový směr toku je na sever, i když s četnými výchylkami. Nejprve potok míří přes Babice, Březí a Sluštice k severozápadu, u obce Květnice se pak stáčí směrem severovýchodním. Poté Výmola přijímá Sibřinský a Dobročovický potok, protéká městem Úvaly, kde zprava ústí Škvorecký potok a Přišimaský potok, za Úvaly se zprava přidává Tuklatský a zleva Jirenský potok. Výmola směřuje přes Vyšehořovice k severovýchodu, následně několikrát cik cak střídá severozápadní a severovýchodní směr. Protéká okolo Mochova, mezi obecní čistírnou odpadních vod a Císařskou Kuchyní vytváří romantické meandrovité údolí. V těchto místech je část protékající vody využívána k doplňování hladiny zatopeného pískového lomu Cucovna. Říčka dále teče okolo Louky u Císařské Kuchyně, Arazimových tůní a lužního lesa Netušil, za kterým dospívá k řece Labi, do níž ústí zleva u Sedlčánek (část města Čelákovice) v nadmořské výšce 172 m. Těsně před tím, než se Výmola vlije do Labe, vlévá se do ní zprava Zámecký potok. \n\nObecně tok Výmoly probíhá převážně mírně zvlněnou krajinou, pouze u obce Březí, v Úvalech, a zejména u Vyšehořovic vytváří výrazně zahloubená údolí se zalesněnými prudkými, místy skalnatými svahy, především na pravém břehu. Na Výmole jsou četné menší rybníky. \n\n\nPrůměrný průtok u ústí činí 0,35 m³/s.\n"}
{"id": "184176", "url": "https://cs.wikipedia.org/wiki?curid=184176", "title": "Lelystad", "text": "Lelystad\n\nLelystad je hlavní město provincie Flevoland v Nizozemsku. Město bylo vybudováno na odvodněné ploše poldru Oostelijk Flevoland v roce 1967 a pojmenováno po nizozemském inženýrovi C. Lelym, který se zabýval odvodňováním mořského pobřeží a byl hlavní postavou projektu Zuiderzeewerken. Lelystad leží přibližně 3 metry pod úrovní mořské hladiny. K 31. srpnu 2017 zde žilo 77 260 obyvatel.\n\n"}
{"id": "184185", "url": "https://cs.wikipedia.org/wiki?curid=184185", "title": "V1280 Scorpii", "text": "V1280 Scorpii\n\nV1280 Scorpii (nejdříve označovaná jako Nova Scorpii 2007) je nova v souhvězdí Štíra objevená 4. února 2007 nezávisle na sobě dvěma japonskými astronomy Yukio Sakurajem a Yuji Nakamurou. Objev byl oznámen Mezinárodní astronomickou unií ještě v noci ze 4. na 5. února v cirkuláři č. 8803.\n\nV době objevu byla její zdánlivá hvězdná velikost 9,9–9,4; největší jasnosti dosáhla 16. února, kdy její zdánlivá magnituda byla 3,9 a byla tak viditelná pouhým okem.\n\nJejí další pozorování je plánováno pomocí družic Chandra, Swift a INTEGRAL.\n\n"}
{"id": "184187", "url": "https://cs.wikipedia.org/wiki?curid=184187", "title": "Lanýž", "text": "Lanýž\n\nLanýž (\"Truffle\") je rod vřeckovýtrusných hub, respektive označení jejich plodnice. Je známo mnoho druhů, většina z nich je ceněna jako kulinářská pochoutka.\n\nLanýže se vyskytují zejména ve Středomoří, například v italském Piemontu, ve francouzském Périgordu či v oblasti Istrijského poloostrova. Lanýže rostou převážně v dubových a jiných listnatých lesích. Většině druhů se daří ve vápnité půdě s mírně zásaditou reakcí půdního roztoku.\n\nPlodnice jsou typu tuberothecia, což je druhotně uzavřené apothecium. Bývají nepravidelně kulovitého až bramborovitého tvaru, hrbolaté až bradavčité, bělavé, žlutohnědé nebo šedočerné barvy. Nacházejí se pod zemí v hloubce přibližně 15–20 cm, což ztěžuje jejich hledání a vyžaduje pomoc prasete či vycvičeného psa, \"makrosmatických\" živočichů, neboli živočichů s čichem citlivějším než má člověk. Lanýže v zemi identifikují tak, že cítí chemickou látku dimethylsulfid produkovanou plodnicí.\n\nZnámým představitelem rodu lanýž je lanýž černovýtrusý (\"Tuber melanosporum\") rostoucí v mykorhizní asociaci s dubem (hlavně s dubem pýřitým), habrem, lískou či lípou. Konzumuje se i méně aromatický lanýž letní (\"Tuber aestivum\"), lanýž piemontský (\"Tuber magnatum\"), jehož aroma je naopak ostřejší. Lanýž letní se vzácně vyskytuje i v České republice, ovšem je chráněný zákonem a nesmí se proto sbírat.\n\nK pěstování lanýžů se využívá lesíků nebo sadů očkovaných danou houbou, tyto se označují jako \"lanýžárny\". Pěstuje se zejména ceněný lanýž černovýtrusý. Možné je pěstovat i lanýž letní, což ovšem vzhledem k jeho menší vyhledávanosti a ceně není tolik rentabilní. Pokud se lanýž letní vyskytne v kultuře lanýže černovýtrusého, je považován za plevel. Tyto dva druhy vytvářejí kolem hostitelského stromu kruh s omezenou vegetací, francouzsky označovaný jako brûlé, italsky jako pianello.\n\nStaří Římané je pekli či vařili v červeném víně a pojídali spolu s olivovým olejem. Také je přidávali do polévek a paštik. Později se používaly ke kořenění kuřat, do zapékaných husích jater, různých pečených mas, také se dávají do paštik a salámů. Dělá se z nich lanýžový kečup a na trh se dodávají jejich konzervy.\n\n"}
{"id": "184191", "url": "https://cs.wikipedia.org/wiki?curid=184191", "title": "Efektivní vyzářený výkon", "text": "Efektivní vyzářený výkon\n\nERP (effective radiated power, efektivní vyzářený výkon) je celkový výkon, který by bylo nutné vyzářit dipólovou anténou, aby bylo v daném směru dosaženo jisté intenzity záření.\n\nPoužívá se k vyjádření intenzity rádiového záření vysílaného směrem, kterým je anténa (typicky směrová) namířena.\n\nUdává se ve wattech.\n\nExistuje jednoznačný vztah mezi ERP a EIRP – jsou to přímo úměrné veličiny.\n\n"}
{"id": "184197", "url": "https://cs.wikipedia.org/wiki?curid=184197", "title": "EIRP", "text": "EIRP\n\nEIRP (equivalent isotropically radiated power, česky ekvivalentní izotropně vyzářený výkon) je celkový výkon, který by bylo nutné vyzářit \"izotropní anténou\" (vyzařuje do všech směrů prostoru stejně), aby bylo v daném směru dosaženo jisté intenzity záření.\n\nPoužívá se k vyjádření intenzity rádiového záření vysílaného směrem, kterým je anténa (typicky směrová) namířena.\n\nUdává se ve wattech.\n\nExistuje jednoznačný vztah mezi ERP a EIRP:\n\nJe-li anténa s nulovým útlumem a ziskem formula_1 buzena výkonem formula_2, pak ekvivalentní izotropně vyzářený výkon je\n\nformula_3\n\n\n"}
{"id": "184201", "url": "https://cs.wikipedia.org/wiki?curid=184201", "title": "Dněsterský liman", "text": "Dněsterský liman\n\nDněsterský liman ( ) je limanové jezero, které leží v Oděské oblasti na Ukrajině a odděluje území zvané Budžak od zbytku země. Je největším jezerem v zemi. Jmenuje se podle řeky Dněstr, která do něj ústí. V zimě zamrzá. V minulosti byl nazýván \"Ovidiovo jezero\". Má rozlohu 360 km². Je 42  km dlouhý a maximálně 12 km široký. Dosahuje maximální hloubky 2,7 m při průměrné hloubce 1,8 m. Zadržuje objem vody 0,54 km³.\n\nS Černým mořem je spojen úzkým průlivem v jižní části písečné kosy Buhaz, která jej od moře odděluje. Proudy v jezeře jsou závislé na větru a množství vody přitékající Dněstrem.\n\nNa západním pobřeží leží město Bilhorod-Dnistrovskyj a na východním Ovidiopol. Dále leží na pobřeží obce Zatoka, Karolina-Buhaz (na kose \"Buhaz\"), Šabo.\n"}
{"id": "184205", "url": "https://cs.wikipedia.org/wiki?curid=184205", "title": "Torosaurus", "text": "Torosaurus\n\nTorosaurus („Děrovaný ještěr“; často, ale nesprávně překládáno jako \"býčí ještěr\") byl velký ceratopsidní dinosaurus, žijící na konci křídového období na území Severní Ameriky. Měl největší lebku ze všech dinosaurů, o délce až 2,8 nebo dokonce 3,2 metru. Delší kranium už mohl mít jen jiný ceratopsid, \"Eotriceratops xerinsularis\". Jméno získal tento rohatý dinosaurus podle toho, že měl výrazná „okna“ v límcové části lebky (na rozdíl třeba od známého rodu \"Triceratops\", k němuž však podle nové studie možná patří – viz níže).\n\n\"Torosaurus\" byl popsán O. C. Marshem roku 1891 ve Wyomingu (USA), první (typový) druh byl pak pojmenován \"Torosaurus latus\". Byl to mohutný čtyřnohý býložravec, který dosahoval délky asi 8 až 9 metrů a hmotnosti zhruba v rozmezí 4 až 6 (možná ale až 9,7) tun. Tím se řadí mezi největší známé rohaté dinosaury vůbec. Jeden z nejlépe zachovaných exemplářů torosaura byl objeven v srpnu roku 2017 na území Colorada.\n\nV roce 2009 vystoupili někteří američtí paleontologové (John Scannella a Jack Horner) s domněnkou, že torosaurus je ve skutečnosti možná jen odrostlým dospělcem samce triceratopse s plně vyvinutým krčním límcem. Tuto domněnku pak dále potvrzovala nová studie z r. 2010, podle které byla lebeční kost těchto dinosaurů velmi plastická a morfologicky se měnila až do pozdního věku, kdy se v ní objevila charakteristická „okna torosaura“. Tento závěr potvrzují i další studie, přestože vědecký konsenzus zatím v této otázce není.\n\n\"Torosaurus\" se objevil v některých sci-fi příbězích o cestování časem. V české literatuře se objevuje například v knize \"Poslední dny dinosaurů\", kde stádo těchto mohutných ceratopsidů ohrozí životy hlavních hrdinů, kteří jsou podrážděnými torosaury téměř ušlapáni (se štěstím ale přežijí).\n\n\n"}
{"id": "184207", "url": "https://cs.wikipedia.org/wiki?curid=184207", "title": "Křižák zelený", "text": "Křižák zelený\n\nKřižák zelený (\"Araniella cucurbitina\") je pavouk z čeledi křižákovití. Samice dorůstá délky maximálně 7 mm, samec 5 mm. Hlavohruď je žlutohnědá, zadeček nápadně žlutozelený až zelený a na jeho hřbetní straně je možné ve většině případů vidět čtyři malé černé tečky. Pod snovacími bradavkami je malá, světle červená skvrna. U samce jsou po stranách hlavohrudi černé pruhy lemované světlým okrajem. Napolo vzrostlý pavouk je před obdobím přezimování zbarven červeně.\n\nKřižák zelený je velmi hojný zástupce čeledi křižákovití, vyskytuje se na okrajích lesů, ale i v otevřených krajinách. Buduje si malé kolové sítě o průměru deseti cemtimetrů – většinou na keřích ve výšce 1 až 2 metry nad zemí. Pavouk se zdržuje pod středem své sítě a díky svému zbarvení je ve vegetaci dobře maskován. Do sítí chytá drobný hmyz.\n\n"}
{"id": "184208", "url": "https://cs.wikipedia.org/wiki?curid=184208", "title": "Dora Riparia", "text": "Dora Riparia\n\nDora Riparia je řeka v Itálii (Piemont) s prameny ve Francii (Provence-Alpes-Côte-d'Azur), levý přítok Pádu. Je 125 km dlouhá. Povodí má rozlohu 1231 km².\n\nPramení v Kottických Alpách (Colle del Monginevro) a teče převážně v úzké a hluboké dolině. Do Pádu ústí v Turíně.\n\nK povodním dochází na začátku léta.\n\nJe využívána jako zdroj vodní energie. Dolina řeky je důležitou dopravní magistrálou. Vede jí také železnice Turín – Lyon.\n"}
{"id": "184214", "url": "https://cs.wikipedia.org/wiki?curid=184214", "title": "Dilong", "text": "Dilong\n\nDilong („Císařský drak“) byl malým, vývojově primitivním tyranosauroidem, který žil před asi 126 miliony let (ve spodní křídě) na území dnešní provincie Liao-ning v severovýchodní Číně. \"Dilong\" patřil mezi opeřené dinosaury, a je tak jedním z nejzajímavějších objevů počátku století. Otisky peří byly objeveny na čelistech a ocasu, peří však nesloužilo k letu, nýbrž k tepelné izolaci dinosaura.\n\nByl to blízký příbuzný pozdějších velkých tyranosauridů, jako byl \"Tyrannosaurus rex\" (objevila se domněnka, že i velcí tyranosauridi mohli být opeření, alespoň v období mládí a dospívání). \"Dilong\" byl jen asi 1,6 m dlouhý (v plné dospělosti však možná přes 2 metry) a vážil asi 15 kilogramů. Je znám ze čtyř poměrně dobře zachovaných koster. V roce 2007 však byla publikována studie, podle které \"Dilong\" ve skutečnosti nepatří přímo mezi tyranosauroidy. Novější studie nicméně jeho pozici ve skupině Tyrannosauroidea opět podporují. Podle moderních výzkumů měl mozek dilonga prohnutý tvar písmena \"S\" a strukturálně se lišil od mozku vyspělejších tyranosauroidů.\n\n"}
{"id": "184216", "url": "https://cs.wikipedia.org/wiki?curid=184216", "title": "Období Meidži", "text": "Období Meidži\n\nObdobí Meidži (: , \"Meidži džidai\", \"éra osvícené vlády\", 23. říjen 1868 – 30. červenec 1912) je období japonských dějin, během kterého Japonsko za vlády císaře Meidžiho zažilo prudkou modernizaci za podpory západních mocností - tzv. reformy Meidži.\n\nNejzásadnějšími atributy tohoto období jsou industrializace Japonska a zánik třídy samurajů.\n\nV roce 1876 vešla v platnost vyhláška Haitorei, která zakazovala nosit na veřejnosti meč a zrušila třídu samurajů se všemi jejími výsadami. Náhradou za to jim byl slíben státem vyplácený důchod, ten však byl mnohem nižší, než bylo původně slíbeno a vedl samuraje k nutnosti prodat dědičné pozemky a většina z nich rychle zchudla. Samurajové chtěli hlavně dodržení slibů vlády a udržení své životní úrovně, většinou se však uvádí lépe znějící zachování tradic a nezávislosti Japonska na západní civilizaci. Vyvolávají proto vzpouru (1877), která byla potlačena hlavně díky tomu, že císařská armáda již v té době disponovala střelnými zbraněmi (děla, pušky). V poslední bitvě o Širojamu byl zbytek armády samurajů zmasakrován (25 tis. mužů z armády 40 tis. samurajů) - sám vůdce povstání a dřívější spolutvůrce revoluce Meidži Takamori Saigó byl velmi vážně raněn a přímo na bitevním poli spáchal seppuku.\n\nPro formální označení potomka samurajů se do roku 1945 používal termín „šizoku“.\n\nBěhem období Meidži Japonsko mocensky i hospodářsky sílilo. V čínsko – japonské válce (1894 – 1895) donutilo ke kapitulaci Čínu a získalo Tchaj-wan, Pescadorské ostrovy a poloostrov Liao-tung na jihu Mandžuska. Čína také musela uznat nezávislost Koreje, což byl první krok k tomu, aby toto území získalo Japonsko pod svůj vliv.\n\nSvoje zájmy v Mandžusku a Koreji ale mělo i Rusko. Přesvědčilo Německo s Francií, aby společně demonstrovaly sílu a přinutily Japonsko vzdát se některých územních nároků. Japonsku tak zůstal pouze Tchaj-wan a Pescadorské ostrovy.\n\nV lednu 1902 uzavřelo Japonsko, v oblasti východní Asie nejsilnější stát, významnou spojeneckou smlouvu s Velkou Británií, která byla největší imperiální velmocí. Velká Británie se tak pokusila omezit vliv Ruska.\n\nSpory mezi Ruskem a Japonskem vyvrcholily 10. února 1904 vyhlášením války Rusku. Po 19 měsících bojů byly obě země úplně vyčerpané. Z iniciativy amerického prezidenta Roosevelta byla 5. září 1905 podepsána Portsmouthská mírová smlouva, kterou Japonci získali jižní část ostrova Sachalin, pronájem poloostrova Liao-tung a mocenský vliv v Koreji.\n\nKorea byla vyhlášena v listopadu 1905 za japonský protektorát a v srpnu 1910 byla Japonskem anektována.\n\n"}
{"id": "184217", "url": "https://cs.wikipedia.org/wiki?curid=184217", "title": "Arno", "text": "Arno\n\nArno je řeka v Itálii (Toskánsko). Je 248 km dlouhá. Povodí má rozlohu 8500 km².\n\nPramení v Toskánskoemiliánských Apeninách. Až do Florencie teče v úzké dolině, níže pak kopcovitou krajinou. Ústí do Ligurského moře.\n\nK povodním dochází na jaře a na přelomu podzimu a zimy. Při povodni v listopadu 1966 se úroveň hladiny zvedla o 11 m a řeka zatopila značnou část Florencie. Průměrný roční průtok vody činí 138 m³/s.\n\nNa řece je možná lodní doprava v úseku od města Pontedera do města Pisa. Dále k moři je vybudován kanál.\n"}
{"id": "184219", "url": "https://cs.wikipedia.org/wiki?curid=184219", "title": "Hermannplatz (stanice metra v Berlíně)", "text": "Hermannplatz (stanice metra v Berlíně)\n\nStanice berlínského metra Hermannplatz, kde se křižují linky U7 a U8, je impozantní svými rozměry, především spodní nástupiště linky U7: délka činí 132 metrů, šířka pak 22 metrů, zejména zde na první pohled překvapuje výška – 7 metrů. Za tuto monumentalitu vděčí tato stanice i tomu, že roku 1926, kdy byla uvedena do provozu, se na stejnojmenném náměstí otevíral i nový obchodní dům Karstadt; vedení obchodního domu investovalo značnou částku do vybavení stanice, dopravní podnik pak na oplátku pořídil přímý vchod do obchodního domu z nástupiště (který existuje dodnes). Na této stanici bylo též instalováno první pohyblivé schodiště berlínské podzemní dráhy.\n"}
{"id": "184220", "url": "https://cs.wikipedia.org/wiki?curid=184220", "title": "Dahlem-Dorf (stanice metra v Berlíně)", "text": "Dahlem-Dorf (stanice metra v Berlíně)\n\nNa lince berlínského metra U3, která dříve probíhala málo osídlenými čtvrtěmi, leží i stanice Dahlem-Dorf, která zcela vybočuje z běžné architektury berlínských stanic metra a dodnes dělá dojem jakési venkovské salaše nežli stanice velkoměstského metra (německy \"Dorf\" znamená \"vesnice\"). Přesto zde od prosince 2003 existuje moderní výtah pro tělesně postižené osoby.\n\n"}
{"id": "184221", "url": "https://cs.wikipedia.org/wiki?curid=184221", "title": "Wittenbergplatz (stanice metra v Berlíně)", "text": "Wittenbergplatz (stanice metra v Berlíně)\n\nK architektonicky zajímavým stanicím metra v Berlíně patří i stanice Wittenbergplatz, postavená podle plánů architekta Paula Wittiga. Původně jednoduchá stanice (s pouhými dvěma kolejemi) z roku 1902 byla 1912 v důsledku otevření nových linek rozšířena (od té doby má stanice pět nástupišť).\n\nZejména pak byl znovu vybudován reprezentační vstup, jehož architektura se měla včlenit do stylu okolních staveb, především pak již tehdy existujícího a velmi známého obchodního domu KaDeWe.\n\nRoku 1952, k 50. výročí stanice, daroval tehdejší velitel britských jednotek v Berlíně provozní společnosti BVG transparent ve stylu londýnského metra, který se na stanici nachází až dodnes.\n\n"}
{"id": "184222", "url": "https://cs.wikipedia.org/wiki?curid=184222", "title": "Sinosauropteryx", "text": "Sinosauropteryx\n\nSinosauropteryx („Čínské ještěří křídlo“) byl malým dravým dinosaurem, který žil v oblasti dnešní Číny asi před 125 miliony let (souvrství Yixian). Byl dlouhý asi 1 – 1,3 metru (z toho většinu tvořil dlouhý ocas) a vážil maximálně 1 nebo 1,6 kilogramu. Jeho blízkým příbuzným byl zřejmě evropský druh \"Compsognathus longipes\".\n\n\"Sinosauropteryx\" je proslulý díky tomu, že byl prvním dinosaurem, u kterého byly objeveny otisky pernatého pokryvu těla. Byl popsán v roce 1996 a hned se stal senzací vědeckého světa. Drobná pera tohoto dinosaura jsou tak dobře vyvinuta, že připomínají peří dnešního nelétavého ptáka kivi z Nového Zélandu. Proto je tento opeřený dinosaurus některými vědci dokonce považován za vývojově primitivního ptáka. V oblasti žaludku tohoto dravého dinosaura byly objeveny čelisti drobných křídových savců, které \"Sinosauropteryx\" zřejmě lovil.\n\nV roce 2007 vyšla nová vědecká studie zpochybňující přítomnost opeření u sinosauropteryxe. Dle této studie jsou dané kolagenní struktury jen druhotné deriváty pokožky. Většina paleontologů však s tímto závěrem nesouhlasí a trvají na tom, že tento malý teropod patřil mezi opeřené dinosaury.\n\nPočátkem roku 2010 oznámil tým vědců pod vedením paleontologa Michaela J. Bentona, že pod skenovacím elektronovým mikroskopem odhalili přítomnost melanosomů v proto-peří sinosauropteryxe. Dle jejich závěrů byl tento dinosaurus přinejmenším na ocase zbarven oranžovo-bíle, v jakýchsi pruzích, podobných těm na ocase současných lemurů kata. Jedná se vůbec o první případ v dějinách vědy, kdy bylo zjištěno přibližné zbarvení neptačího dinosaura.\n\n\n"}
{"id": "184224", "url": "https://cs.wikipedia.org/wiki?curid=184224", "title": "Renault D-1", "text": "Renault D-1\n\nRoku 1926 vznikl ve francouzské firmě Renault prototyp nového pěchotního tanku, který dostal název Char D-1. Jeho produkce však začala až o pět let později. Tank měl zajímavou konstrukci podobnou britskému tanku Matilda Mk I, kde pásy podvozku přesahovaly úzkou korbu stroje. Tank D-1 byl poháněn motorem Renault o výkonu 82 hp. Podvozek sestával z dvojice napínacího kola vpředu, čtrnácti pojezdových kol, hnacího kola vzadu a čtyř napínacích kladek. Věž tanku byla převzata z typu Renault FT-17, později byla sestrojena nová věž ST-1. Hlavní zbraní byl kanón SA-18 ráže 37 mm, později SA-34 ráže 47 mm. Ve věži byl uložen též koaxiální kulomet Chatellerault ráže 7,5 mm. Tank byl mechanicky nespolehlivý a trpěl častými závadami. Měl též slabý a poruchový motor. V letech 1931–1935 bylo vyrobeno 160 kusů tanků D-1.\n\nTanky D-1 byly za druhé světové války bojově nasazeny v severní Africe, sloužily i ve Francii při vpádu německých vojsk. Bojovaly také v armádě svobodných Francouzů pod vedením De Gaulla. Tanky, které ukořistila německá armáda, byly přejmenovány na PzKpfw D-1 732 (f).\n\n"}
{"id": "184229", "url": "https://cs.wikipedia.org/wiki?curid=184229", "title": "Peer Gynt", "text": "Peer Gynt\n\nPeer Gynt je dramatická báseň ve verších o 5 dějstvích, kterou napsal Henrik Ibsen v Itálii roku 1867. Ibsen přiznal, že ji původně psal pouze jako knižní drama a neuvažoval o jejím scénickém uvedení. Poté, co divadla projevila zájem tuto hru inscenovat, nechal k ní složit hudbu, která ovšem hru romantizuje a svádí k jednostrannému výkladu. Hudbu k scénickému uvedení Peera Gynta složil Edvard Grieg, který tak učinil v podobě dvojdílné orchestrální suity jménem Peer Gynt. Tyto skladby patří k vrcholům Griegova díla, nejznámější jsou části \"„Ve sluji Krále hor“\" a předehra ke čtvrtému dějství \"„Ranní nálada“\". \n\nPremiéru Peera Gynta uvedlo 27. února 1876 Christianské divadlo (Christiania Theater) v Christianii. Česká premiéra uvedení se odehrála v Městském divadle na Královských Vinohradech 24. května 1916 v překladu Karla Kučery. V Národním divadle byl poprvé Peer Gynt uveden až 22. října 1994.\n\nNa postavě titulního hrdiny zpodobňuje dramatik povahové stránky norského lidu. Vyjadřuje se tu k mrtvé myšlence skandinavismu. K tomuto tématu se vztahuje ještě Ibsenovo drama Brand, který ovšem s Peerem Gyntem ostře kontrastuje. Brand zobrazuje nekompromisního idealistu, který je pro svou vizi schopen obětovat úplně všechno. Naopak Gynt je muž, který problémy obchází a vyhýbá se jim. \n\nJméno a základní situaci pro svého hlavního hrdinu našel Ibsen v pohádce Petera Christena Asbjørnsena. Z tohoto příběhu vychází celá první pohádková část. Tato Ibsenova hra je žánrově proměnlivá a obsahuje mnoho fantazijních prvků, mísí realitu s fantazií. \n\nPeer je ztělesnění polovičatosti, je to lhář a mluvka, který se snaží všemu vyhnout a nic nedokáže dokončit. Je to egoista, který se řídí heslem \"vaer deg selv nok\" („žij sám pro sebe“). Peer neustále mění názor a nikdy nezíská žádnou identitu. Jako protiklad tu vystupuje Solvejg, na které Ibsen ukazuje, že zbavit se egoismu znamená být tu pro druhé. \nNejstarší český překlad je od Karla Kučery. Nejprve byl publikován v časopise Květy, poté vyšel knižně ve Sborníku světové poezie. Nejnovější překlad, který společně vytvořili Josef Vohryzek a Josef Brükner, vyšel poprvé jako součást divadelního programu Národního divadla z roku 1994, .\n\nChorobný lhář Peer Gynt se dozví, že dívka, se kterou se chtěl oženit, se zrovna vdává. Peer se rozhodne svatbu překazit. Na svatbě se zamiluje do Solvejg, ale ani to mu nezabrání utéct s nevěstou, kterou následně zneuctí a zavrhne.\n\nPosléze se chce přiženit do trolí říše, ale odmítá splnit všechny požadavky, které jsou k tomu nutné (vypíchnout si oči) a probije si cestu z říše ven. Ve třetím dějství zvolí Peer samotu, kterou se s ním rozhodne sdílet Solvejg. Peera ale časem začnou trápit výčitky svědomí a odchází do ciziny.\n\nVe čtvrtém dějství Peera sledujeme při jeho toulkách v cizině. Toto dějství bývá někdy při inscenování vypuštěno. Poukazuje na totální ztrátu identity a rozpad morální i psychické jednoty. \nPo několika letech se hrdina vrací zpět a na cestě potká knoflíkáře, který ho chce „přetavit“, protože byl celý život polovičákem a je tudíž zmetek. Peer se zapřisáhne, že si najde svědka. Nakonec přijde k Solvejg, na kterou na svých cestách zapomněl, ale která na něj stále čeká a miluje ho.\n\n\n"}
{"id": "184230", "url": "https://cs.wikipedia.org/wiki?curid=184230", "title": "Mapusaurus", "text": "Mapusaurus\n\nMapusaurus („Zemský ještěr“) byl obrovský masožravý dinosaurus (teropod), který žil v období rané svrchní křídy na území dnešní Argentiny.\n\nByl téměř stejně veliký jako blízce příbuzný druh \"Giganotosaurus carolinii\", na délku měřil asi 11,5 až 12,6 metru a vážil zhruba 4100, 4300 až 5000 kilogramů. V letech 1997–2001 bylo objeveno na stejném místě 7 až 9 jedinců v různých ontogenetických (vývojových) stadiích. Je pravděpodobné, že tito obří dravci žili ve smečkách a možná tak i lovili. Zdá se logické, že takový způsob lovu mohl být jediný úspěšný při útoku na tak gigantické sauropody, jako byl \"Argentinosaurus\".\n\n\"Mapusaurus\" byl popsán v roce 2006 a jako jeho nejbližší příbuzní byli kladistickou analýzou určeni zástupci druhů \"Giganotosaurus carolinii\" a \"Carcharodontosaurus saharicus\", se kterými tvoří \"Mapusaurus\" samostatnou podčeleď Carcharodontosaurinae.\n\"Mapusaurus\" se objevuje v britském trikovém dokumentu \"Planet Dinosaur\", konkrétně v pátém díle s názvem \"New Giants\". Zde je zobrazován jako lovec argentinosaurů s délkou kolem 10 m a hmotností asi 4 tuny.\n\n\n"}
{"id": "184231", "url": "https://cs.wikipedia.org/wiki?curid=184231", "title": "Heda Gablerová", "text": "Heda Gablerová\n\nHeda Gablerová (Hedda Gabler) – ve starších českých překladech Hedda Gablerová – je drama Henrika Ibsena napsané roku 1890. Knižně vyšlo 16. prosince 1890 v nakladatelství Gyldendal v Kodani. Světová premiéra díla se konala za přítomnosti autora 31. ledna 1891 v mnichovském Residentztheater. Inscenace neměla velký úspěch a většina kritiků ji odmítala. Dnes patří toto drama k nejoblíbenějším a nejhranějším Ibsenovým hrám. \n\nČeská premiéra v překladu Huga Kosterky se odehrála 21. března 1906 ve Švandově divadle v Praze, režíroval ji Vilém Táborský, hlavní roli hrála Marie Táborská.\n\nDrama o čtyřech dějstvích se odehrává v obývacím pokoji Tesmanových během dvou dnů. Všechny dramatické okamžiky se odehrávají za scénou.\nHlavní postavou hry je Heda, dcera generála Gablera. Je to hrdá žena milující společenský život. Její manžel Dr. Jørgen Tesman je oddaný své práci a své ženě, ale v ničem nevyniká. Slečna Julie Tesmanová, Jørgenova tetička, puntičkářsky pečuje o svého synovce. JUDr. Brack, rodinný přítel, je vypočítavým člověkem, který si umí zařídit život podle svého. S paní Teou Elvstedovou – naivní, nepříliš bystrou dámou – se Heda zná od dětství. Eilert Løvborg, Hedina láska z mládí, má potenciál vykonat velké činy, je ovšem ve vleku své závislosti na alkoholu.\n\nJørgen se se svou ženou právě vrátil z tříměsíční svatební cesty a očekává, že získá dobré místo na univerzitě. Přichází paní Elvstedová a prosí o pomoc pro Eilerta Løvborga, který je jejím důvěrným přítelem. Doktor Brack informuje Jørgena o tom, že jeho povýšení není úplně jisté, na místo byl totiž vyhlášen konkurz. Eilert se setká s Hedou osamotě, kvůli ní totiž přijel do města. Rozkurážený Løvborg posléze odchází na pánskou jízdu k doktoru Brackovi. Tesman se v noci vrací z večírku s Eilertovou budoucí knihou, kterou našel ležet na ulici. Heda zůstává s rukopisem sama. Přichází zdrcený Løvborg zoufalý ze ztráty knihy. Heda mu neprozradí, že ji má u sebe, místo toho mu dá jednu z pistolí generála Gablera, aby se mohl zastřelit, a rukopis knihy tajně spálí.\n\nDoktor Brack přináší zprávu o Eilertově smrti. Elvstedová a Tesman se rozhodnou zachránit knihu Eilerta Løvborga a začínají znovu skládat její obsah z poznámek. Doktor Brack Hedě naznačí, že kdyby řekl, čí byla pistole, jíž byl Løvborg zastřelen, měla by velké problémy. Heda reaguje sebevraždou.\n\n\"Heda Gablerová\" patří k Ibsenovým dramatům společenským. Děj je částečně retrospektivní. Vztahy jednotlivých hrdinů procházejí vývojem. Všechny postavy se snaží najít východisko ze svého života a fungovat v přítomnosti podle daných rolí, ne všem se to ovšem daří. V dramatu lze vysledovat dvě linie postav. Na jedné straně stojí Heda, doktor Brack a Eilert Løvborg snažící se naplnit své ideální představy o životě, na druhé se nachází Jørgen Tesman, Tea Elvstedová a slečna Tesmanová, konformní lidé smíření s maloměšťáckým životem bez větších cílů. Heda se pokouší žít tak, jak si původně představovala, ale kvůli ubohosti svého manžela a limitujícím společenským konvencím se jí to nedaří. Neumí být šťastná. Chtěla by žít vznešeně, dělat velká gesta a nechat si je oplácet. Na světě už ovšem nemá nikoho, kdo by jí byl důstojným partnerem. Proto přichází o veškerou naději. Její smrt je jediným velkým činem, který může svobodně provést.\n\n\n\n"}
{"id": "184232", "url": "https://cs.wikipedia.org/wiki?curid=184232", "title": "Renault D-2", "text": "Renault D-2\n\nJiž na počátku používání tanků Renault D-1 se začaly ukazovat jejich závažné nedostatky, což bylo impulsem k jeho totálnímu přepracování. Roku 1932 byl postaven první prototyp tanku Char D-2, sériová výroba začala o dva roky později. Korba nového typu tanku byla rozšířena a dostala klasickou podobu. Čelní pancíř byl účelně skloněn, celkově bylo pancéřování zesíleno. Tank byl osazen silnějším zážehovým motorem Renault o výkonu 150 hp. Podvozek tanku D-2 byl totožný s podvozkem jeho předchůdce, navíc byl chráněn pancéřovými pláty. Tank dostal novou litou věž APX-1, ve které byl instalován kanón SA-34 ráže 47 mm spolu s koaxiálním kulometem Chatellerault ráže 7,5 mm. Další kulomet byl v čelním pancíři. Celkem bylo do roku 1936 vyrobeno 50 tanků D-2.\n\nTanky byly bojově použity při obraně Francie roku 1940, v bojích v severní Africe, sloužily i v jednotkách svobodných Francouzů po vedením Charlese de Gaulla. Tanky ukořistěné Němci dostaly označení PzKpfw D-2 733 (f). \n\n"}
{"id": "184235", "url": "https://cs.wikipedia.org/wiki?curid=184235", "title": "Allia", "text": "Allia\n\nAllia je malá řeka v Itálii.\n\nJe levým přítokem Tibery. Ústí do ní 10 km severně od Říma.\n\nŘeka je známá díky bitvě na řece Allia, která proběhla 18. července 390 př. n. l. a v níž byli Římané poraženi Sennonskými Galy.\n"}
{"id": "184236", "url": "https://cs.wikipedia.org/wiki?curid=184236", "title": "Tyrannotitan", "text": "Tyrannotitan\n\nTyrannotitan („Obří tyran“) byl velký (délka až 13 metrů) dravý dinosaurus (teropod), který žil v křídovém období aptu (asi před 121 až 112 miliony let) na území dnešní Argentiny. Je blízce příbuzný dalším dvěma obřím argentinským teropodům, mladšímu rodu \"Giganotosaurus\" a \"Mapusaurus\", se kterými tvoří samostatnou podčeleď Giganotosaurinae. O tomto obřím dravci se zatím neví mnoho a výzkumy stále pokračují.\n\nJisté je tolik, že patřil k největším masožravým živočichům, kteří kdy žili (stejně jako \"Giganotosaurus\" byl i \"Tyrannotitan\" možná o něco větší než populární \"Tyrannosaurus\"). Jeho délka je odhadována zhruba na 12,2 metru a hmotnost se pohybovala asi kolem 5400 až 7000 kg.\n\n\n"}
{"id": "184241", "url": "https://cs.wikipedia.org/wiki?curid=184241", "title": "Most metra Hůrka – Lužiny", "text": "Most metra Hůrka – Lužiny\n\nMost linky B pražského metra přes údolí Prokopského potoka přemosťuje Centrální park ve Stodůlkách přes Nepomucký rybník. \n\nJde o dvoukolejný uzavřený svařovaný most na traťovém úseku V.B mezi stanicemi Hůrka a Lužiny. Most byl uveden do provozu stejně jako celý úsek 11. listopadu 1994. Délka mostu je 375 metrů, nejvyšší výška nad terénem je 17 metrů. Architektem je V. Kraus. Na rozdíl od mostu mezi stanicemi Rajská zahrada a Černý Most na druhém konci linky B není na stropě tubusu umístěna cyklostezka s pěší zónou. Při vjíždění do tubusu se okna postupně zvětšují, takže nedochází k velkému oslnění. Objevily se i návrhy Davida Černého na ozdobení tubusu plastickými uměleckými díly.\n"}
{"id": "184242", "url": "https://cs.wikipedia.org/wiki?curid=184242", "title": "Dora Baltea", "text": "Dora Baltea\n\nDora Baltea je řeka v severní Itálii (Piemont, Údolí Aosty). Je 160 km dlouhá. Povodí má rozlohu 4320 km².\n\nPramení z ledovců na jihovýchodních svazích masívu Mont Blanc. Na horním a středním toku teče v hluboké dolině. V korytě je mnoho peřejí. Protíná výběžky Walliských a Grajských Alp. Na dolním toku protéká Pádskou nížinou. Do Pádu ústí zleva v Turíně.\n\nZdrojem vody jsou především tající sníh a ledovce. Nejvyšších vodních stavů dosahuje v létě a v naopak nejnižších v zimě. Průměrný roční průtok vody na dolním toku činí 163 m³/s.\n\nJe využívána jako zdroj vodní energie a na zavlažování. Leží na ní města Aosta, Ivrea.\n"}
{"id": "184243", "url": "https://cs.wikipedia.org/wiki?curid=184243", "title": "Most metra Rajská zahrada – Černý Most", "text": "Most metra Rajská zahrada – Černý Most\n\nMost Rajská zahrada – Černý Most je tubus pražského metra mezi stanicemi Rajská zahrada a Černý Most na lince B. Most byl postaven pro vyrovnání výškových rozdílů okolního terénu a je součástí traťového úseku IV.B zprovozněného v listopadu 1998. V plášti tubusu je umístěno 222 oken s výhledem na sídliště Černý Most a Chlumeckou ulici. V roce 2000 byl most definitivně dokončen vnějším opláštěním a vybudováním pěší a cyklistické stezky na jeho střeše. Délka přemostění je 483 metrů.\n"}
{"id": "184248", "url": "https://cs.wikipedia.org/wiki?curid=184248", "title": "Seznam občanů oceněných městem Třebíč", "text": "Seznam občanů oceněných městem Třebíč\n\nV tomto seznamu jsou vypsání čestní občané města Třebíče, držitelé Ceny města Třebíče, držitelé Slavnostní plakety k výročí založení třebíčského kláštera 1101–2001 a držitelé Ocenění za přínos k zapsání třebíčských památek na seznam UNESCO.\n\nDiplom čestného občanství po druhé světové válce byl ručně kreslený třebíčským betlémářem Bohumilem Jurdou. Plochy s textem byly podmalovány motivem lipového listu, dále pak byly na diplomu velký státní znak, český lev, moravská i slezská orlice, slovenský znam a také kresby Malovaného domu a třebíčského zámku. V lednu roku 2020 bylo oznámeno, že zastupitelé za pirátskou stranu navrhnou udělení čestného občanství města Třebíče Vladimíru Krajinovi.\n\n\n\n\n\n\n\n\n\n\n\n"}
{"id": "184249", "url": "https://cs.wikipedia.org/wiki?curid=184249", "title": "Luciano Floridi", "text": "Luciano Floridi\n\nLuciano Floridi (* 16. listopadu 1964 Řím) je italský filozof a logik. Vyučuje na Oxfordské univerzitě. Zakladatel filozofie informace (PI).\n\n\n"}
{"id": "184250", "url": "https://cs.wikipedia.org/wiki?curid=184250", "title": "Štěpánovský potok (přítok Sázavy)", "text": "Štěpánovský potok (přítok Sázavy)\n\nŠtěpánovský potok je potok ve Středočeském kraji, levostranný přítok řeky Sázavy, který odvodňuje menší území na východě okresu Benešov. Délka jeho toku činí 18,7 km. Plocha povodí měří 67,6 km².\n\nŠtěpánovský potok pramení jižně od Malovid v nadmořské výšce okolo 510 m. Potok nejprve teče k severovýchodu, protéká městysem Zdislavice a mělkým lesnatým údolím míří k Trhovému Štěpánovu. Mezi Zdislavicemi a Trhovým Štěpánovem sleduje průběh potoka železniční trať 222 Benešov u Prahy – Trhový Štěpánov. Při jižním okraji obce Trhový Štěpánov se Štěpánovský potok nakrátko stáčí k východu a obtéká sídlo z jižní strany, přijímá zprava Pekelský potok a pro zbytek své cesty mění směr k severu. Spád na dolním toku je poměrně mírný (zhruba 60 výškových metrů na posledních 10 kilometrech) a potok meandruje v mírně zaříznutém údolí mezi Trhovým Štěpánovem a Souticemi. V délce téměř 6 km, od silnice mezi těmito obcemi až po ústí, je potok od roku 1993 chráněn jako přírodní rezervace Štěpánovský potok. Východně od Střechova nad Sázavou překonává Štěpánovský potok dálnice D1; těsně nato zleva přitéká Dalkovický potok. Jen o několik set metrů dále se Štěpánovský potok u osady \"Mařanův Mlýn\", která se nachází se mezi Střechovem a Čížovem, vlévá zleva do řeky Sázavy na jejím 95,7 říčním kilometru v nadmořské výšce 320 m. \n\n\nPrůměrný průtok Štěpánovského potoka u ústí činí 0,30 m³/s.\n\nM-denní průtoky u ústí:\n"}
{"id": "184254", "url": "https://cs.wikipedia.org/wiki?curid=184254", "title": "Daspletosaurus", "text": "Daspletosaurus\n\nDaspletosaurus („Strašlivý ještěr“) byl rod velkého dravého dinosaura (teropoda) z čeledi Tyrannosauridae, který žil v období svrchní křídy na území západu Severní Ameriky (Alberta v Kanadě a Montana v USA). \n\nDaspletosaurus byl blízkým příbuzným populárního rodu \"Tyrannosaurus\", byl však mírně menší (délka asi do 10 metrů, hmotnost kolem 3 tun) a žil o několik milionů let dříve. Je dokonce pravděpodobné, že daspletosaurus byl přímým vývojovým předkem svého většího „bratrance“. Tento rod byl dříve často zaměňován s velmi podobným rodem \"Gorgosaurus\", dnes je však zřejmé, že šlo o dva samostatné teropody. V současnosti jsou fosilie daspletosaurů i jiných dinosaurů rekonstruovány také za pomoci moderních technologií (například 3D tiskáren).\n\nVýborně zachovaná zkamenělina mláděte daspletosaura (\"TMP 1994.143.1\") pomohla upřesnit představy o ontogenezi (individuálním vývoji) tohoto rodu i tyranosauridů obecně.\n\n\n\"Daspletosaurus\" spadal do čeledi Tyrannosauridae, podčeledi Tyrannosauridae a kladu Daspletosaurini, který tvořil se sesterským rodem \"Thanatotheristes\".\n\n\"Daspletosaurus\" je hlavní postavou jednoho dílu televizní dokumentární série \"Dinosaur Planet\" (\"Little Das' Hunt\") z roku 2003. V tomto díle rodina daspletosaurů útočí na zraněného jedince maiasaury. V roce 2011 se objevuje také v novém trikovém dokumentu z produkce BBC \"Planet Dinosaur\" (\"Last Killers\"). Mezi populární exempláře tohoto dravého dinosaura patří například kostra zvaná \"Pete III.\", umístěná v současnosti v expozici Cincinnati Museum Center.\n\n"}
{"id": "184255", "url": "https://cs.wikipedia.org/wiki?curid=184255", "title": "Daspletosaurus torosus", "text": "Daspletosaurus torosus\n\nDaspletosaurus torosus („Strašlivý ještěr“) byl rod velkého dravého dinosaura (teropoda), který žil v období svrchní křídy na území západu Severní Ameriky.\n\n\"Daspletosaurus\" byl ve své době nepochybně dominantním predátorem. Dosahoval délky v rozmezí 8 až 9 metrů a mohl vážit asi 2,5 tuny, největší exempláře (\"CMN 8506\") dokonce až v rozmezí 3844 a 4052 kg. Největší jedinci také mohli dosáhnout délky až 11 metrů. Lebka dosahovala délky i mírně přes 1 metr a byla charakteristicky mohutně stavěná. Přední končetiny byly drobné, zakrnělé. Zadní byly naopak poměrně silné a mohutné, umožňovaly tomuto dravci poměrně rychlý pohyb. \"Daspletosaurus\" žil v pozdním období kampánu (asi před 77 až 73 miliony let), spolu s dalším tyranosauridem albertosaurem, který byl menší a lehčeji stavěný.\n\"Daspletosaurus\" zřejmě lovil a pojídal zejména zástupce hadrosauridních a ceratopsidních dinosaurů. Byl však nejspíš potravním oportunistou, který se dokázal příležitostně přiživovat i na mršinách nebo lovit menší teropodní a ornitopodní dinosaury.\n\nVýzkumy z Kanady prokázaly, že tito velcí teropodi byli agresivní a útočili na sebe navzájem. Zřejmě byli i příležitostní kanibalové, pojídající zástupce vlastního druhu. Potvrdily to početné rýhy zubů daspletosaurů na kostech jiných daspletosaurů. V některých případech se zranění ještě zhojila, v jiných již šlo o konzumaci mrtvého zvířete.\n\n"}
{"id": "184257", "url": "https://cs.wikipedia.org/wiki?curid=184257", "title": "Albertosaurus", "text": "Albertosaurus\n\nAlbertosaurus („Ještěr z Alberty“) byl rod velkého dravého dinosaura (teropoda), který žil na území Severní Ameriky v období pozdní křídy (asi před 71 až 68 miliony let).\n\n\"Albertosaurus\" byl blízce příbuzný vývojově pokročilým tyranosauridům jako byl \"Daspletosaurus\", \"Gorgosaurus\" nebo populární \"Tyrannosaurus\". Ve srovnání s posledně jmenovaným rodem byl však podstatně menší a lehčeji stavěný. Byl poměrně pohyblivý a rychlý, a tak při délce 8 až 9 metrů vážil asi 1,7 až 2,5 tuny. Lebka byla dlouhá maximálně rovný 1 metr. Albertosaurus byl objeven kanadským geologem J. B. Tyrrellem v roce 1884, vědecky popsán byl ale až o 21 let později.\n\n\"Albertosaurus\" byl podle proporcí končetin pravděpodobně rychlým běžcem (jeho rychlost v běhu se odhaduje na víc než 40 km/h). Bylo také zjištěno, že žil ve smečkách až o několika desítkách jedinců. To potvrzuje objev hromadného lůžka kostí zhruba třiceti jedinců albertosaura v kanadské Albertě o stáří 70,1 milionu let. Je pravděpodobné, že také lovil ve smečce, což zřejmě značně zvyšovalo pravděpodobnost úspěchu při lovu. Jeho zuby byly uzpůsobeny k řezání masa. Snadno se zlomily, ale měl velmi silné čelisti. První fosílie tohoto rodu byly objeveny v Kanadě již roku 1884 a od té doby bylo nalezeno mnoho dalších jedinců v různých vývojových stadiích. Je také dobře zmapovaná ontogeneze (vývojová řada) tohoto dinosaura. Bylo zjištěno, že albertosauři dospívali asi v 16 letech a dožívali se věku nejspíš kolem 30 let. \"Albertosaurus\" je obecně znám jako evolučně starší a menší příbuzný tyranosaura. Některé objevy nasvědčují možnosti, že tito dinosauři byli vybaveni senzorickým systémem, umožňujícím dokonale vnímat přicházející pachy, což jim napomáhalo ve snaze vypátrat kořist.\n\nPostkraniální fosilní kostra tyranosaurida ze souvrství Horseshoe Canyon, dlouho považovaná za subadultní exemplář rodu \"Daspletosaurus\", patří podle novějšího výzkumu rovněž do druhu \"Albertosaurus sarcophagus\".\n\nTento rod dinosaura také představuje jednoho z hlavních dravců v počítačové hře na motivy filmu Jurský park – \"Trespasser\". Dále je znám též z šestého dílu fiktivně-dokumentárního seriálu Prehistorický park, poté se objevil i v dokumentu Putování dinosaurů.\n\n\n"}
{"id": "184260", "url": "https://cs.wikipedia.org/wiki?curid=184260", "title": "Bohové Zeměplochy", "text": "Bohové Zeměplochy\n\nBohové na ploché Zeměploše sídlí v jejím středu na vrcholu Cori Celesti, nejvyšší hory Plochy. Neustále válčí s obry kvůli půjčenému vysavači a sekačce na trávu, i když už není jasné, kdo od koho si co půjčil. Kromě bohů existují ještě tzv. Oh Bohové.\n\n"}
{"id": "184262", "url": "https://cs.wikipedia.org/wiki?curid=184262", "title": "Společnost Thule", "text": "Společnost Thule\n\nSpolečnost Thule (německy \"Thule-Gesellschaft\", pravým jménem \"Studiengruppe für germanisches Altertum\", doslovně česky „Studijní skupina pro germánský starověk“) byla německá skupina okultistů založená roku 1918 jakožto odnož ariosofické společnosti Germanenorden německým šlechticem Rudolfem von Sebottendorfem.\n\nZabývala se magií (silou Vril – všeprostupující energií, kterou může zasvěcenec ovládat pomocí magické hůlky), záležitostmi týkající se Atlantidy a runovou symbolikou. Sehrála podstatnou roli během období nacismu, existuje přímá souvislost mezi Thule a použitím symbolu svastiky jakožto hákového kříže NSDAP (svastika byla původně znakem této společnosti). Použití symbolů runové abecedy na uniformách příslušníků jednotky SS má patrně též spojitost s existencí skupiny Thule. Členy společnosti byli pozdější funkcionáři NSDAP Dietrich Eckart, Gottfried Feder, Hans Frank, Rudolf Hess a Alfred Rosenberg. Často se tvrdí, že samotný Hitler byl členem této společnosti, ale tyto informace jsou nepodložené.\n\nSamotné slovo Thule (řecky \"Θούλη\", latinsky \"Thula\") je název bájného severského ostrova, který je znám i jiným jménem – Hyperborea. Tento ostrov byl údajně objeven Pýthéem z Massilie v roce 300 před naším letopočtem. Z pohledu nacistické esoteriky byl ostrov Thule chápán jako místo, ze kterého vzešla árijská rasa.\n\n"}
{"id": "184266", "url": "https://cs.wikipedia.org/wiki?curid=184266", "title": "Hetzer", "text": "Hetzer\n\nJagdpanzer 38 (t) (Sd.Kfz. 138/2) byl německý stíhač tanků druhé světové války.\nNa konci roku 1943 bylo v Německu rozhodnuto o vývoji nového stíhače tanků, který by vystřídal zastaralé stíhače typu Marder I. Nové útočné dělo bylo založeno na podvozku tanku PzKpfw 38 (t), vyráběného v Protektorátu, což byl převzatý, původně československý LT vz. 38. V měsíci březnu 1944 byly německé armádě dodány první tři prototypy, přičemž stroje dostaly označení Jagdpanzer 38. Jméno Hetzer bylo neoficiální, které mu dali němečtí vojáci. Stíhač tanků si 20. dubna 1944 prohlédl i samotný Adolf Hitler, přičemž bylo rozhodnuto o jeho sériové výrobě, která měla probíhat v závodech BMM (bývalá ČKD) v Praze a ve Škodě Plzeň.\n\nHetzer měl svařovanou korbu se zešikmenými stěnami. Čelní pancíř byl 60 mm silný, boky měly tloušťku 20 mm, strop 8 mm. Stroj byl poháněn motorem Praga AE 2800 o výkonu 160 koňských sil a byl vybaven převodovkou Praga Wilson. Výzbroj stíhače tanků tvořil kanón Pak 39 L/48 ráže 75 mm a kulomet MG 34. Do konce války bylo vyrobeno zhruba 2 800 kusů.\n\nStíhač tanků byl průběžně modernizován, verze Ausf. D byla poháněna motorem Tatra TD 103 o výkonu 207 koní. Další varianty Hetzer Starr bylo vyrobeno pouze 10 kusů, dále byl produkován plamenometný Flammpanzer 38 (t) či samohybné dělo sIG auf Jagdpanzer 38 (t). Ostatní druhy zůstaly jen u prototypů.\n\nStíhače tanků měly v německé armádě široké uplatnění. Jeden stroj ukořistili povstalci při Varšavském povstání, několik samohybných děl ukořistili čeští vlastenci při Pražském povstání v květnu 1945.\nPo 2. světové válce byly rozpracované stíhače tanků v ČKD a ve Škodovce dokončeny, část jich byla předána pod označením ST I Československé armádě, část pod označením G-13 prodána Švýcarsku. Zbylé rozpracované podvozky byly užity k výrobě cvičných tanků pod označením ST III. Jednalo se prakticky o podvozky, na které byly namontovány věže z plechu. Otvor pro kanón byl zaslepen a do čelní části byly instalovány sedačky pro řidiče a instruktora. Tyto stroje též byly označovány jako „CPV“ (cvičná pásová vozidla).\n\n"}
{"id": "184269", "url": "https://cs.wikipedia.org/wiki?curid=184269", "title": "Utahraptor ostrommaysorum", "text": "Utahraptor ostrommaysorum\n\nUtahraptor ostrommaysorum („Utažský lupič“) je největším známým zástupcem „srpodrápých“ dinosaurů z čeledi Dromaeosauridae. Žil v období geologického stupně barrem (spodní křída) asi před 126 (+-2,5) miliony let na území státu Utah (USA). Pravděpodobně žil a lovil ve smečkách.\n\nObávané drápy na dolní končetině tohoto dravce měřily až 24 cm. Samotný teropod byl asi 5 až 7 metrů dlouhý a vážil kolem 250 kg. Podle jiných odhadů pak dosahoval délky asi 5,5 metru a hmotnosti kolem 300 kg. Byl tedy mnohem větší a nebezpečnější než příbuzný a známější mongolský rod \"Velociraptor\". Dosud nepopsané exempláře, uložené v depozitáři Brigham Young University, by mohly dosahovat délky dokonce až 12 metrů a hmotnosti 2,7 tuny. Téměř stejné velikosti dorůstal dromeosaurid \"Dakotaraptor steini\", žijící o 60 milionů let později. Tento zástupce fauny ekosystémů souvrství Hell Creek měl ale odlišnou stavbu těla a zřejmě nebyl tak mohutně stavěn.\n\nPrvní fosilie tohoto dinosaura byly objeveny v lednu roku 1992 v Utahu talentovaným amatérským paleontologem Bobem Gastonem, který patřil do skupiny dr. Jamese Kirklanda z \"Dinamation Society\". Název \"Utahraptor\" mu byl přiřazen Dr. Robertem T. Bakkerem. Ten proslavil tohoto dromeosaurida také románem Červený raptor (\"Raptor Red\") z roku 1995. Nadměrně velcí velociraptoři z Jurského parku jsou údajně také inspirováni obřím utahraptorem. V souvrství Cedar Mountain na území Utahu byl objeven velký sedimentární blok s fosiliemi několika jedinců utahraptorů v různém ontogenetickém stupni vývoje.\n\n\"Utahraptor\" se kromě Bakkerova románu objevuje také v populárním vědeckém dokumentu Putování s dinosaury (\"Walking With Dinosaurs\") z koprodukce BBC a rovněž ve stejnojmenné putovní show s modely dinosaurů (kde utahraptory ztvárňují loutkoherci). Další ztvárnění těchto obřích dromeosauridů přinesl také dokument \"Dinosaur Revolution\" z roku 2011. V roce 2018 bylo rozhodnuto, že \"Utahraptor\" se nejspíš stane státním dinosaurem Utahu. Obrovský mnohatunový blok s fosiliemi několika jedinců utahraptora je v roce 2020 přepravován do Salt Lake City k dalšímu výzkumu a preparaci.\n\n"}
{"id": "184270", "url": "https://cs.wikipedia.org/wiki?curid=184270", "title": "Jan Koula", "text": "Jan Koula\n\nJan Koula (9. února 1855, Český Brod – 18. května 1919, Bubeneč, dnes Praha) byl český architekt, muzejník, designér, výtvarník-kreslíř, organizátor výstav a etnograf.\n\nNarodil se v Českém Brodě jako syn řezníka Františka Kouly a Karolíny, rozené Bednaříkové, matka pocházela z rodiny tamního koželuha. Absolvoval vyšší reálku, pražskou Polytechniku (obor pozemní stavitelství a architektura) a studia ukončil na vídeňské Akademii. Jako absolventskou práci vytvořil projekt lázeňské budovy, který nebyl realizován. Na pražské Polytechnice se později stal profesorem stavitelského umění (\"Baukunst\"), architektonického a ornamentálního kreslení, a v letech 1902—1903 jejím rektorem.\n\nObesílal architektonické soutěže (mj. na dostavbu Staroměstské radnice, Letenský \"průkop\", nebo na Čechův most).\n\nSystematicky v několika dílnách realizoval své návrhy na výrobky uměleckého řemesla v tradici lidového umění (majolika, nábytek, textil, šperk, aj.).\n\nV letech 1892–1917 byl kurátorem sbírek národopisu a historické archeologie a po předčasném penzionování prof. Bohumila Matějky také přednostou téhož oddělení Národního muzea v Praze. Jako první systemizoval tamní sbírky uměleckého řemesla, a zasloužil se o jejich četné akvizice. Zveřejnil řadu článků o umělecko-řemeslných památkách (zejména v časopisu Památky archeologické a místopisné), pravidelně recenzoval výstavy současného umění v Rudolfinu, v Umělecké besedě a v Topičově salónu. Podílel se na organizování dvou nejvýznamnějších pražských výstav uměleckých památek, a to Všeobecné zemské jubilejní výstavy v roce 1891 a Národopisné výstavy českoslovanské v roce 1895. Roku 1906 byl hlavním organizátorem české sekce reprezentační výstavy o hospodářství a kultuře Rakousko-Uherska, konané v Londýně.\n\nJako uznávaný znalec v oboru památek, architektury a lidového umění byl zván do dozorčích rad a výborů mnoha akcí, k nejvýznamnějším patřily výbor pražského magistrátu pro asanaci staré Prahy, Jednota pro dostavbu pražské katedrály nebo komise pro dostavbu a vybavení hradu Karlštejna.\nDále se věnoval spolkovému životu, byl spoluzakladatelem a 1904–1908 předsedou Klubu Za starou Prahu. Působil též v Komisi pro soupis památek Prahy,kde zajišťoval zpracování grafických příloh soupisných listů.\n\nS manželkou Annou, rozenou Macasyovou (1861—1937) měl dceru Viktorii (1883—1943) a syna Jana (1896—1975), pozdějšího architekta a publicistu.\n\nKoula byl bytostným architektem, designérem a zejména schopným podnikatelem ve stavebnictví i v užitém umění. V architektuře se zprvu přikláněl k historismu, později spojoval prvky dekorativní výzdoby historické architektury s folklórem a secesí. V novorenesanční architektuře byl souputníkem i spolupracovníkem Antonína Wiehla, se kterým spolupracoval na výzdobě fasády Staroměstské vodárny na Novotného lávce u Karlova mostu (1883). Koula na této budově Městské vodárny staroměstské v Praze (od 12. 5. 1936 Muzeum Bedřicha Smetany) navrhoval sgrafita spolu s Mikolášem Alšem a Františkem Ženíškem. V rámci asanace prosazoval pokračování Čechova mostu na letenské straně otevřeným průkopem. Za jeho postoje v v době asanace jej například kritizoval Vilém Mrštík v eseji Bestia triumphans. \n\nVytvořil četné kresby předmětů uměleckého řemesla pro edici Soupisů památek uměleckých a historických v Království českém. Samostatně vydal monografii \"Památky uměleckého průmyslu v Čechách\" (I. díl 1882, II. díl 1888).\n\n\n\n\n\n"}
{"id": "184279", "url": "https://cs.wikipedia.org/wiki?curid=184279", "title": "Český svaz ochránců přírody", "text": "Český svaz ochránců přírody\n\nČeský svaz ochránců přírody (ČSOP) je nevládní nezisková organizace zabývající se ochranou přírody a krajiny. Organizace byla založena 11. září 1979. 5. června 1988 byl ČSOP zapsán na čestnou listinu Programu OSN pro životní prostředí UNEP \"Global 500\" za \"vynikající výsledky v práci při ochraně a zlepšování životního prostředí\". V roce 2004 obdržel Cenu ministra životního prostředí za své programy Místo pro přírodu (podpora vzniku a rozvoje pozemkových spolků) a Národní síť záchranných stanic pro handicapované živočichy. V současné době má téměř 8000 členů.\n\nČlenové tohoto občanského sdružení:\n\n\nV době svého vzniku byla organizační struktura ČSOP budována jeho třístupňová: základní organizace - okresní (městský) výbor - ústřední výbor. Po roce 1989 byly zrušeny okresní a městské výbory ČSOP coby střední řídící článek, čímž se struktura změnila na dvoustupňovou.\nNejvyšším orgánem ČSOP je Sněm (do roku 1991 Sjezd ČSOP). V současné době se Sněm schází jednou za 3 roky.\nVýkonným orgánem ČSOP na celostátní úrovni je Ústřední výkonná rada ČSOP (do roku 1991 Ústřední výbor ČSOP). V čele ČSOP stojí předseda ČSOP a výkonný místopředseda ČSOP. Kontrolní funkci zastává Ústřední kontrolní a revizní komise. Všechny tyto orgány jsou v současné době voleny Sněmem ČSOP na období 3 let a funkce v nich jsou dobrovolné.\nProfesionální zázení ČSOP tvoří Kancelář ÚVR ČSOP, sídlící v Praze-Michli.\nVětšina členů ČSOP je sdružena v základních organizacích, několik set členů je registrováno přímo při Ústřední výkonné radě ČSOP.\n\nZákladní organizace ČSOP působí po celé republice, v současné době jich je cca 350. Jsou rozdílné velikosti (od 5 až po několik set členů) i zaměření (základní organizace specializované na jednu činnost, například péče o cenou lokalitu, ochrana konkrétního druhu nebo provozování oddílu Mladých ochránců přírody, stejně jako základní organizace zabývající se širokou škálou činností od praktické ochrany přírody přes ekologickou výchovu až po účast ve správních řízeních). Většina ZO a jejich členů pracuje na dobrovolné bázi, některé ZO mají však i své profesionální aktivity a své zaměstnance.\n\nZákladní organizace ČSOP mají právní subjektivitu, odvozenou ze stanov ČSOP (každá ZO může samostatně vykonávat právní úkony a vstupovat do právních vztahů).\n\n\nČSOP je členem IUCN (Mezinárodního svazu ochrany přírody) a zakládajícím členem Českého národního komitétu Programu OSN pro životní prostředí.\n\nV roce 2012 došlo k vyhrocení sporů mezi mateřskou ČSOP a vedením organizace SMOP (Sdružení mladých ochránců přírody ČSOP). Vedení SMOP odstoupilo a s veškerým majetkem přešlo do organizace MOP (Mladí ochránci přírody), kterou mělo pro tento účel založenou od roku 2010. Následně ČSOP podal žalobu na MOP, která se týká uvedeného kroku. Dodnes probíhá soudní spor, ve kterém jde o zhruba sedm milionů korun, které jsou nyní na pozastaveném účtu MOP.\n\nČást dětských oddílů zůstala pod ČSOP, část přešla k MOP.\n"}
{"id": "184282", "url": "https://cs.wikipedia.org/wiki?curid=184282", "title": "Štěpánovský potok (přírodní rezervace)", "text": "Štěpánovský potok (přírodní rezervace)\n\nPřírodní rezervace Štěpánovský potok v okrese Benešov zaujímá meandrující dolní tok Štěpánovského potoka v délce necelých 6 km od mostu silnice II/126 mezi Trhovým Štěpánovem a Souticemi až po ústí do řeky Sázavy. V horní části je rezervace omezena pouze na samotné koryto Štěpánovského potoka, ale od místa, kde se potok přibližuje k dálnici D1, se chráněné území rozšiřuje na celou údolní nivu v šíři několika desítek metrů.\nHlavním důvodem ochrany je zachovalý ekosystém pstruhového potoka s významným výskytem mihule potoční. Z korýšů zde žije rak říční, což svědčí o vysoké čistotě vody; dalšími typickými druhy jsou ryby jako pstruh obecný, plotice obecná, jelec tloušť, jelec proudník, střevle potoční, hrouzek obecný či mřenka mramorovaná.\n"}
{"id": "184283", "url": "https://cs.wikipedia.org/wiki?curid=184283", "title": "Rick Warren", "text": "Rick Warren\n\nRick Warren (* 28. ledna 1954 San Jose, Kalifornie, USA) je americký baptistický pastor a spisovatel. Založil sbor Saddleback Church ve městě Lake Forest v Kalifornii, kde funguje jako hlavní pastor. Tento sbor je osmým největším sborem v celých Spojených státech. Warren patří mezi nejprodávanější autory křesťanských knih, jeho nejznámějšími publikacemi jsou průvodce službou a evangelizací s názvem \"The Purpose Driven Church\" (česky \"Cílevědomá církev\") a \"The Purpose Driven Life\" (česky \"Proč jsme vůbec tady?\"). Na tato díla navázala řada konferencí o církevní službě a evangelizaci. Americké prestižní časopisy (např. \"Time\" či \"U.S. News and World Report\") jej v posledních letech opakovaně zařazují mezi nejvýznamnější světové náboženské vůdce a nejvlivnější Američany.\n\nWarren zastává konzervativní teologické názory a na sociální otázky jako jsou potraty, homosexuální sňatky či výzkum embryonálních kmenových buněk má tradiční evangelikální pohled. Warren vyzval církve po celém světě, aby zaměřili své úsilí na boj proti chudobě a nemocem, na rozšíření vzdělávacího systému i mezi utiskované a na péči o životní prostředí. Během prezidentských voleb v roce 2008 uspořádal Warren ve svém sboru občanské fórum o roli prezidenta, kam pozval oba prezidentské kandidáty, Johna McCaina i Baracka Obamu. Obama jej v lednu 2009 požádal, aby měl na jeho prezidentské inauguraci invokaci, což vyvolalo ostrou diskuzi.\n\nRaná léta a studium\nWarren se narodil v San Jose v Kalifornii jako syn Jimmyho a Dot Warrenových. Jeho otec byl baptistickým kazatelem, maminka knihovnicí na střední škole. Dětství strávil ve městě Ukiah v Kalifornii, kde také v roce 1972 zakončil studium na střední škole, prvním místě, v němž založil křesťanský klub s názvem \"Rybáři lidí\". Jeho sestra Chaudnel má za muže dalšího z pastorů sboru Saddleback. Jejich bratr Jim C. Warren zmřel v roce 2007.\n\nBakalářský titul získal Warren na Kalifornské baptistické univerzitě ve městě Riverside v Kalifornii, magisterský titul pak na Baptistickém teologickém semináři ve městě Forth Worth v Texasu a doktorát na Fullerově teologickém semináři v Pasadeně v Kalifornii.\n\nOd roku 1979 je ženatý s Kay Warrenovou. Narodily se jim tři děti (Amy, Josh a Matthew) a v současnosti mají už čtyři vnoučata.\nWarren tvrdí, že jeho hlavními duchovními otci byli Peter Drucker, Billy Graham a jeho vlastní otec.\nDíky úspěchu, který zaznamenala jeho kniha, se Warren v roce 2005 rozhodl vrátit církvi všechny platy za posledních 25 let, které od ní dostal, a rozhodl se dále žádný plat nepobírat. Spolu s manželkou se stali netradičními křesťany, kteří namísto desátků odvádějí 90 % svých příjmů a žijí ze zbývajících 10 %.\nV důsledku psychické nemoci a dlouhodobých depresí spáchal Warrenův nejmladší syn Matthew 5. dubna 2013 ve věku 27 let sebevraždu. V září toho samého roku navštívili Rick a Kay Warrenovi diskuzní pořad televize CNN, kde o synově smrti mluvili s Piersem Morganem. Kay zde popisovala muka, kterými procházela jako matka dítěte, jež zažívalo takovou bolest, že jediné východisko vidělo ve smrti.\n\nWarren tvrdí, že své povolání do služby pastora prožil v 19 letech, v době, kdy studoval na Kalifornské baptistické univerzitě. V listopadu roku 1973 se spolu se svým spolužákem rozhodl jít za školu a vyrazili do 350 mil vzdáleného San Fransicka, aby si poslechli W. A. Criswella. Když na něho po programu Warren čekal, aby si s ním potřásl rukou, řekl mu Criswell o Božím hlasu, který mu řekl, ať na něho vkládá ruce a modlí se za něho.\nBěhem svých studií na Baptistickém teologickém semináři pracoval Warren na Texas Ranch for Christ, v zařízení, které zřídil Billie Hanks Jr. Zde se Warren pustil do psaní knih. Výsledkem je spoluautorství na knihách \"The Victory Scripture Memory Series\" a \"The Twelve Dynamic Bible Study Methods for Laity\".\nNa Velikonoční neděli roku 1980 uspořádal se svým sborem Saddleback první veřejnou bohoslužbu na střední škole Laguna Hills, kam zavítalo na 200 hostů. Warrenovy metody pro církevní růst způsobily, že se sbor začal rapidně rozrůstat. Za 33 let své historie vystřídal sbor na 80 různých míst k setkávání.\nSvou první budovu se sbor rozhodl postavit teprve v době, kdy se nedělních bohoslužeb pravidelně účastnilo 10000 návštěvníků. Když na začátku 90. let zakoupili areál v Lake Forest , využívali po nějakou dobu k setkávání stan s 2300 sedadly, kde každý víkend probíhaly 4 bohoslužby. V roce 1005 bylo dokončeno současné Centrum chval s 3500 místy k sezení. Během následujících let byla s několikamilionovým rozpočtem dokončena také budova pro službu dětem a budova s kancelářemi. V červnu roku 2008 postavili také budovu pro službu mladým, které se říká \"Rafinérie\". V současnosti navštěvuje sbor Saddleback na 20 000 lidí týdně, čímž se stává 8. největším sborem v USA.\nWarren byl pozván jako host na celou řadu celonárodních i mezinárodních fór, včetně Celosvětového ekonomického fóra v Davosu, Africké unie, the Council of Foreign Relations, Kennedy School of Government na Harvardu či celosvětového zdravotnického summitu, který pořádal časopis Times. V letech 2005 a 2006 byl zvolen členem Rady pro zahraniční otázky a v roce 2005 byl v říjnovém čísle časopisu U.S. News and World Report zvolen jedním z 25 nejvýznamnější vůdčích osobností. V časopise Time se zase dostal do žebříčku 15 nejvlivnějších lidí světa. V roce 2006 jej zařadil časopis Newsweek mezi 15 lidí, díky nimž je Amerika výjimečná.\nV srpnu 2008 upoutal Warren pozornost národa tím, že uspořádal v prostorách sboru Saddleback Občanské prezidentské fórum, kam pozval oba prezidentské kandidáty, Johna McCaina a Baracka Obamu. Cílem tohoto fóra bylo podle Warrena vnést zdvořilost do občanského diskurzu. Toto fórum bylo prvním společným vystoupením McCaina a Obamy jakožto kandidátů na prezidenta a bylo odvysíláno v celonárodní televizi. V tomto zhruba dvouhodinového programu se vystřídali oba řečníci ve dvou hodinových blocích, během nichž odpovídali na Warrenovy otázky týkající se víry a morálních témat, jako jsou potraty či lidská práva.\n\nWarren a jeho manželka jsou vedoucími pracovníky v těchto neziskových organizacích:\n\nPurpose Driven (česky cílevědomý, záměrem-určený) je koncept, jehož autorem je Rick Warren. Dnes jej používají pastoři a ostatní církevní vedoucí po celém světě k zefektivnění svých vedoucích rolí. Toto vyučování je shrnuto ve Warrenově slavné knize \"The Purpose Driven Church\" (česky \"Cílevědomá církev\"), která vyšla roku 1995. Doposud navštívilo některý z jeho seminářů či konferencí přes 400 000 pastorů a církevních vedoucích, kteří touží po efektivnější plnění Velkého poslání. Purpose Driven představuje snahu těchto vedoucích věnovat se ve svých osobních životech i sborech vyváženě těmto 5 cílům: uctívání, společenství, učednictví, službě a šíření evangelia.\nKřesťané ve 162 státech využívají materiály, které z tohoto hnutí vzešly. Warren tvrdí, že jeho organizace vyškolily na 400 000 pastorů po celém světě. Na 189 000 sborů je přihlášeno k odběru týdenního oběžníku \"Ministry Toolbox\".\n\nKniha Ricka Warrena \"Cílevědomá církev\" (\"The Purpose Driven Church\") byla přeložena do více než 25 jazyků a prodalo se přes milion jejích výtisků. Získala řadu prestižních literárních ocenění a je používána jako učebnice na celé řadě seminářů. Kromě toho je Rick Warren autorem knih \"Moc ke změně tvého života\" (The Power to Change Your Life), \"Odpovědi na obtížné životní otázky\" (Answers to Life's Difficult Questions) a příručky \"Metody osobního studia Bible\" (Personal Bible Study Methods). Kniha \"The Purpose Driven Life\" je kromě bible snad nejprodávanější knihou faktu v historii – prodalo se jí již 14 milionů. V češtině vyšla v nakladatelství Návrat domů s názvem \"Proč jsme vůbec tady?\".\n\n"}
{"id": "184288", "url": "https://cs.wikipedia.org/wiki?curid=184288", "title": "Patrik Kotas", "text": "Patrik Kotas\n\nPatrik Kotas (* 1. září 1964, Praha) je český architekt specializující se na návrhy dopravních staveb a designér prostředků hromadné dopravy.\n\nV roce 1988 absolvoval Fakultu architektury ČVUT v Praze, následně i odbornou stáž na architektonické škole ve Versailles.\n\nDo roku 1991 byl samostatným projektantem, poté vedoucím projektantem Metroprojektu Praha, v 90. letech působil jako externí designér v ČKD Dopravní systémy Praha. Vyučuje na Fakultě architektury a Fakultě stavební ČVUT. Je členem České komory architektů, v roce 2005 se stal docentem.\n\nV roce 1993 založil vlastní architektonické studio Patrik Kotas – atelier designu a architektury, zaměřené na dopravní stavby.\n\n\nArchitekt Kotas je kritizován například architektem a novinářem Adamem Gebrianem za zbytečně předražené, nepotřebné (zbytečně velkorysé) a draze udržitelné řešení staveb, jako například zastávky na trati Hlubočepy–Barrandov nebo stanice metra Střížkov.\n\nPublicistka, teoretička a kritička Karolína Jirkalová z časopisu \"Art & Antiques\" kritizuje například slova Kotase, že chce svými monumentálními stavbami utvářet městský dojem („městotvorné stavby“), který ale podle Jílkové neutváří monumentální stavby, ale především služby, infrastruktura a rozmanitost funkcí. Poukazuje dále například na to, že stavba zastávky by měla plnit jednoduché funkce ochránění lidí před deštěm a větrem. Kotasovy stavby podle ní funkci plní složitě a také za mnohonásobnou cenu.\n\nObyvatelé města Hradce Králové kritizují křižovatku Korunu v městském centru. Sloupky jsou ostré a při nehodě by se mohli cyklisté nebo chodci lehce zranit, později město přidalo na sloupky tenisové míčky jako „bezpečnostní prvky“. Kotas reagoval s argumentem, že jsou sloupky odvrácené od cyklostezky a stejně se člověk může zranit o cokoliv.\n\nPatrik Kotas je autorem celé řady dopravních staveb v Praze, Liberci, Mariánských Lázních či v Hradci Králové. \n\n\n\n\n"}
{"id": "184289", "url": "https://cs.wikipedia.org/wiki?curid=184289", "title": "Marder III", "text": "Marder III\n\nNěmecký stíhač tanků Marder III byl vyvinut na podvozku tanku československé konstrukce LT-38. Počátkem roku 1942 vznikl ve firmě Alkett první prototyp tohoto stroje. Obrněnce však vyráběla pražská firma BMM (ČKD Praha). Hlavní zbraní stíhače tanků byly ukořistěné sovětské kanóny F-22, tato děla Němci přejmenovali na PaK 36(r). Na podvozku tanku LT-38 byla instalována nástavba, jejíž konstrukce však nebyla pro praktické bojové použití ideální. Střelec a nabíječ tohoto obrněnce byli špatně kryti před nepřátelskou palbou, chyběla střecha, takže při dešti musela být přes nástavbu přetažena nepromokavá plachta.\n\nPrvním typem stíhače byl stroj pod označením Panzerjäger 38 (t) für 7,62 cm PaK (r), kódové označení znělo SdKfz 139. Od dubna do června 1942 bylo vyrobeno 194 kusů.\n\nMarder III byl poté modernizován, dostal silnější motor o výkonu 160 hp, bylo zlepšeno jeho pancéřování. Sovětské kořistní kanóny došly, takže byly nahrazeny německými děly PaK 40/3 ráže 75 mm. Tento typ byl pojmenován jako 7,5 cm PaK 40/3 auf Panzerkampfwagen 38 (t), kódové označení bylo SdKfz 138. Celkem bylo do května 1943 vyrobeno 275 kusů.\n\nDalším vývojovým typem byl Panzerjäger 38 (t) mit 7,5 cm PaK 40/3 Ausf. M, oficiálně\nSdKfz 138 M. U tohoto stroje bylo upraveno pancéřování, korba i uložení motoru. Kvůli nové konstrukci došlo k snížení osádky na 3 osoby. Nástavba s kanónem byla přesunuta do zadní části vozu, přičemž vznikly lepší pracovní podmínky pro posádku. Do června 1944 bylo vyrobeno 942 kusů.\n\nStíhače tanků Marder III byly používány především na východní frontě, kde se Němci snažili snížit početní převahu tanků a samohybných děl Rudé armády. 18 kusů bylo dodáno i armádě samostatného Slovenského státu, bojovaly ve Slovenském národním povstání. Po druhé světové válce byly zařazeny do výzbroje Československé armády pod názvem ST-II.\n\n"}
{"id": "184291", "url": "https://cs.wikipedia.org/wiki?curid=184291", "title": "Janko Matúška", "text": "Janko Matúška\n\nJanko Vlastimil Matúška (10. ledna 1821 Dolný Kubín – 11. ledna 1877 Dolný Kubín) byl slovenský romantický básník, prozaik a dramatik.\n\nNarodil se v rolnické rodině a vzdělání získával v Dolním Kubíně, Gemeru a v Bratislavě, kde studoval na lyceu a stal se též členem Ústavu řeči a literatury československé. Ze školy odešel v roce 1844 na protest proti propuštění Ľudovíta Štúra a začal pracovat jako vychovatel v Oravském Podzámku. V něm v roce 1848 organizoval slovenské národněosvobozenecké hnutí. Po skončení povstání pracoval ještě krátce jako vychovatel v Oravském Podzámku, v roce 1851 začal pracovat ve státní službě a od roku 1870 byl správcem kanceláře soudu v rodném Dolním Kubíně.\nZemřel v roce 1877 den po svých 56 narozeninách na následky dlouhodobého onemocňení.\n\nPrvní básně a veršované pověsti začal psát již během studií na bratislavském lyceu. Psal především vlastenecké básně a veršované pověsti, ve kterých se často inspiroval lidovou slovesností. Nezajímal jej příliš příběh jako takový, ale snažil se o zobrazení citového života jeho hrdinů a vykreslení atmosféry, ve které se děj odehrával. Svoji literární kariéru ukončil v revolučních letech 1848 až 1849.\n\nJeho báseň \"Nad Tatrou sa blýska\" napsaná v roce 1844 při příležitosti propuštění jeho učitele Ľudovíta Štúra se stala předlohou slovenské hymny.\n\n\n\n\n"}
{"id": "184294", "url": "https://cs.wikipedia.org/wiki?curid=184294", "title": "Arnolfo di Cambio", "text": "Arnolfo di Cambio\n\nArnolfo di Cambio (1245, Colle di Val d'Elsa – 1302, Florencie) byl italským sochařem a architektem.\nVyučil se u Niccoly Pisana v Sieně a Pise. Roku 1276 odcestoval do Říma. Roku 1281 pobýval v Perugii a 1282 v Orvietu. Poté opět nějakou dobu pracoval na zakázkách v Římě a roku 1296 se usadil ve Florencii. Zde tvořil až do své smrti.\n\n"}
{"id": "184296", "url": "https://cs.wikipedia.org/wiki?curid=184296", "title": "Maria Caniglia", "text": "Maria Caniglia\n\nMaria Caniglia (5. května 1905, Neapol, Itálie – 16. dubna 1979 Řím) byla |italskásopranistka.\n\nStudovala u Recherové v Neapoli. Poprvé vystoupila jako Chrystothemis v opeře Elektra Richarda Strausse roku 1930 v Turíně.\n\nByla první Roxanou v opeře \"Cyrano z Bergeraku\" Franca Alana\n\n"}
{"id": "184297", "url": "https://cs.wikipedia.org/wiki?curid=184297", "title": "Nursultan Nazarbajev", "text": "Nursultan Nazarbajev\n\nNursultan Abišuly Nazarbajev (, (Nursultan Abiševič Nazarbajev) (* 6. července 1940, Čemolgan, Kazašská SSR) byl od 22. února 1990 do 20. března 2019 prezident Kazachstánu. Zastával politiku boje proti terorismu v zemi, díky níž se Kazachstán stal důležitým partnerem USA a Ruska v oblasti střední Asie. Byl však kritizován za neřešení silné korupce v zemi, potlačování opozice a svobody slova a nespravedlivé volby.\n\nNursultan Nazarbajev se vyučil v karagandském metalurgickém koncernu, kde do roku 1969 pracoval jako dělník. Politickou dráhu začal jako tajemník městského výboru Leninského komunistického svazu mládeže Kazachstánu. Dálkově vystudoval Vysokou stranickou školu při ÚV KSSS. V roce 1982 byl zvolen poslancem Nejvyššího sovětu SSSR. Roku 1984 se stal předsedou rady ministrů, kde působil pod tehdejším prvním tajemníkem \"Komunistické strany Kazachstánu\" Dinmuchamedem Kunajevem. 22. února 1989 se stal prvním tajemníkem nejvyššího sovětu, a v této funkci působil až do 24. dubna 1990, kdy byl zvolen prezidentem Kazašské SSR. Roku 1991 vyhlásil nezávislost Kazachstánu a 1. prosince zvítězil v prezidentských volbách, kde byl jediným kandidátem, se ziskem 91,5% hlasů. Jeho vláda brzy získala protidemokratický a autoritativní charakter doplněný o rozsáhlou a všudypřítomnou korupci a nepotismus. V referendu v dubnu 1995 si dal schválit prodloužení mandátu do roku 2000. Opakovaně byl zvolen prezidentem v roce 1999, 2005 a 2011. Naposledy obhájil svůj prezidentský post ve volbách v dubnu 2015, kdy získal rekordních 97,7 procent hlasů.\n\nOd roku 1999 stojí v čele vládnoucí strany Nur Otan (\"Нур Отан\", v překladu \"Světlo vlasti\"). Na mezinárodní úrovni má Nur Otan užší kontakty se stranou Jednotné Rusko a s Komunistickou stranou Číny.\n\nZ ropných zisků Nazarbajev budoval metropoli Astanu, která je od roku 1997 hlavním městem Kazachstánu. Dne 20. března 2019, den po odstoupení N. Nazarbajeva z prezidentské funkce, bylo na jeho počest navrženo přejmenování Astany na Nur-Sultan.\n\nZatímco během sovětské éry Nazarbajev zastával ateistické názory, později zdůrazňoval své muslimské kořeny, podnikl pouť hadždž do Mekky a podporoval obnovu mešit.\nNazarbajev 19. března 2019 rezignoval na funkci prezidenta, když vyjádřil potřebu „nové generace vůdců“. Rezignaci oznámil v televizním projevu z Astany předtím, než podepsal výnos, kterým se ke 20. březnu 2019 vzdává úřadu. Předtím, než oznámil svou rezignaci, měl Nursultan Nazarbajev 19. března telefonický hovor s prezidentem Ruské federace Vladimirem Putinem. Prezidentskou funkci převzal bývalý diplomat Kasym-Žomart Kemeluly Tokajev, předseda horní komory parlamentu.\n\nNursultan Nazarbajev je ženatý, s manželkou Sarou mají tři dcery. Kvůli absenci mužského potomka se spekuluje, že by se Nazarbajevovým nástupcem mohla stát jeho nejstarší dcera Dariga. Její bývalý manžel, Rachat Alijev, byl v roce 2007 z rodiny vypovězen poté, co se pokoušel o reformy a chtěl v roce 2012 kandidovat na prezidenta. V srpnu 2008 byl z funkce ředitele ropné společnosti Saumruk odvolán manžel Nazarbajevovy prostřední dcery Dinary – Timur Kulibajev. Podle analytiků tím Nazarbajev dal najevo, že se o svou moc nehodlá dělit. Navíc podle tvrzení Rachata Alijeva Nazarbajev mužského potomka má - je jím nemanželský syn Sultančik, kterého porodila v roce 2005 v Turecku Miss Kazachstánu 1999 Asely Isabajeva. Nejmladší prezidentova dcera Alija se po nevydařeném manželství se synem kyrgyzského exprezidenta Askara Akajeva provdala za kazašského podnikatele.\n\nDne 12. května 2010 zástupci dolní komory parlamentu Kazachstánu jednomyslně přijali pozměňovací návrhy k balíčku zákonů, které udělili prezidentu Nazarbajevovi status \"vůdce národa\". Dne 13. května 2010 návrh schválil i senát Kazachstánu. 3. června 2010 však Nazarbajev odmítl zákon podepsat, avšak jej ani nevetoval. Podle kazašské legislativy však zákon, který není po dobu 30 dní prezidentem podepsán, ale ani vetován, nabývá platnost. Dne 14. června 2010 tak byl Nursulan Nazarbajev prohlášen \"vůdcem národa\".\n\n"}
{"id": "184298", "url": "https://cs.wikipedia.org/wiki?curid=184298", "title": "Geert Wilders", "text": "Geert Wilders\n\nGeert Wilders (* 6. září 1963, Venlo, Nizozemsko) je nizozemský politik. Od roku 1998 je členem sněmovny reprezentantů (Tweede Kamer), dolní sněmovny nizozemského parlamentu. Také je zakladatelem a předsedou Strany pro svobodu (Partij voor de Vrijheid – PVV), která je v Nizozemsku parlamentní stranou.\n\nJe znám díky svým názorům na omezení imigrace a to především z těch států, které nejsou členy tzv. Západního světa. Je rovněž znám jako zarputilý kritik islámu. Také přirovnával korán ke knize \"Mein Kampf\" a vedl kampaň za zákaz koránu v Nizozemsku. Je zastánce konce imigrace z muslimských zemí do Nizozemska, a podporuje uvalení zákazu na stavbu nových mešit.\n\nV roce 2008 vytvořil a vydal kontroverzní protiislámský film \"Fitna\", který značně rozzuřil muslimy. Odsoudila jej však i řada nemuslimů, především z řad radikální levice. V roce 2009 měl G. Wilders navštívit ČR, ale z důvodu odporu části politického spektra byla jeho návštěva odložena.\n\n"}
{"id": "184304", "url": "https://cs.wikipedia.org/wiki?curid=184304", "title": "Matthew Fox", "text": "Matthew Fox\n\nMatthew Chander Fox (* 14. července 1965, Abington, Pensylvánie, Spojené státy americké) je americký herec, známý především ze seriálu \"Lost\" (\"Ztraceni\").\n\nNarodil se v Abingtonu v Pensylvánii. Je synem Loretty B. (rozená Eagono), učitelky a Francise G. Foxe. Má dva sourozence, Francise Jr. (narozený 1961) a Bayarda (narozený 1969).\n\nV roce 1989 získal bakalářský titul v ekonomice na Kolumbijské univerzitě.\n\nNa začátku své kariéry se nejdříve věnoval modelingu, poté točil televizní reklamy. Jeho první role byla v epizodě seriálu \"Křídla\" . Poté následoval \"Freshman dorm\". Během let 2004 až 2010 hrál jednoho z hlavních hrdinů Jacka Shepharda v seriálu stanice ABC \"Ztraceni\". Za roli byl nominován na cenu Zlatý glóbus, Satellite Awards nebo Screen Actors Guild Awards.\n\nV roce 2006 si zahrál ve filmu po boku Matthewa McConaguheyho \"Návrat na vrchol\". V roce 2008 si zahrál ve thrilleru \"Úhel pohledu\"\".\" V roce 2012 se objevil v roli zloducha Michaela Sullivana v filmu \"Alex Cross\". O rok později si zahrál ve filmu s Bradem Pittem ve filmu \"Světová válka Z.\" \n\nV roce 1992 se oženil s italskou modelkou Margharitou Ronchi a mají spolu dceru Kyle Allison a syna Byrona Francis.\n\n"}
{"id": "184306", "url": "https://cs.wikipedia.org/wiki?curid=184306", "title": "Dobrá (Přibyslav)", "text": "Dobrá (Přibyslav)\n\nDobrá () je místní část města Přibyslavi, ležící v nadmořské výšce 475 metrů. Přibližně 1 km severozápadně od města na Doberském potoce.\n\nPrvní písemná zmínka je z roku 1547. Po celou svou historii úzce spjata s městem Přibyslav. V roce 1815 byl v Dobré postaven mlýn a v roce 1838 nový most přes Doberský potok. V roce 1849 má společnou samosprávu s Dolní Jablonnou a Žižkovým polem.\n\nVývoj počtu obyvatel za část obce Dobrá uvádí tabulka níže.\n\n\n"}
{"id": "184309", "url": "https://cs.wikipedia.org/wiki?curid=184309", "title": "Kolie dlouhosrstá", "text": "Kolie dlouhosrstá\n\nKolie dlouhosrstá ( Rough Collie) je středně velké psí plemeno, pocházející ze Skotska. Jeho původním využitím bylo jak pasení a zahánění stád, tak také hlídání domácích zvířat před zloději. Plemeno proslavila především knižní a filmová představitelka Lassie. Lze jej zaměnit za šeltii, nicméně, nejedná se o příbuzná plemena a šeltie je též výrazně menší. Krátkosrstou verzí plemene je kolie krátkosrstá.\n\nHistorie plemene je zahalená tajemstvími, avšak kolie dlouhosrstá i krátkosrstá pravděpodobně vznikly ze skotských a velšských ovčáckých psů. Skotští ovčáčtí psi byli velcí, silní, agresivní a byli využíváni k nahánění ovcí i v těžko přístupných místech. Naopak velšští ovčáci byli menší, hbitější a přátelštější. Později byli tito psy kříženi s anglickými plemeny ovčáků.\n\nDlouhosrsté kolie se na výstavě poprvé ukázaly v roce 1860 v Birminghamu. Jednalo se o pět psů. Hlavním představitelem dlouhosrstých kolií té doby byl pes Old Cockie, který byl pokládán za ideál dlouhosrstých kolií.\n\nPo průmyslové revoluci se vlastnění psa stalo velkým hitem a právě dlouhosrsté kolie byly oblíbené. Královna Viktorie dostala jednu dlouhosrstou kolii darem a velice si ji oblíbila, což plemeno ještě více pozvedlo. Velká popularita ale způsobila i velké množení psů a v 60. letech 20. století byly již kolie dlouhosrsté daleko větší, než původní psi. Také již nesloužili k původnímu účelu; nahradily je border kolie.\n\nPrvní zástupci plemene se v České republice objevili začátkem 20. století. Před první světovou válkou byla údajně dlouhosrstá kolie nejoblíbenějším plemenem psa v Česku.\n\nKolie dlouhosrstá je plemenem, které je rozšířené po celém světě. Avšak vlivem dlouholeté izolace a nemísení chovných jedinců mezi americkým a evropskám kontinentem došlo při vývoji plemene k drobným odlišnostem i při zachování standardu. Z toho důvodu dnes označujeme kolie jako americký typ a evropský typ, i když se jedná stále o jedno plemeno. Není to nic mimořádného, neboť k takovým odchylkám dochází i u ostatních plemen psů.\nCelkový dojem: Jde o psa největší krásy s klidnou důstojností. Žádná část těla není v nesprávném poměru vzhledem k celku, který tak vytváří pocit majestátnosti. \nCharakteristika: Stavba těla se vyznačuje silou a aktivitou, bez jakýchkoli známek těžkopádnosti a stopy hrubosti. Výraz je velmi důležitý. Pozorujeme-li významné znaky tohoto plemene, vyznačují se dokonalou vyvážeností a správnou strukturou lebky a nosní partie a velikostí, tvarem, barvou a uložením očí a korektně nasazenýma a správně nesenýma ušima.\nHlava a lebka: Vyváženost hlavy je velice důležitá; musí být posuzována v poměru k velikosti psa. Při pohledu shora i z profilu se hlava podobá tupému, čistě střiženému klínu s hladkými vnějšími liniemi. Lebka je plochá, zužující se plynule po stranách v hladké linii od uší ke špičce černého nosu, aniž by vyčnívaly lícní kosti a tlama působila tence a špičatě. Při pohledu z profilu probíhají horní linie lebky a obličejové partie paralelně a rovně a jsou stejně dlouhé.\nJsou odděleny lehkým, ale patrným stopem neboli odsazením. Střed mezi vnitřními koutky očí (současně centrum korektně umístěného stopu) představuje střed vyvážené délky hlavy. Konec hladkého, dobře zakulaceného nosu je tupý, nikdy hranatý. Spodní čelist silná a dobře formovaná. Hloubka lebky od nadočnicových oblouků až pod okraj spodní čelisti nesmí být nikdy nadměrná (celkově ne hluboká). Nos zásadně černý.\nOči: Velice důležitý bod dodávající psovi půvabný výraz. Střední velikosti (v žádném případě ne příliš malé), poněkud šikmo uložené, mandlového tvaru, barvy tmavě hnědé, vyjma jedinců se zbarvením blue-merle, u kterých jsou oči (jedno nebo obě, celé nebo částečně) modré nebo modře skvrnité. Výraz plný inteligence, s živým a bystrým pohledem při naslouchání.\nUši: Malé, na lebce nasazené ani blízko, ani příliš daleko od sebe. V klidu položené dozadu, avšak jakmile je vzbuzena pozornost psa, jsou otočeny dopředu a neseny zpola vztyčené, tj. přibližně dvě třetiny uší stojí vzpřímeně a horní třetina je sklopena přirozeným způsobem dopředu až pod vodorovnou linii přehybu.\nKrk: Svalnatý, silný, přiměřené délky, dobře klenutý.\nHrudní končetiny: Lopatky šikmé a dobře zaúhlené. Běhy rovnoběžné a svalnaté, přičemž lokty se nestáčí ani dovnitř ani ven, s nepříliš silnými kostmi.\nPánevní končetiny: Stehna svalnatá; končetiny suché a šlachovité pod dobře zaúhlenými kolenními klouby. Hlezna nízko usazená a silná.\nTělo: V porovnání s kohoutkovou výškou trochu delší; hřbet pevný, s lehce klenutými bedry. Žebra dobře klenutá. Hluboký hrudník, přičemž za lopatkami značně široký.\nTlapy: Oválné, s dobře vyplněnými polštářky. Prsty na předních tlapách dobře vyklenuté, na zadních tlapách trochu méně vyklenuté a těsně sevřené.\nOcas: Dlouhý, pevná část dosahující nejméně k hlezennímu kloubu. V klidu je nesen nízko se špičkou lehce zvednutou. Při vzrušení může být nesen výše, avšak nikdy ne nad hřbetem.\nChůze, pohyb: Pohyb je nepřehlédnutelným, charakteristickým znakem tohoto plemene. Odpovídající prostorný krok je žádoucí, měl by být lehký a bez námahy.\nOsrstění: Přizpůsobuje se obrysům linie těla, velmi husté. Krycí srst hladká, tvrdá na dotek; podsada jemná, kožešinová a velmi hustá, skoro skrývající kůži. Límec a náprsenka bohaté. Na masce a obličeji hladká a krátká. Na špičkách uší hladká a krátká, směrem ke kořenům uší srsti přibývá. Praporce na hrudních končetinách bohaté. Pánevní končetiny až k hleznům hojně osrstěné, od hlezna dolů však osrstěné krátce a hladce. Ocas osrstěn velmi bohatě.\nBarva: Standard FCI uznává tři barvy: sobolí-bílá, trikolor a blue-merle.\nSobolí barva: všechny odstíny od světle zlaté po sytě mahagonovou nebo odstínu sobolí. Světlá slaměná nebo krémová barva jsou vysoce nežádoucí.\nTrikolor: převládající černá se sytými, tříslově zbarvenými znaky na hlavě a končetinách. Zrzavý nádech na vrchní srsti je vysoce nežádoucí.\nBlue-merle: převažuje jasná, stříbřitá modrá s černými skvrnami nebo s černě mramorovanou kresbou. Syté tříslové znaky jsou žádoucí, ale jejich nepřítomnost se nepenalizuje. Velké černé skvrny, břidlicové zabarvení nebo zrzavý nádech jak na vrchní srsti, tak v podsadě jsou vysoce nežádoucí.\nBílé znaky: všechny výše uvedené barvy se mohou vyznačovat pro kolie typickými bílými znaky. Obvyklá je tato kresba: celý nebo částečně bílý límec, bílá hruď, končetiny a tlapy, bílá špička ocasu. Na obličejové partii a/nebo na lebce se může vyskytovat lysina.\nVýška: měřená v kohoutku\npsi 56 - 61 cm (22-24 palců)\nfeny 51 - 56 cm (20-22 palců).\n\nKolie jsou velmi přátelské, milé a inteligentní. Nesmí být nervózní nebo agresivní. FCI toto plemeno popisuje jako \"dokonalého společenského psa\". Mají dobrý vztah k dětem i k jiným zvířatům. Svoji rodinu milují a jsou jí oddané. Rychle přilne k jiným lidem a ráda je ve společnosti. Samotu snáší dlouhosrsté kolie špatně, naopak se dobře přizpůsobí i sportovcům a aktivní život jim nedělá problém. Jsou také velmi učenlivé a inteligentní.\n\nI přes dlouhou srst kolie krom dostatečného pohybu a občasného zastřižení drápků nepotřebuje žádnou speciální péči - 1x za týden vykartáčujte a v době línání česejte každý den! Koupání není potřeba, protože srst je samočistící. Procházky vyžaduje - nemusí být tak dlouhé, ale hlavně pravidelné, aby se nenudila a získávala nové podněty. \n\nHojně se dlouhosrsté kolie používají ke psím sportům, hlavně agility a dogdancingu. Jsou to ale i skvělí ovčáčtí psi a mohou se věnovat i záchranářské práci. Je také skvělým společníkem pro obyčejné lidi nebo naopak pro sportovce.\n\n"}
{"id": "184312", "url": "https://cs.wikipedia.org/wiki?curid=184312", "title": "Havlovice (rozcestník)", "text": "Havlovice (rozcestník)\n\nNázev Havlovice má více sídel:\n"}
{"id": "184318", "url": "https://cs.wikipedia.org/wiki?curid=184318", "title": "Podravka", "text": "Podravka\n\nPodravka je společnost, která se specializuje na výrobu a prodej potravin, nápojů a farmaceutických produktů.\n\nPodravka působí v regionu jihovýchodní, střední a východní Evropy. Společnost byla založena v roce 1934 v Koprivnici, v Chorvatsku a na svém počátku svou aktivitu soustředila na zpracování a prodej ovoce. V současné době má pobočky v 17 zemích světa, v Evropě, Austrálii a Americe.\n\nZa dobu své existence vytvořila Podravka několik značek. Nejznámější značkou je Podravka, která zastřešuje brand. Hned další její nejznámější značkou je Vegeta, která je mezi veřejností známá jako univerzální kořenící přísada. Značka Vegeta zvítězila v soutěži Superbrand Polska, v konkurenci 1200 polských spotřebitelských značek. Stejné ocenění získala Vegeta také v Maďarsku a Rusku. Podravka zvítězila v Superbrand na Slovensku.\n\nSpolečnost má své kořeny v chorvatské Koprivnici, kde bratři Wolfové začali v roce 1934 se zpracováním a prodejem ovoce. Ze společnosti se stala jedna z nejvýznamnějších potravinářských společností ve střední, východní a jihovýchodní Evropě. Pod dnešním názvem začala společnost vystupovat v roce 1947. O deset let později začala Podravka vyrábět dehydrované polévky, které vyrábí dodnes. V roce 1958 vznikla univerzální přísada do jídel, známá jako Vegeta. \n\nhttps://web.archive.org/web/20141204210142/http://www.podravka.cz/company\n"}
{"id": "184319", "url": "https://cs.wikipedia.org/wiki?curid=184319", "title": "M1 Garand", "text": "M1 Garand\n\nM1 Garand (oficiálně značená United States Rifle, Caliber .30, M1, později Rifle, Caliber .30, M1 a zkráceně US Rifle, Cal. .30, M1) byla první samonabíjecí puškou světa zavedenou v masovém měřítku do výzbroje ozbrojených sil. V roce 1936 ve výzbroji americké armády oficiálně nahradila opakovací pušku Springfield M 1903, kterou postupně vytlačila z výzbroje americké pěchoty.\nPuška byla během druhé světové války používána jako standardní pěchotní puška americké armády a od roku 1941 i Sboru námořní pěchoty Spojených států, kam ale vzhledem k pomalu se rozjíždějící výrobě začala ve větších počtech přicházet až od poloviny roku 1943. Ve výzbroji obou těchto složek vydržely i během korejské války. V roce 1957 byla tato puška nahrazena ve výzbroji puškou M14. To však neznamenalo konec její kariéry, neboť byla ve značných počtech poskytována v rámci americké vojenské pomoci mnohým státům světa. Od roku 1944 se pušky Garand repasovaly a licenčně vyráběly v Itálii. V rukou vojáků Vietnamské republiky se zbraň zúčastnila ještě prvních fází války proti Vietkongu.\nPuška M1 Garand byla vyvinuta konstruktérem Springfieldské státní zbrojovky Johnem C. Garandem během dvacátých a třicátých let. Do výzbroje byla jako United States Rifle, Caliber .30, M1 oficiálně přijata již v roce 1932, ale do řadové služby v americké armádě byla zavedena až v roce 1936.\nPůvodní prototypy existovaly v ráži .276 Pedersen, ale z důvodů usnadnění logistiky ozbrojených sil v době vzrůstajícího nebezpečí ozbrojeného konfliktu koncem třicátých let (výroba náboje .30-06 byla zaběhnutá, vojáci i výrobci znali perfektně jeho vlastnosti a ve vojenských skladech existovaly značné zásoby munice této ráže, ve výzbroji se navíc nacházely jiné zbraně komorované pro tento náboj) bylo rozhodnuto sériové kusy vyrábět v tehdy standardní ráži ručních zbraní americké armády .30-06 Springfield. To si vyžádalo i snížení kapacity nábojové schránky z původních deseti na osm nábojů, jinak by nábojová schránka vyčnívala z dolní části pažby.\n\nM1 Garand je samonabíjecí puška fungující na principu odběru plynů z hlavně, které jsou odváděny plynovým válcem umístěným pod hlavní, a tlačí na píst, zakončený nástavcem, který posouvá nosičem závorníku. Ten pak prostřednictvím tvarované drážky otáčí samotným závorníkem, čímž zajišťuje odemykání a uzamykání závěru. Závorník zasunuje náboje do nábojové komory, závěr jako celek pak při posunu vzad napíná bicí mechanismus a stlačuje předsuvnou pružinu. Původní varianta zařízení k odběru spalných plynů, používající k zachycování plynů speciální nástavec (clonu) na ústí hlavně se nazývá \"Gas Trap Model\" (\"lapač plynů\"), ale zařízení se velmi obtížně čistilo a navíc docházelo k rychlému vypalování vývrtu při ústí hlavně (jak vědí zkušení střelci, na stavu ústí hlavně naprosto zásadně závisí přesnost střelby). Brzy po zahájení výroby přešla v únoru 1940 produkce na variantu \"Gas Port Model\" (s odvodem plynů), armádou přijatou už v říjnu 1939, u níž byl odběr plynů zajišťován plynovým kanálkem o průměru 2 mm spojující hlaveň a plynový válec ve vzdálenosti 38 mm před ústím hlavně. Současně byla u této varianty prodloužena hlaveň o dva palce na celkových 24 palců. Mimo prvních 50.000 kusů náleží naprostá většina produkce M1 Garand k variantě „Gas Port“, na kterou byla během války přepracována během oprav i řada původních pušek.\nNáboje jsou podávány z nábojové schránky, doplňované nábojovými rámečky na osm nábojů.\n\nNabíjet je možné jen nábojové rámečky a armádní předpisy preferovaly nenabíjet nový rámeček před vystřelením všech nábojů ve schránce, ačkoli i to bylo možné. Není vyloučené ani dobití jednotlivých nábojů do rámečku ve schránce, ačkoliv jde o mimořádně složitou operaci - jedna ruka musí stáhnout závěr dozadu a druhá vtlačit náboje do rámečku. Rámečky se však distribuovaly k jednotkám již naplněné náboji (vojáci je fasovali uložené v jednoduchém plátěném bandalíru, který si mohli přehodit přes rameno nebo upnout kolem pasu) a považovaly se za spotřební materiál - byly tedy na jedno použití a do skladů se nevracely. Horší je, že bez přítomnosti rámečku se puška stává jednorannou zbraní, rámeček je z funkčního hlediska nezbytnou součástí zásobovacího zařízení a nábojová schránka bez něj není k ničemu. Přes uvedené výhrady však samonabíjecí funkce spolu s rámečkovým nabíjením zajišťovala na svou dobu nevídanou rychlost palby (cca 2 - 2,5x větší než u opakovaček Mauser).\nPo vystřelení posledního náboje dojde automaticky k vymrštění rámečku ze schránky. Tento zvuk mohl být za některých okolností demaskující, ale někteří vojáci se této nevýhody naučili využívat - zahazovali prázdné nábojové rámečky aby zmátli nepřítele, který si myslel že nabíjí. Celá řada veteránů 2. světové války a bojů v Koreji však tvrdí, že se zmíněným zvukem neměli žádné skutečné obtíže. Není se čemu divit, v rachotu bitvy není často slyšet ani vlastní slovo, natož tenké cinknutí plechového rámečku.\n\nPuška byla odolná a kvalitní, vydržela i v náročných podmínkách. Její samonabíjecí funkce podstatně zvyšovala kadenci střelby oproti tehdy běžným opakovačkám a tím i palebnou sílu pěšího družstva, zejména v podmínkách druhé světové války, kdy americká armáda byla jediná, která měla samonabíjecí pušku zavedenu v širokém měřítku. To bylo značnou výhodou, zvláště při absenci lehkého kulometu srovnatelného výkony s německými nebo britskými typy ve výzbroji americké armády, kterou tato skutečnost kompenzovala. Použitý náboj byl i na vojenské poměry mimořádně výkonný a přesný, příslušníci americké armády a námořní pěchoty bojující na tichomořských ostrovech například brzy zjistili, že kmeny palem neposkytují jejich japonským protivníkům žádanou ochranu. Celoplášťová střela o hmotnosti 180 grs (11,65 gramu) měla dostatečnou průbojnost, aby prostřelila průměrně vzrostlý palmový kmen a usmrtila člověka za ním schovaného.\n\nM1 Garand mohla používat několik typů bajonetů, jak M1905 určený původně pro pušku M1903, tak nově vyvinutý M1942, oba o délce čepele 40 centimetrů. Na pušku bylo možno nasadit granátometný nástavec M7 pro střelbu puškových granátů, zaměřovanou nasaditelnými mířidly M15, avšak granát z něj byl vymetán vystřelením cvičného (\"slepého\") náboje, a vzhledem k složitému systému nabíjení (před střelbou bylo nutno vyjmout rámeček a vložit nový s tímto speciálním nábojem) nebyl granátomet M7 příliš populární a pro střelbu puškových granátů byla nadále většinou používána puška M1903. Existovaly celkem tři varianty plynového nástavce pušek Garand - na nejstarší, které neměly v čele nástavce kuželový ventil, nebylo možno granátomet nasadit. Druhá varianta měla plynový přepouštěcí ventil kuželového tvaru, který se otevřel nasazením granátometu na ústí hlavně a po jeho sejmutí se opět uzavřel (zatlačením kuželu) tlakem plynů při následujícím výstřelu. U třetí, nejmodernější varianty byl kužel ventilu odpružený a po sejmutí granátometu se uzavřel okamžitě, tlakem pružiny umístěné v nástavci.\nU sniperských variant M1C a M1D bylo možno nasadit teleskopický zaměřovač M84.\n\nV červnu 1944 byla do výzbroje zavedena odstřelovačská varianta M1C.\nItalská firma Beretta vyráběla v poválečném období tuto pušku jako Modello 1952 pro náboj 7,62x51mm, později z něj vyvinula vlastní pušku Modello 59, s oddělitelným schránkovým zásobníkem. Prakticky stejnou cestou vznikla ve Spojených státech automatická puška M 14 pro náboj 7,62x51, která z konstrukčního hlediska představuje jen o málo více než přerážovaný Garand s nasazovacím zásobníkem na 20 nábojů, doplněný úsťovým nástavcem (kompenzátorem zdvihu) a plně automatickou funkcí.\n\nV současné době je M1 Garand buď sběratelskou - zejména zachované kusy v provedení Gas Trap Model - řidčeji pak loveckou nebo sportovní zbraní. Do dnešní doby je užíván ceremoniální četou USMC.\n\n\n"}
{"id": "184321", "url": "https://cs.wikipedia.org/wiki?curid=184321", "title": "Gerd Achgelis", "text": "Gerd Achgelis\n\nGerd Achgelis (16. července 1908 Golzwarden, Dolní Sasko, tehdy Oldenburské velkovévodství – 18. května 1991, Hude) byl německý akrobatický pilot a podnikatel.\n\nGerd Achgelis se vyučil elektrikářem. Létat a pracovat jako akrobatický pilot začal v roce 1928. V roce 1930 létal hodinu nad Londýnem s letounem hlavou dolů. Gerd Achgelis se stal o rok později mistrem Německa v akrobatickém létání. Od dubna 1932 pracoval jako letecký instruktor a testovací pilot ve Výmaru.\n\nMísto hlavního zkušebního pilota u firmy Focke-Wulf v Brémách opustil v roce 1933. V letech 1934 až 1936 byl Achgelis mistrem světa v akrobatickém létání. Poté působil jako jeden z testovacích pilotů u firmy Focke-Wulf/Albatros v Berlíně, kde zalétával nové typy letadel: Byl jedním ze společníků firmy \"Focke, Achgelis & Co. GmbH\" v Delmenhorstu. Zde také 26. června 1936 povedl zálet stroje Fw 61, prvního prakticky využitelného vrtulníku vyvinutého v Německu.\n\nV roce 1937 společně s Heinrichem Fockem založil firmu Focke-Achgelis. Firma se v Hoykenkampu zabývala výrobou vrtulníků. Achgelis zalétával první prototypy. V roce 1938 podnikl Achgelis turné po USA na kterém předváděl leteckou akrobacii s letounem Fw 56 A-I.\n\nUž v roce 1933 nabídl Achgelisovi Hermann Göring post instruktora létání na škole pro dopravní piloty v Berlíně, kde měl založit a vyškolit akrobatický tým. Achgelis ale nabídku nepřijal. Göring se také po smrti Ernsta Udeta v roce 1941 snažil, aby se Achgelis stal jeho nástupcem ve funkci generálního inspektora Luftwaffe (\"Generalluftzeugmeister\"). Ten však až do konce války zůstal jako zkušební pilot v továrně v polském městě Grudziądz (tehdy německy \"Graudenz\"). Odtud také koncem války uprchl do západní části Německa.\n\nPo válce nejprve Achgelis pracoval na rodinné usedlosti ve Schweiburgu (dnes místní část obce Jade). Od roku 1952 působil jako obchodník v Hude. Přesto se však letectví věnoval i nadále. V roce 1961 vznikl z jeho iniciativy letištní spolek Oldenburg. V roce 1975 získal za svou činnost v oblasti letectví čestnou medaili města Paříže.\n\nTaké založil putovní cenu \"Kavalier der Lüfte\", která byla udělována každoročně v listopadu.\n\n"}
{"id": "184325", "url": "https://cs.wikipedia.org/wiki?curid=184325", "title": "Načetín", "text": "Načetín\n\nNázev Načetín má více sídel:\n"}
{"id": "184326", "url": "https://cs.wikipedia.org/wiki?curid=184326", "title": "Ivan Petranský", "text": "Ivan Petranský\n\nIvan Albert Petranský (* 30. srpna 1976 Nitra) je slovenský historik, od 1. února 2007 předseda správní rady Ústavu pamäti národa.\n\nV letech 1994 až 2000 vystudoval na Filozofické fakultě Univerzity Komenského v Bratislavě historii, pomocné vědy historické a archivnictví. V roce 2005 dokončil doktorandské studium historie na Historickém ústavu Slovenské akademie věd v Bratislavě. Od roku 2006 až do počátku roku 2007 pracoval jako vědecký pracovník Matice slovenské.\n\n\n"}
{"id": "184329", "url": "https://cs.wikipedia.org/wiki?curid=184329", "title": "Henrich Focke", "text": "Henrich Focke\n\nHenrich Focke (8. října 1890 Brémy – 25. února 1979 tamtéž) byl nejznámější německý konstruktér a průkopník stavby vrtulníků. \nV roce 1924 založil v Brémách společnost \"Focke-Wulf-Flugzeugbau AG\" a v roce 1937 s Gerdem Achgelisem firmu Focke-Achgelis.\n\nHenrichův otec Johann Focke byl zakladatelem Zemského muzea historie umění (dnes \"Focke-Museum\") v Brémách. Henrich byl celý život fascinován velkými možnostmi letectví. Se svým bratrem stavěl modely letadel. \nV roce 1908 začal studovat konstrukci strojů na Technické univerzitě v Hannoveru, ale studium zakončil získáním diplomu až po skončení první světové války v roce 1920. Za války sloužil nejprve jako infanterista, později u letectva. Už během studia stavěl společně s G. Wulfem, bratrem a dalšími první kluzáky (první v roce 1909) a letadla (\"Focke A III\", 1912). V roce 1921 s G. Wulfem postavili první úředně schválený letoun \"A7\".\n\nFocke, Georg Wulf a Dr. Werner Naumann společně založili v roce 1924 firmu \"Bremer Flugzeugwerke\", která se ještě v tom roce změnila na akciovou společnost Focke-Wulf AG. Cílem firmy bylo zejména bezpečné létání. \nDo roku 1933 vzniklo 29 různých typů letounů, celkem bylo postaveno asi 140 strojů. Mezi nimi byl A 19 \"Ente\" (\"kachna\"). Využíval patentu z roku 1908, na kterém se podílel bratr \"Wilhelm Focke\". S jedním z postavených strojů v roce 1927 havaroval při testovacím letu Georg Wulf a na následky poranění páteře zemřel. \n\nPo fúzi Focke-Wulf s firmou Albatros Flugzeugwerke v roce 1931 začal Henrich Focke pracovat i v oblasti konstrukce vírníků. Sbíral zkušenosti s provozem i stavbou autogyr \"Cierva C.19\" a \"C.30\", které firma vyráběla v licenci. \n\nV roce 1931 byl jmenován profesorem. Přednášel i na brémském technickém učilišti. V roce 1933 musel po vnějších tlacích opustit místo ve vedení společnosti Focke-Wulf AG, ale ve stavbě vírníků a předchůdců vrtulníků mohl pokračovat.\nVýsledkem vývoje bylo představení prvního skutečně letu schopného vrtulníku Fw 61 v roce 1936 v Brémách. Fw 61 mohl, oproti vírníkům startovat i přistávat kolmo. \nVedení společnosti Focke-Wulf však ve vývoji této koncepce nevidělo praktický význam a činilo Fockemu různé těžkosti, takže se Henrich i na nátlak akcionářů rozhodl firmu opustit.\n\nHenrich Focke společně s akrobatickým mistrem světa Gerdem Achgelisem založil firmu Focke-Achgelis v Delmenhorstu (Hoykenkamp). Ještě před začátkem druhé světové války Focke-Achgelis vypracoval plány na přestavbu civilní nákladní helikoptéry Fa 266 na pozdější vojenskou Fa 223 Drache. V roce 1944 se firma sloučila s Weser-Flugzeugbau GmbH.\n\nPo druhé světové válce v letech 1945 až 1948 byl Focke jako válečný zajatec přinucen pracovat ve Francii. Pracoval jako poradce při přestavbě \"Fa 223\" u státní společnosti \"SNCASE\" v Paříži. Helikoptéra nesla označení S. E. 3000. V té době se vyráběla i jednorotorová S. E. 3101, předchůdce vrtulníku Alouette. \n\nV roce 1948 založil Focke konstrukční kancelář v Brémách. \nProtože však spojenci v Německu nedovolili vyrábět letadla, přenesl své zkušenosti do oboru lodní dopravy a stavebnictví. \nMezi lety 1948 a 1958 byl Focke technickým poradcem britského ministerstva letectví pro výrobu vrtulníků. \nOd roku 1950 pracoval jako konstruktér u \"Norddeutschen Fahrzeugwerke\" ve Wilhelmshavenu. O rok později vyvinul v Amsterdamu Convertiplan, čtyřrotorový letoun s kolmým startem. Od roku 1952 působil čtyři roky v Brazílii ve vývoji dvoumístné lehké helikoptéry \"Beija Flor\" (\"kolibřík\").\n\nPo zastavení projektu v roce 1956 se Focke znovu vrátil do Brém. V roce 1957 si dal patentovat princip „prstencového křídla – koleoptéry“ \"Focke Rochen\" s kolmým startem, na kterém pracoval už od roku 1944. \nV brémské firmě \"Borgward Automobilwerken\" poté pokračoval ve vývoji vrtulníku s označením Kolibri, který Focke vyvíjel v Brazílii. První let proběhl v roce 1958. Další výzkum musel být zastaven kvůli konkursu vyhlášenému v roce 1961 na firmu Borgward.\n\nNa přelomu padesátých a šedesátých let postavil v centru města v dílně v zadním traktu aerodynamický tunel a s jeho pomocí se snažil vylepšit vlastnosti vrtulníků.\nZde také zkoumal jiné problémy z oboru aerodynamiky, mezi jinými proudění vzduchu při pomalém letu.\nTunel byl znovu objeven Kai Steffenem v roce 1997 a dnes je hlavní atrakcí malého muzea.\n\nAž do roku 1965 se Henrich Focke věnoval práci jako poradce ve firmě \"Vereinigte Flugtechnische Werke\" (nástupce Focke-Wulf) v Brémách a v \"Německém výzkumném ústavu letectví a vesmír\". \nHenrich Focke, mnohokrát vyznamenaný a vážený občan zemřel 25. února 1979.\n\n"}
{"id": "184331", "url": "https://cs.wikipedia.org/wiki?curid=184331", "title": "Římský senát", "text": "Římský senát\n\nŘímský senát byl v době republiky zřejmě nejvýznamnější institucí římského státu, přičemž senátoři, jeho členové, náleželi k nejváženějším římským občanům. Až do zrodu principátu nebyl senát obdařen zákonodárnou pravomocí, nýbrž mohl pouze schvalovat a vydávat nezávazná usnesení (\"senatus consultum\") určená lidovým shromážděním (\"comitia\"). Přesto disponoval značným vlivem na římskou politiku. Jednalo se o oficiální orgán, jenž přijímal zahraniční vyslance a jmenoval správce provincií. Také spravoval veřejné finance, pověřoval konzuly a navrhoval diktátory v případě ohrožení státu.\n\nZ dob, kdy Římu vládli ještě králové, existuje o senátu jen velmi nepatrné množství zpráv a informací. Původně představoval jakýsi poradní orgán, který usměrňoval politiku krále, sám ale nedisponoval žádnými rozhodovacími pravomocemi. Podle tvrzení mnoha antických autorů měl první senát svolat Romulus, mýtický zakladatel Říma. Senát, jenž se měl v době svého vzniku skládat asi ze stovky členů, tvořili podle Cicerona starší a zkušení muži (\"senex\" nebo také \"patres\"), vůdčí hlavy římských šlechtických rodů. Odtud pochází označení senátu jako „rady starších“. Vedle samotné poradní funkce vybírali senátoři také tzv. mezikrále (\"interrex\"), jak se nazýval nejvyšší správce státu po dobu od smrti dřívějšího krále po ustanovení nového. Senát plnil rovněž řadu úkolů z větší části pravděpodobně sakrálního charakteru. Teprve za krále Tarquinia Prisca, který prý dal rozšířit počet senátorů na dvojnásobek, měl senát tuto funkci postupně pozbýt, což mělo být zřejmě důsledkem vlivu Řeků. Avšak nelze ani vyloučit, že tato skutečnost nastala až mnohem později.\n\nPo vyhnání králů převzal senát roli nejvyšší autority v dosud ještě nepříliš silném římském státě. V nově vzniklém systému každoročně volených úředníků (magistratury) byl senát jedinou skutečně trvalou institucí. Symbolem mimořádného významu senátu byl oděv jeho členů: bílá \"tunica clava\" s širokým pruhem v barvě purpuru a prsten (nejprve železný, pak zlatý). Magistráti byli oprávnění nosit \"togu praetextu\" v bílé barvě a taktéž s pruhem purpurové barvy. Se zřetelem k jeho tradici připadla senátu role kontrolního a vedoucího orgánu, třebaže tato jeho oprávnění nebyla žádným způsobem právně zakotvena a vyplývala čistě z jeho autority (\"auctoritas senatus\"). V dobách republiky určoval senát, jehož počet členů se přijetím několika rodů sabinského a etruského původu rozrostl na asi 300, politiku římského státu. Na starosti měl zahraniční vztahy, dále potvrzoval zákony, případně se vyjadřoval k návrhům zákonů před zahájením procesu jejich schvalování v rámci komicií (\"comitia\"), ustavoval magistráty do funkcí, rovněž mohl odvolat úředníky a v neposlední řadě spravoval státní finance (\"aerarium\"). Všechny tyto kompetence činily ze senátu klíčový a nejvýznamnější orgán římské republiky. Senát prováděl své administrativní úkony podle zvykového práva. Díky své tradici a s tím spojené autoritě působil jako ochránce mravů a pořádku a strážce starých zvyků. Pokud se někdo (Říman nebo cizinec) protivil vůli senátu, protivil se de facto vůli římského státu. Toto spojení našlo svůj výraz v oné tak často zmiňované formuli SPQR – \"Senatus Populusque Romanus\" („Senát a lid římský“). Stejně jako shromáždění \"comitia centuriata\" a \"comitia tributa\", ale odlišně od \"consilia plebis\", podléhalo zasedání senátu podmínce splnění určitých náboženských pravidel. Proto k němu mohlo dojít jen na zasvěceném místě, obvykle curia Hostilia, ačkoliv oslava Nového roku probíhala v chrámu Jova Nejlepšího a Největšího a v době války se zasedání konala v chrámu bohyně Bellony. Před samotným jednáním musely být vykonány modlitby, posvátné oběti a \"auspicia\". Senát se směl scházet jen v době mezi východem a západem slunce a nesměl se sejít, pokud zasedalo některé z lidových shromáždění.\n\nPo skončení bojů mezi patriciji a plebeji ve 4. století př. n. l. bylo majetným plebejům umožněno vstoupit do senátu, třebaže ten ještě po hodně dlouhou dobu zůstával pevně v rukou senátorů patricijského původu (\"patres\"). Teprve v pozdějších staletích byl dokončen proces splynutí patricijů a plebejských rodů, kterým bylo umožněno zastávat veřejné úřady. Jejich spojením vznikla nová vedoucí politická vrstva – nobilita. Oficiální označení senátorů nyní znělo \"Patres et Conscripti\" („Otcové a přísedící“), ačkoliv přísná kontrola naplnění podmínek vstupu do senátu, do roku 312 př. n. l. prováděná konzuly a poté censory, značně ztěžovala možnost neurozených jedinců stát se senátory. Censor mohl také senátora zbavit členství, pokud jej shledal podezřelým z korupce, byl odsouzen k trestu smrti, případně dospěl k názoru, že senátor porušuje veřejnou morálku, znevažuje auspicie, anebo nerespektuje veto svého kolegy. Další cestou pro plebeje jak se dostat do senátu byl \"cursus honorum\" („cesta poct“), tedy absolvování politické kariéry skládající se z několika stupňů: quaestury, aedility, praetury a konzulátu. Již záhy se stalo tradicí, že oba konzulové byli po skončení svého funkčního období přijati za členy senátu. Tato zvyklost se postupem času stále rozšiřovala, až nakonec i zastávání pouhé quaestury poskytovalo nárok na přijetí. Počet senátorů stále narůstal. Za Sully byl senát rozšířen na 600 osob. Za Julia Caesara se toto už beztak vysoké číslo dále zvýšilo až na asi 900 lidí.\n\nUvnitř senátu existovala mezi jeho členy vlastní hierarchie, která byla určována jednak původem jednotlivých senátorů (například patricijové měli oproti plebejům rozšířené hlasovací právo) a jednak podle zastávaných úřadů a dosaženého věku. Mezi nejvlivnější členy senátu náleželi \"consulares\", tedy ti senátoři, kteří zastávali úřad konzula. Jejich počet se pohyboval zhruba kolem čtyřiceti. Ten senátor, který byl do senátního alba zanesen censorem na prvním místě, byl nazýván \"princeps senatus\" („první senátor“). Předsedajícím shromáždění se stal vždy ten úředník, který dal senát svolat. Právo svolat zasedání senátorů náleželo konzulům, praetorům a později bylo přiznáno také tribunům lidu. Jednání senátu bylo veřejné a konalo se dvakrát měsíčně. Přítomnost na zasedání byla povinná, nedostavení se bylo trestáno peněžitou pokutou. V době pozdní republiky se v senátu zrodila konzervativní frakce, vedená takovými politiky jako byli Quintus Lutatius Catulus nebo Cato starší. Cicero je nazýval \"boni\" („dobří muži“) případně \"optimates\". Tehdejší neklidná doba byla charakteristická sociálním napětím mezi frakcemi optimátů a populárů (\"populares\"). Jejich soupeření přerostlo v zuřivé střety mezi občany, násilnosti a otevřený ozbrojený boj v 1. století př. n. l. K optimátům se řadili také Lucius Cornelius Sulla a Gnaeus Pompeius Magnus, zatímco Gaius Marius, Lucius Cornelius Cinna a Gaius Julius Caesar stáli v čele populárů. Jednotliví senátoři ale nebyli stálými členy těchto frakcí, jak se někdy soudí. Politici zřejmě často měnili svoji podporu podle svého osobního postoje k různým návrhům zákonů či k vůdcům frakcí.\n\nPo téměř sto let trvajících občanských válkách římská republika na konci 1. století př. n. l. fakticky zanikla. Poslední pokus zachránit republiku v její někdejší podobě, po zavraždění Julia Caesara, skončil krvavou katastrofou, které padli za oběť mnozí senátoři. Když Octavianus po svém vítězství v bitvě u Actia v roce 31 př. n. l. nastolil nový řád, senátoři už mu v tom prakticky nebyli schopni nijak vážně odporovat. Nově vzniklý systém vlády, nazývaný principát, sice zdánlivě respektoval a zachovával republikánské tradice a instituce, avšak veškerá reálná moc skončila v rukou \"principa\", tedy prvního občana ve státě. Ačkoliv senátní usnesení nabyla od nynějška sílu zákonů, čímž bylo postavení senátu a jeho členů jakoby posíleno, ve skutečnosti byla jeho moc ryze formální a iluzorní, neboť mu nezbývalo než plnit veškerá přání a rozmary císařů. Současně byl snížen počet senátorů na 600. S Octavianem udržoval senát vcelku přátelský vztah, což dokládá také fakt, že mu senátoři udělili titul Augustus („Vznešený“), jež se měl napříště stát součástí titulatury všech následujících císařů. Sám Augustus usiloval o to, aby se během své vlády opíral o podporu senátu. Pozvolnému vymírání a úpadku vlivu starých senátorských rodů se pokusil neúspěšně zamezit prosazováním manželského zákona, kterým měli být upřednostňováni ženatí senátoři a zvláště senátoři s dětmi. Na počátku 2. století už měl prý v senátu zastoupení pouze jediný starobylý patricijský rod.\n\nStále více členů senátu tvořili romanizovaní provinciálové, nejprve ze západu, později z Orientu a nakonec ve 3. století také z Ilýrie a z Afriky. Za vlády Septimia Severa, který mimochodem sám pocházel ze severní Afriky, reprezentovali Italové sotva polovinu členů senátu. Souběžně docházelo k úpadku vážnosti senátorů, čímž také klesal jejich zájem na účasti na zasedáních senátu, které se i nadálo konalo v Římě dvakrát do měsíce. Bývalí magistráti s titulem čestných senátorů raději odcházeli na své statky rozeseté po celé říši. První konflikt mezi císařem a senátem se objevil po smrti Augusta a nástupu Tiberia v roce 14. Ten v prvních letech své vlády úzce spolupracoval se senátem. Dokonce mu přiznával více než jen poradní funkci a přenesl na něho kompetence nyní už nesvolávaných lidových shromáždění. Tiberius formálně pouze navrhoval zákony, jejichž schválení záleželo zcela na vůli senátu. Principát byl však již natolik pevně zakořeněný, že mnoho senátorů vycházelo císaři vstříc až nepřiměřeně ochotně ba přímo patolízalsky. Tiberiovi nástupci však projevovali stále menší zájem podílet se na tomto pokryteckém divadle.\nPo smrti Tiberia se senátoři pokusili udržet si své oprávnění potvrzovat nastupujícího císaře. Čistě formálně se tak císařové ujímali vlády nad říší teprve v momentě, kdy senát vydal patřičný zákon. Avšak stále většího významu v otázce nástupnictví nabývala spíše podpora legií než senátorů. Ti byli stále více bezmocní, třebaže se neustále snažili představovat protiváhu vzrůstajícímu vlivu vojáků. Ukázkovým příkladem těchto sporů mezi senátem a armádou byl rok 238, kdy senát po smrti obou Gordianů ustanovil za císaře dva své členy: Pupiena a Balbina. Oba císaři však byli o pouhých 99 dní později zavražděni pretoriánskou gardou. Vliv senátu v následující době silně závisel na osobnosti toho kterého císaře. V prvních stoletích císařství se našlo ještě několik vládců (jako například Vespasianus, Nerva, Marcus Aurelius nebo Alexander Severus), kteří respektovali senát a snažili se vládnout ve shodě s ním. Nicméně nejpozději od 3. století a především v období vlády vojenských císařů byla jeho moc stále více marginalizována. Kompetence senátu zůstaly nedotčeny především v těch oblastech, které neměly na osudy římské říše až tak zásadní dopad (soudnictví). Samotnou zákonodárnou pravomoc si senát sice nadále podržel, ve skutečnosti však mohli císařové vydávat zákony i bez souhlasu senátorů (takovéto zákony ale zpravidla nebyly označovány slovem \"lex\").\n\nKvůli trvalé nepřítomnosti většiny pozdně antických císařů v Římě měl senát příležitostně dost volného prostoru k vlastní politické seberealizaci. Přesto nebylo možné zastavit pokračující úpadek významu senátu, který tak ztratil i poslední zbytky své reálné moci. Císařové již od dob konstantinovské dynastie nevyžadovali při svém nástupu uznání senátu, a třebaže oprávnění vydávat zákony senátu nadále příslušelo, téměř je nevyužíval. Senát si udržel prakticky jedinou ze svých někdejších výsad, a to rozhodovat ve věci obžaloby svých členů v případě velezrady. Senát a senátoři ovšem stále ještě požívali značné vážnosti a ojediněle se dokonce stával místem přijímání závažných politických rozhodnutí. V době rozdělení římské říše v roce 395 již senát nebyl ničím víc než pouhou městskou radou města Říma, neboť od časů Konstantina Velikého sídlil senát také v Konstantinopoli. Ten pak zřejmě za vlády Constantia II. získal stejná privilegia jako jeho západní vzor. Italští senátoři ale zřejmě převyšovali své východní kolegy svým původem a majetkem. Kromě toho byl římský senát i nadále pokládán za symbol či ztělesnění velikosti a slávy Říma. Některé mocné rody, jako například Aniciové, byly zastoupeny v obou polovinách říše a vytvářely tak určitý sjednocující prvek. Na východě stejně jako na západě se senátoři členili do několika různých hodností: \"clarissimi\", \"spectabiles\" a \"illustres\". V 5. století se senát stal fakticky shromážděním nejvyšších aktivních a bývalých císařských úředníků a čítal stěží více než 100 členů. Až do porážky uzurpátora Eugenia v roce 394 představoval senát v Římě také útočiště stoupenců starořímských, pohanských tradic, ačkoliv stále více jeho příslušníků vyznávalo křesťanství. Nejznámější pohanští senátoři na konci 4. století byli Quintus Aurelius Symmachus, Virius Nicomachus Flavianus a Vettius Agorius Praetextatus. Po Eugeniově sesazení ale pohanští tradicionalisté rychle upadli do bezvýznamnosti, když Theodosius I. další uctívání bohů zakázal. S těmito událostmi je spojeno také definitivní odstranění oltáře bohyně Victorie z budovy senátu.\n\nPozoruhodnou skutečností byl fakt, že navzdory zániku západořímské říše v roce 476 senát v Římě nadále existoval. Senát přetrval takřka celé bouřlivé období 6. století, i když jeho postavení za nově nastolené germánské vlády po pádu říše není zcela jasné. Zřejmě hlavně zpočátku úspěšně spolupracoval s novými germánskými pány Itálie. Ještě za Odoakera nebo Theodoricha byla senátorům potvrzena jejich privilegia a byly raženy mince s iniciálami SC (\"senatus consultum\"). I nyní byli jmenováni konzulové – jeden na východě a jeden v Itálii. Tím mělo být navozeno alespoň formální zdání jednoty říše. Po roce 534, kdy byl zahájen východořímský útok proti Ostrogótům v Itálii, už nejsou známy žádné zmínky o jmenování konzulů na západě. Náročná a dlouhá válka mezi Góty a východními Římany uštědřila italským senátorům poslední ránu. Když dal císař Justinián I. po svém vítězství v roce 554 zrušit v Itálii všechny úřady zastávané dosud senátory, význam senátu rapidně poklesl. Vpádem Langobardů na Apeninský poloostrov o několik let později (568) byl pak jeho osud definitivně zpečetěn. Posledním údajem prokazujícím existenci senátu bylo vyslání dvou delegací římských senátorů k císařskému soudu do Konstantinopole za vlády Tiberia II. Konstantina v letech 578 a 580. Senát je také zmiňován ještě při příležitosti nástupu papeže Řehoře Velikého. Od roku 542 přestali být jmenováni konzulové také v Konstantinopoli (konečný zánik tohoto úřadu se ale datuje až do 8. či 9. století). Senát v byzantské říši však přetrval až do jejího konce. Ovšem východořímská senátorská aristokracie vymizela na počátku 7. století v důsledku Fokovy tyranie a vpádu Arabů. Její místo zaujaly nově se rodící byzantské šlechtické rody, které ale postrádaly povědomí o někdejším významu senátu a klasické vzdělání, jež byly pro antické senátory typické. Byzantský senát tudíž připomínal svůj antický vzor jen velmi vzdáleně.\n\nSenátní usnesení (\"senatus consultum\", zkráceně SC), příležitostně označováno také jako \"decretum\" nebo \"sententia\", bylo nařízení, které senát po proběhlé rozpravě a schválení uděloval úředníkům. Teoreticky nebylo takové usnesení nijak závazné, v dobách republiky se ale sotvakdo odvážil vzpírat se takovému příkazu, neboť nerespektování výslovné vůle patricijů resp. nobility by v podstatě mělo za následek konec kariéry příslušného úředníka. Přesto občas docházelo k tomu, že nějakému usnesení senátu stály v cestě určité zákonné překážky. Tak například tribun lidu mohl uplatnit své právo veta. Takto postižené usnesení se následně změnilo v pouhé doporučení (\"senatus auctoritas\"). Po schválení bylo usnesení senátu sepsáno a uloženo v Saturnově chrámu, ve kterém spočíval také státní poklad. Méně důležité písemnosti, jako třeba protokoly, nepříliš významné projevy a další podobné dokumenty byly uschovány ve státním archivu nazývaném \"tabularium\". Senátoři byli povinni předložit schválené usnesení veřejnosti. Od dob Caesara byla usnesení vyvěšována na Foru Romanu, kde k nim měli přístup všichni občané. Od 2. století př. n. l. se navíc vyskytovalo tzv. \"senatus consultum ultimum\", tedy zvláštní usnesení senátu, které vybranému úředníkovi propůjčovalo na určitou dobu mimořádné pravomoci. Takovéto opatření mělo za následek, že už bylo jen zřídkakdy nutné jmenovat diktátora. Oběma zvoleným konzulům tak mohla být přiznána neomezená moc na celé jejich roční funkční období. Zákonnost takovéhoto postupu, v němž senát vystupoval jako nejvyšší rozhodující orgán (zatímco teoreticky náležela taková funkce různým druhům lidových shromáždění), byla ale přinejmenším sporná. Za císařství docházelo stále řidčeji k přijímání usnesení senátu nezávisle na vůli císaře. Poslední známá zmínka o přijetí usnesení z vlastní iniciativy senátu je z roku 178 a týkala se nové zákonné úpravy dědického práva, konkrétně dědění dětí po smrti jejich matky (\"senatus consultum Orfitianum\", orfanus = sirotek).\n\nV roce 4 př. n. l. přiznal Augustus senátu právo projednávat v příslušných soudních komisích případy \"repetundae\" (obžaloba správců provincií kvůli nezákonnému přivlastnění si majetku) a \"maiestas\" (obžaloba z velezrady). Augustus chtěl tímto způsobem zamezit poklesu významu senátu. K řízení \"de repetundis\" docházelo poměrně často, neboť místodržitelé provincií nebyli ve své lakomosti a vykořisťování prakticky nijak omezováni zákonem. Velmi známá je žaloba proti Marcu Priscovi, správci Afriky, jíž popsal ve svých dopisech Plinius mladší. Tacitus i Plinius v této souvislosti hovoří o značné míře korupce v řadách správců provincií. Průběh procesu odpovídal obvyklému postupu při soudním řízení: Vždy dva senátoři byli určeni k obžalobě resp. k obhajobě. Po třídenním projednávání dané záležitosti přednesli všichni čtyři senátoři své závěrečné řeči. Poté se konzulové případně prokonzulé poradili ohledně provinění dotčené osoby a na závěr řízení byl obžalovaný buď odsouzen nebo osvobozen.\n\nS obžalobami z velezrady jsme dnes obeznámeni méně. Samotný pojem velezrady Římané vztahovali na velice široký počet případů. Senát prokazatelně rozhodoval v záležitostech, jež se týkaly jak pokusy o ozbrojený převrat tak i údajnou velezradou pro nošení mincí s císařovým portrétem na toaletu. Teoreticky tak mohl být z velezrady obžalován téměř každý. Zvůle císařů dosáhla v tomto směru svého vrcholu za vlády Tiberia a Nerona, kdy byly takto připraveny o život stovky lidí. V oblasti soukromého práva měl senát již za republiky jisté možnosti uplatňování vlastní soudní pravomoci. Z dob republiky je znám rovněž jeden případ, kdy senát sloužil jako soudní orgán v záležitosti velezrady. Když se Catilina neúspěšně pokusil o státní převrat, byl souzen právě senátem. Různí tehdejší vysoce postavení politikové toto jednání kritizovali jako nezákonné, nicméně popravě Catiliny a jeho stoupenců tím nezabránili.\n\n\n"}
{"id": "184333", "url": "https://cs.wikipedia.org/wiki?curid=184333", "title": "Bahnička", "text": "Bahnička\n\nBahnička (\"Eleocharis\") je rod jednoděložných rostlin z čeledi šáchorovité (\"Cyperaceae\"). Někteří autoři řadili (hlavně v dávnější minulosti) druhy rodu bahnička (\"Eleocharis\") do rodu skřípina v nejširším pojetí (\"Scirpus\" s.latissimo.). V současnosti však většina autorů tato pojetí už nezastává.\n\nJedná se o vytrvalé nebo jednoleté, většinou trsnaté byliny, často s oddenky, někdy i výběžky, vzácně i s hlízkami. Jsou jednodomé, převážně s oboupohlavnými květy. Lodyhy jsou na průřezu oblé, někdy smáčknuté. Listy jsou pouze bázi, zpravidla redukované na pochvy, čepel chybí, občas některé čepele vyvinuty, ale i pak jsou většinou velmi zakrnělé, osinovité, jen u málo druhů jsou delší, do 6 cm, jazýček chybí. Fotosyntetickou funkci přebírá hlavně stonek. Květy jsou v květenstvích, v kláscích s květy spirálně uspořádanými. Klásek je jednotlivý, vrcholový, listeny na bázi chybí, ale na bázi klásku bývá 1 nebo několik sterilních (bez květu) plev. Okvětí je přeměněno nejčastěji v 3-6 štětinek, které jsou nazpět obrácenými chloupky drsné, někdy jsou zakrnělé. Tyčinky jsou 2-3, jsou volné. Gyneceum je složeno většinou ze 2-3 plodolistů, je synkarpní, blizny 2-3, semeník je svrchní. Plodem bikonvexní nebo trojhranná nažka.\n\nJe známo asi 200 druhů, které jsou rozšířeny téměř po celém světě. Asijská bahnička sladká (\"Eleocharis dulcis\") má jedlé kořenové hlízky, které jsou v Číně a ve Vietnamu konzumovány pražené, pečené nebo vařené v páře.\n\nV ČR roste 6-9 druhů (záleží na pojetí), všechno to jsou mokřadní nebo bahenní druhy. Na obnažených dnech rybníků a jiných nádrží a nádržek roste bahnička vejčitá (\"Eleocharis ovata\") a bahnička jehlovitá (\"Eleocharis acicularis\"). Vzácný a kriticky ohrožený druh (C1) je bahnička chudokvětá (\"Eleocharis quinqueflora\"), která roste na slatinných loukách. Taxonomicky obtížný je komplex bahničky mokřadní (\"Eleocharis palustris\" agg.), ke kterému patří následující druhy: bahnička jednoplevá (\"Eleocharis uniglumis\") – v ČR 2 poddruhy (nebo druhy podle pojetí): bahnička jednoplevá pravá (\"Eleocharis uniglumis\" subsp. \"uniglumis\") a momentálně v ČR nezvěstná (A2) bahnička jednoplevá Sternerova (\"Eleocharis uniglumis\" subsp. \"sterneri\"); dále pak bahnička mokřadní (\"Eleocharis palustris\") – v ČR 2 poddruhy (nebo druhy podle pojetí): bahnička mokřadní pravá (\"Eleocharis palustris\"\" subsp. palustris) a bahnička mokřadní obecná (\"Eleocharis palustris\" subsp. \"vulgaris\"); dále bahnička bradavkatá (\"Eleocharis mamillata\") – v ČR 2 poddruhy (nebo druhy podle pojetí): bahnička bradavkatá pravá (\"Eleocharis mamillata\" subsp. \"mamillata\") a bahnička bradavkatá rakouská (\"Eleocharis mamillata\" subsp. \"austriaca\").\n\n\n\n\n \n"}
{"id": "184338", "url": "https://cs.wikipedia.org/wiki?curid=184338", "title": "James Ussher", "text": "James Ussher\n\nJames Ussher (někdy psán \"Usher\") (4. ledna 1581, Dublin – 21. března 1656, Reigate, Surrey) byl anglikánským arcibiskupem z Armaghu, irským primasem v letech 1625 až 1656 a plodným náboženským učencem, který se nejvíce proslavil vydáním chronologie, ve které spočítal podle bible datum stvoření světa na 23. říjen roku 4004 př. n. l.\n\nUssher se narodil v irském Dublinu ve staroanglické rodině normanského původu. Jeho dědeček, James Stanihurst, byl předsedou irského parlamentu, jeho otec byl úředníkem u kancelářského soudu. Ussherův mladší, a jediný přeživší, bratr, Ambrose, se stal slavným učencem arabštiny a hebrejštiny. Podle jeho životopisce a kaplana, Nicholase Bernarda, byl starší bratr učen čtení dvěma slepými, staropanenskými tetami.\n\nUssher byl nadaným lingvistou. V Dublinu začal navštěvovat Free School a poté, 9. ledna 1594, ve věku třinácti let, vstoupil do nově založené (1591) Trinity College v Dublinu. Roku 1598 obdržel titul bakaláře svobodných umění a roku 1600 získal titul magistra společenských věd (ačkoli Nicholas Bernard, jeho první životopisec, tvrdí, že titul získal až po roce 1601). V květnu 1602 byl ustanoven protestantským duchovním v kostele státní irské církve, v Trinity College, (a snad i ve stejný den knězem), svým strýcem Henry Ussherem, arcibiskupem v Armaghu a irským primasem.\n\nDále se stal roku 1605 kancléřem v katedrále St. Patrick v Dublinu a obdržel prebendu ve Finglasu. V roce 1607 se stává profesorem a bakalářem teologie na Trinity College, doktorem teologie pak roku 1612. Rok 1615 mu přináší vicekancléřství a roku 1616 se stává zástupcem děkana. Roku 1613 si bere za ženu Phoebe, dceru předchozího proděkana, Luke Challonera, a vydává svou první práci. Roku 1615 je také těsně spjatý s prvním přiznáním víry irské církve.\n\nRoku 1619 Ussher vycestoval do Anglie, kde setrval dva roky. Jeho jediné dítě, dcera Alžběta, se narodila v Londýně roku 1619. Známým se stal po setkání s Jamesem I. Roku 1621 byl jmenován biskupem v hrabství Meath. Stal se známou irskou osobností, výrazným učencem a v roce 1623 pak členem tajné rady. Od roku 1623, dokud se nevrátil roku 1626 zpět do Anglie, byl omluven od svých episkopálních povinností kvůli studiu církevní historie a zároveň byl navržen na funkci primase Irska a arcibiskupa v Armaghu, kde nastoupil po svém strýci.\n\nPo jeho posvěcení roku 1626, Ussher našel sám sebe v rozbouřených politických časech. Zvýšení napětí mezi Anglií a Španělskem a tím i nutnost zabezpečení Irska přinutila Karla I. k nabídce řady ústupků irským katolíkům, včetně náboženské snášenlivosti, známé jako Graces, výměnou za peníze na vydržování armády. Ussher byl přesvědčeným kalvinistou a s obavami sledoval možnost lidí považovaných za protikřesťanské papežence zvyšovat libovolně svou moc. V listopadu 1626 svolal do svého domu tajné setkání irských biskupů, které sestavilo tzv. „Soud arcibiskupů a biskupů Irska“. Ten začíná:\nNáboženství papeženců je pověrčivé a modlářské; jejich víra a doktrína chybná a kacířská; jejich víra v každém ohledu odpadlická; poskytnout jim tedy toleranci, nebo jim dovolit volné uplatňování jejich náboženství a vyznávání víry a doktríny, je bolestným hříchem.\nToto provolání nebylo publikováno dokud nebylo přečteno v dubnu 1627 v Dublinu na závěr řady kázání proti Výsadám (Graces). V konečné fázi nebyly Výsady potvrzeny irským parlamentem.\n\nV průběhu čtyřletého mezivládí mezi zástupci lordů od roku 1629, vzrostlo úsilí o dosažení náboženské shody uvnitř Irska. Roku 1633 Ussher napsal novému arcibiskupovi v Canterbury, Williamu Laudovi ohledně získání podpory pro uvalení pokut za nerespektování Anglikánské církve (tzv. Recusancy) na irské katolíky. Thomas Wentworth, který roku 1633 dorazil do Irska jako nový zástupce vládce, se odklonil od tlaku na shodu a uvedl, že irská církev by se měla především zaměřit na zvýšení svých finančních rezerv a získávání dalších prostředků. Rozhodl také dlouhotrvající spor ohledně primaství mezi Armaghem a Dublinem ve prospěch Armaghu.\n\nNicméně Ussher se brzy dostal do neshod se stoupajícím arminianismem, Wentworthem a chvályhodnou snahou po shodě mezi anglikánskou církví a stále více kalvinistickou irskou církví. Ussher čelil tomuto tlaku na shromáždění roku 1634, které garantovalo že anglické články víry nudou přijmuty stejně jako irské články a ne je nahrazovat.\n\nVe stejném roce Ussher prohrál boj při blokování jmenování Arminiana proboštem na Trinity College, rok 1635 bylo jasné, že Ussher ve skutečnosti ztratil kontrolu nad církví Johna Bramhalla, biskupa z Derry, ať už v každodenních nebo politických záležitostech.\n\nTradiční Ussherův portrét je mírný učenec místního významu, který byl přinejlepším průměrným politikem a správcem: ve skutečnosti byl efektivním biskupem a arcibiskupem, důležitým politikem a přestože byl zpátečnický, hledal raději cestu smíření a dohody než cestu konfrontace. Pověsti o tom, že se úspěšně postavil proti používání irského jazyka při bohoslužbách Williamem Bedellem, biskupem v Kilmore, byly vyvráceny.\n\nKdyby Ussher chtěl, mohl být významným učencem. Byl také často zaneprázdněný rozsáhlými debatami s římskokatolickými bohoslovci. Jako student dokonce vyzval svého jezuitského příbuzného (Ussherova matka byla římsko-katolického vyznání) k veřejné disputaci ohledně identifikace papeže s antikristem. Ussher také hodně psal ohledně teologie a církevní historie, ale tyto práce postupně nahrazovaly antikatolické práce. Stejně jako jeho učení i on byl známý charitou a svou dobrou náladou.\n\nUssher opustil Dublin pro svou episkopální rezidenci v Droghedě, kde se soustředil na svou arcidiecézi a svůj výzkum. Roku 1632 publikoval průkopnickou studii středověké irské církve, \"Veterum epistolarum Hibernicarum sylloge\", ve které dokazuje, že raná irská církev se lišila od Říma ohledně Velikonoc a zdokumentoval růst papežské kontroly (naznačuje historickou odlišnost irské církve od církve římské). Roku 1639 publikoval historii křesťanství v Británii k danému datu,\"Britannicarum ecclesiarum antiquitates\". Tento popis rané keltské církve v Británii a Irsku byl uznáván až do 20. století.\n\nV roce 1640 se odebírá z Irska do Anglie vzhledem k měnícím se poměrů. Rok před občanskou válkou je díky své pověsti učence a mírného kalvinisty vyhledáván králem i parlamentem. Roku 1641 ztratil Ussher díky irskému povstání katolíků svůj domov a příjmy, parlament mu odhlasoval penzi 400 liber zatímco král ho odměnil příjmy a majetkem neobsazeného stolce v Carlisle. Navzdory svému kalvínství byl Ussher roajalistou, který podporoval krále a Wentwortha (nyní hrabě Stafford) při nadcházejících událostech a obhajoval episkopát. Tváří v tvář útokům puritánů na instituci biskupství napsal nebo editoval pět knih, ve kterých demonstroval existenci biskupů od nejranější církevních dob. Poslední dvě pojednání, týkající se Ignáciových listů dosáhly obzvláštního ohlasu a jsou dodnes předmětem moderního zkoumání.\n\nBěhem občanské války se Ussher angažoval ve prospěch krále a zůstal mu věrný, když odmítl pozvání připojit se roku 1643 k Westminsterskému shromáždění. Odcestoval do Oxfordu, pak Bristolu, Cardiffu a nakonec do St Donat's. V červnu 1646 se vrátil zpět do Londýna, kde zůstával pod ochranou své přítelkyně, hraběnky z Peterborough, v jejím domě. Začátkem roku 1647 se stal kazatelem v Lincolnově hostinci a navzdory své loajalitě k monarchii byl chráněn svými přáteli v parlamentu. V roce 1649 sledoval popravu Karla I. ze střechy domu hraběnky z Peterborough, ale omdlel ještě před dopadem sekery.\n\nUssher se nyní soustředil na výzkum a psaní a vrátil se ke studiu chronologie a církevních otců. Po roce 1647 pracoval na původu víry a o rok později vydal pojednání v kalendáři. To byla pouze zkušební práce před napsáním jeho nejslavnější práce \"Annales veteris testamenti, a prima mundi origine deducti\" (Kroniky starého zákona vyvozující původ světa), která se objevila roku 1650 a její pokračování \"Annalium pars postierior\" roku 1654. V této práci spočítal datum stvoření světa na soumrak předcházející neděli 23. října, roku 4004 př.n.l. Jiní akademičtí učenci spočítali jiná data stvoření, jako například akademik z Cambridge, John Lightfoot. Čas je často chybně uváděn jako 9 hodin dopoledne nebo dopoledne 23. října. Ohledně diskuse a metodologie výpočtu data stvoření světa pojednává článek Ussherova chronologie.\n\nUssherova práce je občas, a často uštěpačně, spojována s mladozemským kreationismem, který trvá na tom, že svět byl stvořen teprve před pár milénii.\n\nV dnešní době, kdy se opíráme o výsledky takových disciplín jako je geologie a paleontologie, se může zdát výpočet počátku stvoření světa banální a mírně výstřední aktivitou. V současnosti odborná vědecká komunita zastává názor, že Země je 4,55 miliardy let stará a vesmír 13,7 miliard let. Ale dříve byl výpočet stáří světa důležitý úkol, kterým se zabývalo mnoho renesančních učenců, jak se o to pokusil např. Joseph Justus Scaliger.\n\nUssherova chronologie představuje značný, vědecky erudovaný výkon. Její sestavení vyžadovalo znalost historie Bible, což vyžadovalo obrovskou hloubku znalostí o starověku, včetně rozmachu Peršanů, Řeků a Římanů. Dále pak při sestavování chronologie bylo nutná odborná znalost biblických jazyků a hluboká znalost samotné Bible. Jeho popis historických událostí, o kterých měl kromě bible mnoho dalších zdrojů, je v úzké shodě s moderním popisem; např. smrt Alexandra Velikého klade do roku 323 př. n. l. a Julia Caesara do roku 44 př. n. l.. Časový interval mezi potopou a stvořením světa závisel na používané verzi Starého zákona: Hebrejský (1656 let), Samaritánský Pentateuch (1307 let) nebo Etiopský text (2262 let). Ussher preferoval hebrejský text. \"Anály\" byly nedávno vydané v moderní angličtině.\n\nRoku 1655 Ussher publikuje svou poslední knihu, \"De Graeca Septuaginta Interpretum Verisone\", první vážné přezkoumání Septuaginty, v porovnání s přesným zněním hebrejského textu Starého zákona. O rok později se odebral do domu hraběnky z Peterborough v Reigate, Surrey. 19. března po večeři ucítil prudkou bolest a uchýlil se do postele, kde zemřel v jednu hodinu 21. března ve věku 75 let. Jeho poslední slova zněla \"Ó Pane odpusť mi, především mé hříchy ze zanedbání povinností\". Jeho tělo bylo nabalzamováno a pohřbeno v Reigate, ale na Cromwellovo naléhání byl proveden 17. dubna veřejný pohřeb a Ussher byl uložen do kaple sv. Erasma ve Westminsterském opatství.\n\n\n\n\n"}
{"id": "184340", "url": "https://cs.wikipedia.org/wiki?curid=184340", "title": "Josef Navrátil", "text": "Josef Navrátil\n\nJméno a příjmení Josef Navrátil má více nositelů:\n\n"}
{"id": "184344", "url": "https://cs.wikipedia.org/wiki?curid=184344", "title": "ArenaNet", "text": "ArenaNet\n\nArenaNet je americká softwarová společnost vyvíjející počítačové hry. Patřící pod jihokorejský NCsoft. Studio bylo založeno v roce 2000 skupinou vývojářů z Blizzard Entertainment ( Mike O'Brien, Patrick Wyatt and Jeff Strains ) za účelem vyrábět online hry. Jejich první MMORPG hra Guild Wars zaujala hráčskou veřejnost absencí měsíčních poplatků a unikátním pojetím hraní.\n\nArenaNet zatím vydal čtyři hry série Guild Wars a za sebou má také vydání hry Guild Wars 2.\n\n\n"}
{"id": "184345", "url": "https://cs.wikipedia.org/wiki?curid=184345", "title": "Scooter Select10n", "text": "Scooter Select10n\n\nScooter Select10n je šesté kompilační album německé hudební skupiny Scooter. Bylo vydáno pouze v Rakousku, roku 2004 a obsahuje deset skladeb.\n"}
{"id": "184348", "url": "https://cs.wikipedia.org/wiki?curid=184348", "title": "Třesavka velká", "text": "Třesavka velká\n\nTřesavka velká (\"Pholcus phalangioides\") je pavouk z čeledi třesavkovití.\n\n\nTřesavka velká dosahuje velikosti těla 7–12 mm, ovšem působí mnohem větší kvůli dlouhým končetinám (v rozpětí i více než 5 cm).\n\nZbarvení je šedobílé s neurčitou tmavší kresbou. Má osm očí, které lze vidět jen při zvětšení lupou. Oči jsou seskupené po třech na stranách hlavohrudi (dvě triády) a mezi nimi se nachází jedna dvojice očí zřetelně menších.\n\nNápadný pavouk s bizarním vzhledem. Délka těla 11–12 mm (hlh. 3 mm). Hlavohruď je kruhovitá, vpředu s vystouplým očním hrbolkem, na kterém jsou oči uspořádány po třech na obou stranách a dvě uprostřed. Ve středu hlavohrudi je jednolitá tmavá skvrnka. Sternum je jednobarevné šedavé. Zadeček je protáhlý, u samic, které čekají kokon je zadeček oválný. Na svrchní straně zadečku bývají tmavší skvrnky, zejména u samců. Celkové zbarvení je šedavé, béžové. Nohy jsou nápadně dlouhé a tak pavouk připomíná sekáče. Na kloubech noh jsou tmavší skvrnky.\n\nVzhledově, zejména dlouhýma nohama připomíná sekáče – tak získala druhové jméno \"phalangioides\" (sekáči – Phalangioidea). Ovšem při bližším pohledu je zřetelně vidět rozdělení těla (tenkou stopkou) na hlavohruď a zadeček.\n\nJe hojná na mnoha místech Evropy, přičemž v severních částech střední Evropy je vzácnější.\n\nV České republice je doložena od roku 1959, přičemž pvní nález pochází ze Semil (Jan Buchar).\n\nTřesavka velká je nepůvodní druh zavlečený do Evropy ze Středomoří a rychle se rozšiřuje ve střední Evropě.\n\nDle dat České arachnologické společnosti byla v ČR nejčastěji pozorována samice, a to v květnu, v nadmořské výšce 300–350 m v interiéru budov.\n\nSynantropní druh, který se vyskytuje převážně v budovách, hlavně ve vyhřívaných a suchých sklepích i v místnostech, také v kůlnách, garážích atp. Přezimuje výhradně v nezamrzajících prostorách. Ve volné přírodě ho téměř nenalezneme.\n\nZpravila na rozhraní stěny a stropu snová řídké sítě s nepravidelně uspořádanými vlákny a zavěšuje se hřbetem dolů, přichycena koncovými drápky končetin. Při vyrušení rozkmitá tělo zavěšené v síti (odtud český název rodu třesavka a čeledi třesavkovití), takže se v zorném poli predátora rozostří a nelze ji postřehnout.\n\nŽiví se hmyzem (např. rybenkami), stínkami a také jinými pavouky včetně třesavky sekáčovité, druhu v ČR původního. Ulovenou kořist zabalí – drží ji třetím párem nohou a omotává ji vláknem pomocí čtvrtého páru nohou. Usmrcuje ji poměrně silným jedem. Současně s ním vstříkne do těla kořisti trávicí enzymy, takže potravu přímá natrávenou (mimotělní trávení); po chvíli z těla vysaje řídkou kašovitou hmotu. Zvláštností je neuvěřitelně výkonný savý žaludek (např. pakomára vysaje jedním otvorem v jeho noze).\n\nJed třesavky velké působí i na případné predátory, viz lehké přiotrávení pouštního pavoukovce solifugy, která třesavku pozřela. Člověku ale jed třesavky neublíží – třesavka není schopná prokousnout lidskou kůži.\n\nVýsledky studie Novotného a Huly naznačují, že třesavka velká může negativně ovlivnit populace původních českých druhů pavouků, protože dospělci konzumují mláďata jiných druhů. To může mít škodlivý účinek na budoucí populace původních synantropních druhů. Testováno bylo pět druhů: skákavka skleníková (\"Hasarius adansoni\"), třesavka Simonova (\"Psilochorus simoni\"), snovačka skleníková (\"Parasteatoda tepidariorum\"), pokoutník tmavý (\"Tegenaria atrica\") a pokoutník domácí (\"Tegenaria domestica\").\n\n\n\n"}
{"id": "184352", "url": "https://cs.wikipedia.org/wiki?curid=184352", "title": "Formule 2", "text": "Formule 2\n\nFormule 2 (Formula Two zkráceně F2) je seriál automobilových závodů pro monoposty na okruhu. V roce 1948 byla přidružena do FIA jako třída kadet pro formule 1, čímž byla vytvořena postupová hierarchie pro monoposty - F1, F2 a F3.\n\nFormule 2 vznikla už v době před druhou světovou válkou. Tehdy se nazývala voiturette (\"malolitrážní automobil\"). Smyslem seriálu bylo umožnit málo zkušeným jezdcům získat levné závodní auto a hlavně možnost účastnit se závodů. Největší rozdíl mezi F1 a F2 byl v motorech. Zatímco voiturette používala 1500 cm³ v královské třídě, která jezdila Grand Prix, v F1 byly povoleny motory o objemu 3000 cm³ s přeplňováním nebo 4500 cm³ atmosférické.\n\nPo válce vzniká Formule A a B (následně Formule 1 a 2). Formule A se rozhodla pokračovat v načaté cestě s vozy předválečné výroby s motory o objemu 4500 cm³ bez dmýchadla. \"Voiturette\" s motory 1500 cm³ s přeplňováním se označovala jako formule B. FIA v roce 1948 pojmenovala kategorii, která připravovala jezdce na silnější kategorii, např. formule 2.\n\nMenší a slabší motory (2000 cm³ nebo 750 cm³ s kompresorem) byly montovány do mnohem menších a lehčích vozů a hlavně levnějších než formule 1. To byly aspekty, které dávaly odvahu novým konstruktérům vstoupit na závodní dráhu, tak jako třeba Cooper, kteří by jen těžko mohli konkurovat ostříleným stájím v F1. Především v prvních letech byla formule 1 velmi drahou záležitostí a činila potíže i bohatým automobilkám, jako byla Alfa Romeo, která po dvou úspěšných letech F1 opustila. Ročníky 1952 a 1953 byly vypsány pro vozy formule 2 (zbylé a především privátní stáje F1 se zúčastnily závodů, které se do mistrovství nezapočítávaly).\n\n\nPoužívání vozů F2 v šampionátu Formule 1 donutilo organizátory k rozhodnutí od roku 1954 vypsat šampionát pro vozy s motory 2500 cc (to byl krok, který vzbudil ohromný zájem mezi konstruktéry). Ze stejných důvodů je v roce 1957 zavedeno pravidlo o motorech 1500 cc pro Formuli 2. Ta se stává kořistí vozů Cooper s motorem vzadu, převzatého z Formule 3 a ze sportovních vozů Porsche, navržených na základě vozu RSK. Ferrari zpočátku zaměřuje pozornost na vývoj vozu Dino 156 jako vozu F2, používajíc stále motor vpředu. Nejúspěšnějším motorem tohoto období byl Coventry-Climax FPF se čtyřmi válci, následován méně používaným Borgward se 16 ventily.\n\nModifikovaný vůz F2 Cooper zvítězil ve své první Grand Prix Formule 1 v roce 1958. Zahájil tak nové období vozů s motorem vzadu. Epocha motorů o objemu 1500 cc byla krátká, ale dala vzniknout nové sérii pojmenované jako Formule Junior, která na nějaký čas nahradila vozy Formule 3 a posléze také Formuli 2 až do roku 1963.\n\n\nFormule Junior byla založena v roce 1959, aby nahradila problematické F3 a F2, ale brzy se ukázalo, že bude snazší oživit obě krachující disciplíny pod Formulí 1.\nRenesanci zažívají Formule 2 a Formule 3 v roce 1964. Pro Formuli 3 se přemýšlí o motorech o objemu 1000 cc (jen jednoduchých agregátů používaných až doposud ve Formuli Junior), zatímco Formule 2 měla být ve volbě motorů liberálnější. Formule 2 začala být zajímavá i pro stáje z F1 a začínají tak vznikat jejich juniorky. Nejpoužívanějším motorem je Cosworth a Honda, dále také FIAT, BMC a BRM.\n\nFormule Junior:\n\n\nFormule 2:\n\n\nS koncem 60. let Formule 1 získává na síle a zaměřuje svou pozornost na silnější 3litrové motory. Vzniká tak propastný rozdíl mezi F1 s motorem o objemu 3000 cc a F2 s 1000 cc. V roce 1967 proto vzniká nová F2 s motorem 1600 cc. Nejdůležitějším je Cosworth FVA, vytvořený se 16 ventily V4 pro vůz Ford Cortina, který byl základem legendárního DFV. Další výborné motory připravilo BMW a také V6 Dino Ferrari.\n\nMnozí piloti Formule 1 se účastní i závodů Formule 2 a při některých Velkých cenách Formule 1 je povoleno užití jak F1 tak F2, např. Grand Prix Německa na trati Nürburgring. Jacky Ickx si tu odbyl první start v šampionátu Formule 1 právě s vozem Formule 2. Dokázal zajet pátý nejlepší čas při tréninku. Jim Clark, známý pilot a několikanásobný mistr Formule 1, nalezl smrt ve voze Formule 2 na trati Hockenheimring.\n\nMistrovství světa pro tuto kategorii chybí. V roce 1967 vzniká alespoň mistrovství Evropy a slučuje tak nespočet národních šampionátů, které v 60. letech zahlcují Evropu.\n\nK novým změnám dochází v roce 1972. Zvyšuje se výkon a objem na 2000 cc. Cosworth BDs a BMW byly dominantními dodavateli motorů. Od roku 1976 vstupem továrního týmu Renault dochází k další změně, která, jak se později ukáže, F2 zahubí. Tou změnou je speciální vývoj a používání závodních motorů V6 oproti dosud používaným levným sériovým motorům. Také bohatý sponzor Elf usnadní mnohým mladým Francouzům cestu k nejvyšším příčkám.\n\nPočínání Renaultu vyprovokovalo ostatní automobilky k podobným krokům a začíná honba za úspěchem. Závodní motory začínají vyrábět u Alfy Romeo, Ferrari, BMW a Hondy. Další specializované firmy ladí podvozky a další motory. Formule 2 se stává neúměrně drahou a s koncem sezóny 1984 zaniká. V roce 1985 vzniká Formule 3000, která F2 na 20 let nahradí. Protože se ale historie opakuje, v roce 2004 zaniká i F3000. Vzniká GP2 Series označení, které mnozí chápou jako návrat k původnímu názvu Formule 2 (Grand Prix F2).\n\nV roce 2009 se Formule 2 obnovila. Titul získal Španěl Andy Soucek. Nejvíc na sebe série upozornila smrtí Henryho Surteese (syna Johna Surteese - mistra světa v motorkách i Formuli 1) při závodu v Brands Hatchi.\nV prosinci 2012 provozovatel Formule 2 MotorSport Vision oznámil, že série v roce 2013 nebude spuštěna a končí.\n\nV roce 2017 byla Formule 2 znovu obnovena. Nahradila tím sérii závodů GP2 Series.\n"}
{"id": "184353", "url": "https://cs.wikipedia.org/wiki?curid=184353", "title": "Filípkův dvůr", "text": "Filípkův dvůr\n\nFilípkův či Filipkův dvůr je nejznámější ze svobodných dvorů v opavských Kateřinkách. Byl založen Krištofem Bzencem z Markvartovic v roce 1597. Svou dnešní podobu získal někdy v první polovině 18. století. Je příkladem působení baroka na lidovou architekturu. Nachází se u křižovatky Vrchní a Filípkovy ulice, téměř naproti kostelu svaté Kateřiny.\n\nJe to statek s obytným domem a hospodářskými budovami kolem obdélníkového dvora. Hlavní obytná budova je zděný omítnutý jednopatrový objekt o sedmi okenních osách. Vstup pravoúhlými dveřmi je v ose průčelí, které je navíc členěno patrovou a podokenní římsou. V nárožích jsou válcové dvoupatrové věže, zakončené cibulovitými báněmi, kryté břidlicí. V přízemí se dochovaly klenby. Dvůr je od ulice oddělen zdí s vysokými pilíři. Tuto zeď přerušuje vjezd do dvora s brankou pro pěší. Je k ní taky přistavěna kaple Božího Těla.\n"}
{"id": "184354", "url": "https://cs.wikipedia.org/wiki?curid=184354", "title": "Ville Valo", "text": "Ville Valo\n\nVille Hermanni Valo (* 22. listopadu 1976, Helsinky) je finský rockový hudebník (hraje na kytaru a bicí), zpěvák a textař skupiny HIM.\n\nVille Hermanni Valo se narodil do zajímavé a hudebně založené rodiny ve Finsku. Jeho tatínek Kari Valo jezdil taxíkem a také vlastnil sex-shop, ve kterém Ville nějakou dobu pracoval, než prorazili s HIM. Maminka Anita zase pochází z Drákulovy země a díky ní má Ville jisté kouzlo osobnosti a po ní také zdědil krásu - maminku můžete vidět na přebalu Dema 666 Ways to Love. Rodiče k němu byli velmi tolerantní, ale také se snažili, aby se formoval správným směrem. Když byl Ville malý, tak měli doma psa, který učil Villeho chodit, ale jakmile se zjistilo, že má Ville na domácí zvířata alergii, tak musel pes pryč. Když bylo Villemu devět let, přestěhovala se nyní čtyř členná rodina (Ville má o osm let mladšího bratra Jesseho) do Oulunkylä. Ville na své dětství vzpomíná moc rád a říká, že už odmala měl moc rád hudbu.\n\nUž na škole se seznámil s Lindem a s Migém. S nimi chodil na nejrůznější akce a zakládal nejrůznější skupiny a sám byl členem také několika dalších (např. B.L.O.O.D. (1986-89), Eloveena Boys (1987-88), Kemoterapia (1989-97) atp.). Ville prý občas působil v tolika skupinách, že měl celé odpoledne plná jen zkoušek a nestíhal je, takže musel z některých skupin odejít. Nejvíc vzpomíná na skupinu Blood, kterou založili už tehdy s Migém, ale nakonec ji rozpustili, když měl Migé odejít na vojnu. V roce 1991 založil spolu s Amourem a Lindstromem skupinu \"His Infernal Majesty\", jejíž název později zkrátili na HIM.\n\n\nVille Valo spolupracoval s několika skupinami. Mezi první můžeme zařadit skupinu Agents, se kterou v roce 1999 nahrál čtyři písničky zpívané ve finštině. Jsou to: píseň Valo Yössä od Tuomari Nurmia a tři písničky od Rauliho „Baddinga“ Somerjokiho – Ikkunaprinsessa, Paratiisi a Jykevä on rakkaus.\n\nDále spolupracoval se skupinou The 69 Eyes, které pomáhal nahrávat doprovodné zpěvy na alba Wasting the Dawn a Blessed Be a dokonce jim v klipu k písni Wasting the Dawn zahrál roli Jima Morrisona, kterému je píseň věnována.Klip se natáčel na zasněženém helsinském hřbitově Hietaniemi a v zasněžených finských krajinách v zimě 1999.\n\nMusíme zmínit i spolupráci se skupinou Neljä Ruusua, která nahrála v roce 2000 remake písně Hunningolla a v této verzi jim vypomohl se zpěvy Ville Valo, ale v klipu se objevuje i Migé a Linde.\n\nHodně výrazná je spolupráce Ville Vala a Apocalypticy. S tou v roce 2004 natočil píseň Bittersweet, ve které se o pěvecké party dělí ještě s Lauri Ylönenem z Rasmus.\n\nV roce 2005 pomohl Ville Valo s vokály americké partičce Bloodhound Gang v písni Something diabolical.\n\nRok 2006 byl ve znamení hned dvou rozdílných žánrů, do kterých se Ville Valo vrhnul – nejprve pomohl se zpěvy skupině Cradle of Filth v písni The Byronic Man a poté na podzim ještě natočil zpěvy hned ve dvou písničkách pro album Synkkien laulujen maa. Jedna byla nazpívaná s jeho vzorem Kari Tapiem – Täällä pohjantähden alla a druhá s Tommim Vikstenem – Kun minä kotoani läksin.\n\nV roce 2007 pomohl dvěma popovým projektům – nejprve nazpíval duet s německou herečkou Natalií Avelon – remake písně Summer Wine, která se objevila jako titulní píseň k filmu Das wilde Leben. Poté pomohl ještě partnerce svého kolegy z HIM – Lindeho – Manně, se kterou nazpíval duet na její debutové album Sister – píseň se jmenuje Just for tonight.\n\n\n"}
{"id": "184355", "url": "https://cs.wikipedia.org/wiki?curid=184355", "title": "Russell River National Park", "text": "Russell River National Park\n\nRussell River National Park je národní park v australském státě Queensland, který se nachází 1352 km severozápadně od města Brisbane. Rozkládá se na ploše 41 km² a založen byl v roce 1969. Je součástí širší oblasti vlhkých tropů Queenslandu.\n\n"}
{"id": "184357", "url": "https://cs.wikipedia.org/wiki?curid=184357", "title": "Únětická kultura", "text": "Únětická kultura\n\nÚnětická kultura je archeologická kultura spadající do starší doby bronzové, podle Reineckeho systému do stupňů BA–BA, kdy nejstarší fáze, zvaná protoúnětická, spadá ještě do závěru eneolitu. Název získala podle pohřebiště v Úněticích u Roztok a Prahy-Suchdol, které v 70. letech 19. století prokopal Čeněk Ryzner.\n\nÚnětická kultura vznikla na konci eneolitu, kolem roku 2300 př. n. l., z prostředí místních kultur a pod vlivem z jihovýchodu nesoucím znalost bronzu. Východní hranici obývaného území v době největšího rozkvětu tvořila slovenská řeka Žitava. Směrem na západ zasahovalo osídlené území až do Porýní. Severní hranici tvořilo střední Německo a Velkopolsko (Poznaňsko), jižní hranicí pak byla řeka Dunaj. Únětická kultura v této oblasti střední Evropy hrála vůdčí úlohu po dobu asi 500 let a její jádro se nacházelo v Čechách. Územím procházely důležité obchodní cesty spojující sever a jih, po kterých putovala měď, jantar a další artikl. Únětická kultura zaniká na konci starší doby bronzové, po roce 1700 př. n. l., vyzníváním do mohylových kultur střední doby bronzové.\n\nPamátky únětické kultury byly zkoumány v Čechách již v roce 1843 ve Skalsku a 1845 v Libčanech, do povědomí odborné veřejnosti se ale dostaly zejména díky výzkumu Čeňka Rýznera na pohřebišti u Únětic u Prahy, provedeného v sedmdesátých letech devatenáctého století a publikovaného roku 1880. Do konce století byly odkryty další lokality zejména východně od Prahy, na Slánsku a v jižních Čechách. Na Moravě je významný výzkum Antona Rzehaka v Měníně u Brna, téměř současný s Rýznerovým, publikovaný 1882, a potom tři lokality Jaroslava Palliardiho u Znojma a Břeclavi.(PDM 234)\n\nNázev únětická kultura navrhl Jindřich Matiegka v roce 1892. Významná je publikace H. Richlého z roku 1894, která se zabývala jihočeskými nálezy a jako první i jejich vztahem k Podunají. V roce 1896 navrhl Jaroslav Palliardi podle svých výzkumů na třech pohřebištích (Těšetice, Oblekovice, Mikulov) rozdělení kultury na tři období, které je rámcově platné do dnes.(PDM s240) Nálezy družiny kolem Josefa Ladislava Píče byly publikovány v jeho práci \"Starožitnosti\" z roku 1899, byly však nesprávně zařazeny spolu s jinými kulturami, na což upozornil Karel Buchtela. Krátce na to uveřejnil I. L. Červinka podobnou shrnující práci pro Moravu \"(Morava za pravěku; 1902)\". Vývoj únětické kultury z kultur eneolitických se pokusil popsat roku 1909 F. Černý.(PDM 234)\n\nV meziválečném období má výzkum v Čechách jen málo odkryvů a publikací materiálu, kdy významnější tvoří jen publikace nálezů z pohřebiště Polepy na Kolínsku. Ve třicátých letech vedla v jižních Čechách moderní výzkum Harvardova univerzita. Na Moravě byly naproti tomu zásluhou brněnské pobočky Státního archeologického ústavu a I. L. Červinky odkryty pohřebiště Němčice nad Hanou, Kyjovice a Holásky.(PDM 235) Poznání tehdejší doby bylo shrnuto v pracích Jaroslava Böhma (1924, 1928, 1932, 1937, 1941), který se jako první pokusil o synchronizaci s kulturami okolních zemí, všiml si podobnosti nálezů z Čech a Moravy a posunul se od typologie k otázkám společensko-ekonomickým. Další shrnutí je v pracích I. L. Červinky a v disertační práci Karla Tihelky z roku 1939.(PDM 235) Vývoj a vznik kultury řešil K. Buchtela (1899), A. Stocký (1926, 1927, 1930) a Jan Filip (1947).(PDM 235) Významné teoretické práce uveřejnil Josef Schránil (1921, 1928).\n\nV době po druhé světové válce se vedly další výzkumy v jižních Čechách (např. Dívčí kámen), ve středních Čechách (např. Slánská hora, Čejetičky, Brodce), ve východních Čechách (např. Plotiště nad Labem) a na Moravě (Brno-Černé pole, Blučina, Holešov), které rozšířily pramennou základnu o únětické kultuře.(PDM 235) Obecná teoretická práce se objevila ve shrnutích pravěku od Jana Filipa (1948, 1962), J. Neustupného (1960), Radomíra Pleinera (1978) a Vladimíra Podborského (1993). Vývoji únětické kultury se věnoval K. Tihelka, který vyčlenil nejmladší nálezy jako věteřovský typ (1946, 1949, 1960, 1962), Jaromír Ondráček, který se zabýval periodizací (1964), protoúnětickou kulturou (1967) a rozpoznal nitranskou skupinu (1963).(PDM 235) Ladislav Hájek se zabýval lokálním vývojem v jižních Čechách, kde rozpoznal samostatnou skupinu (1954) a její kontakty s oblastí Podunají. Řada dalších prací se věnovala původu kultury a jejímu členění, aspektům sídlení a pohřbívání, vztahům k okolním oblastem, výživě, ekologie, antropologie a demografie.\n\nV tomto období se únětickou kulturou zabývalo také mnoho autorů v zahraničí, kteří zařadili vývoj na území Česka do širšího středoevropského rámce (Mandera (1953), Martin Bartelheim (1998)).\n\nPro periodizaci doby bronzové se ve střední Evropě nejvíce používá systém německého archeologa Paula Reineckeho vypracovaný na počátku dvacátého století. Reinecke rozčlenil dobu bronzovou na 4 stupně (A, B, C, D), které dále členil na podstupně (A1, A2, B1,…), kde starší doba bronzová spadala do stupňů A1 a A2.\n\nVývojem bádání bylo nutné systém dále modifikovat a pro potřeby členění únětické kultury byly zavedeny další fáze uvnitř tohoto systému. Ivana Pleinerová zavedla na základě zpracování materiálu z německého i českého Podkrušnohoří členění staršího stupně, spadajícího do eneolitu, do dvou stupňů I a II. Stupeň I je rozdělen na dvě části, starší a mladší, které ale byly po určitou dobu překryvu současné. Po stupni II následuje stupeň III, dále nedělený. který je zařazen již do doby bronzové, stupňů A1 a A2 podle Reineckeho. Podobné členění vypracoval Martin Bartelheim při novém zpracování nálezů z Polep. Václav Moucha zavedl členění na 6 fází, kde 4 spadají do pozdního eneolitu a 2 do starší doby bronzové.\n\nProtože Reineckeho systém je vytvořen pro dobu bronzovou a únětická kultura se tvoří již v pozdním eneolitu, posunují se někdy jeho stupně A1 a A2 tak, že A1 odpovídá starší fázi únětické kultury v eneolitu a A2 teprve klasické fázi v době bronzové. Do takového upraveného systému se potom vkládá stupeň A3, který odpovídá pozdnímu období únětické kultury. Berthemes a Veyd naopak navrhli vytvoření stupně A0, který by „prodloužil“ Reineckeho systém do pozdního eneolitu.\n\nRelativní chronologie je tvořena pomocí typologických řad artefaktů, především keramiky. Ta počítá s vývojem určitých znaků v čase a při třídění zařazuje nálezy do této typologické řady. Při novějších tříděních ale nebyla prokázána následnost některých typů nádob. Je tedy možné, že únětická kultura se nevyvíjela jako jednolitý celek, ale rozpadala se do několika skupin s odlišným vývojem, což podporují přírodovědné analýzy. Jemné členění by potom nebylo vnímáno jako chronologické, ale spíše geografické.\n\nAbsolutní chronologie pro starší dobu bronzovou vychází z dat získaných radiokarbonovou metodou ze vzorků z nalezišť v Německu, které jsou kalibrovány a srovnány s chronologií starověkého Egypta a mykénské civilizace. Také na území Česka byla získána radiokarbonová data a to pro protoúnětickou fázi v Kněževsi (2200–1950 př. n. l.), staroúnětickou ve Velkých Pavlovicích (2030-2000 a 1980–1880 př. n. l.) a pro mladoúnětickou v Blučině (1750–1600.(PDM 237) Ke zpřesnění datování významně přispěla dendrochronologická metoda vycházející z nálezů z Německa a Švýcarska, která udává hraniční data starší doby bronzové 2200/2200 př. n. l. a 1665 př. n. l.\n\nKlasické absolutní datování počátku doby bronzové bylo kladeno mezi léta 2000–1800 př. n. l.(PDM 237), ale díky výše uvedeným metodám se nyní doba bronzová klade mezi léta 2300 a 750 př. n. l. a trvání starší doby bronzové a únětické kultury od jejího počátku do období kolem roku 1700 př. n. l.\n\nÚnětická kultura vznikla na konci eneolitu všeobecným konsolidačním procesem na bázi místních kultur pod vlivy přicházejícími z jihovýchodu a přinášejícími znalost bronzu.\n\nVýchodní hranici obývaného území v době největšího rozkvětu tvořila slovenská řeka Žitava. Směrem na západ zasahovalo osídlené území až do Porýní, kde se únětická kultura dostávala do styku s kulturou adlerberskou. Severní hranici tvořilo střední Německo a Velkopolsko (Poznaňsko), jižní hranicí pak byla řeka Dunaj. Na celém území vznikla řada lokálních skupin – středočeská, východočeská, severozápadní, jihočeská či jihomoravskodolnorakouská\n\nÚnětická kultura se začala formovat v jihovýchodním cípu svého budoucího rozšíření na jižní Moravě a Dolním Rakousku na základě eneolitických kultur (kultury zvoncovitých pohárů a kultury se šňůrovou keramikou), ale s významným vlivem kultur z karpatské kotliny, mezi nimiž zaujímá čelní místo nagyrévská kultura.(PDM 239) Protoúnětická fáze potom postupuje z jihovýchodního směru do Čech, do prostředí přetrvávající kultury zvoncovitých pohárů, kde jsou významné nálezy ve východních a středních Čechách. Ve východních Čechách se střetává s maršvickou skupinou ze Slezska. Určité protoúnětické prvky pronikají po Labi do Saska a středního Německa.\n\nOsídlení Čech ve starším období únětické kultury vycházelo z osídlení kultury zvoncovitých pohárů. Objevuje se ve středních, severozápadních a východních Čechách. Nálezy z dalších částí země dosud nejsou.\n\nV mladším období kultura expandovala a zformovala několik sídelních oblastí s rozdílnou hustotou osídlení a některými rozdílnými prvky v hmotné kultuře, které ale nejsou ostře ohraničené. Pro výběr oblastí hrály roli klimatické podmínky, úrodná půda, kde byla preferovaná půda písčitohlinitá, přítomnost vodního toku a nadmořská výška 200–300 metrů. (V jižních Čechách ojediněle až 800 metrů).\n\nSídelní oblasti v Čechách dle současného stavu výzkumu:\n\n\nRozšíření osídlení do západních a jižních Čech je pozdější, než do ostatních oblastí. Může to souviset s přežíváním eneolititických kultur, jejichž zánik není zatím přesně určen. Impulz k rozšíření osídlení může souviset také s vývojem na území Horní Falce, kde je zaznamenáno současné pronikání prvků straubinské kultury.\n\nOblastí důležitou pro vývoj v Čechách jsou jižní Čechy, kde byly nejhustěji osídleny regiony Českobudějovicka a Vltavotýnska. Artefakty nalezené v této oblasti ukazují na široké vazby s okolím. Již ke konci staršího období to jsou vazby ke středočeské oblasti, ke kultuře straubinské a německé únětické a ke skupině unterwölbling v Rakousku. Později v mladším období se styky ještě rozšiřují dále do Podunají, Karpatské kotliny, Bavorska, jsou zaznamenány kontakty se skupinami věteřovskou a böheimkirchen. Vznikají zde opevněná i neopevněná sídliště, na nichž se projevují nové vyspělé prvky. Nálezy na sídlišti v Hostech nasvědčují dokonce přímé přítomnosti nositelů kultur hatvanské a maďarovské. Jsou zaznamenány i kulturní vlivy z Itálie a Středomoří. Jihočeská oblast zprostředkovávala obchodní spojení s alpskými měděnými doly a hutěmi, oblastí procházela obchodní cesta spojující Podunají se severem Evropy, která vedla především kolem Vltavy. Obchodovány byly hotové výrobky z Podunají, dále surová měď i vlastní výrobky podle těchto vzorů. Směrem na jih proudil baltský jantar.\n\nStředočeská oblast ležela na křižovatce dvou významných obchodních tras. Byla to trasa směrem na jih, přes jižní Čechy dále do Podunají a do Alp, a potom trasa spojující Moravu. Obchodní cesty dále pokračovaly po Labi přes severozápadní českou oblast do středního Německa a dále. Kontakty středočeské oblasti s labsko-oderskou dokládají lité výrobky a výskyt jantaru. Nejsilnější vlivy ze středoněmecké oblasti jsou patrné v architektuře domů sídlišť v severozápadních Čechách.\n\nVe východních Čechách bylo osídlení hlavně na Královéhradecku, ale i v několika dalších roztroušených oblastech hraničního charakteru. Objevuje se zde jantar a i další prvky dokládají kontakty s územím Polska; hlavní jsou kontakty s oblastí Moravy.\n\nOsídlení protoúnětické fáze na Moravě zahrnovalo malé území na jihu Moravy a drobné osídlení bylo i na Hané. Levý břeh řeky Moravy tehdy obývali nositelé kultury Chłopice-Veselé. Ve druhém, starším, období došlo k upevnění únětické společnosti a obývané území se rozrostlo i do vyšších poloh a dospělo až k pravému břehu řeky Moravy. Druhý břeh tehdy obýval lid nitranské skupiny a mezi oběma kulturami docházelo ke stykům a vzájemnému ovlivňování. Únětická kultura začala posléze pronikat i přes řeku Moravu a došlo ke splynutí s tamním obyvatelstvem.(PDM 240) \\v přilehlých oblastech Rakouska lze předpokládat již protoúnětickou fázi, ale s pravděpodobným souběhem se skupinou Ragelsdorf-Oggau. Další upevňování a rozvoj kultury na území Rakouska dokládají lokality Ebendorf, Roselsdof (pohřebiště) a Pulkau (sídliště).(BOÖ 103)\n\nV mladším období pak únětická kultura proniká až na Slovensko do oblasti dolního toku Nitry, kde ukončuje trvání nitranské skupiny(DPRD 127) Na Slovensku se usidluje v Podunajské nížině, podél Váhu postupuje až k Púchovu, šíří se podél Žitavy a Nitry. Na jihovýchodní hranici rozšíření probíhá styk s kulturami karpatské oblasti a vzniká smíšený tzv. hurbanovský typ.(SDB 64) Na Moravě se osídlení dále rozšiřuje a proniká povodím Svitavy a tvoří malou enklávu až na Malé Hané.(PDM 242)\n\nHlavním prvkem poznání únětické kultury jsou pohřebiště. Ta nejsou příliš velká (většinou do 40 hrobů), ale známe i pohřebiště větších rozměrů. Na Moravě to jsou například Šardičky či Němčice na Hané (přes 70 hrobů), v Čechách pak například Polepy u Kolína (141, resp. 142 hrobů).\n\nNa pohřebištích únětické kultury se lze často setkat s tzv. baumsargy – tedy česky stromovými rakvemi – i když je toto označení poněkud nadnesené. Tento jev není pouze specifikem únětické kultury, ale setkáváme se s ním ve starší době bronzové poměrně často po celé Evropě, od Ruska až po Velkou Británii. Ovšem není neměnným pravidlem, že musí být pohřby ve stromových rakvích, máme i nálezy hrobových jam, ve kterých stromové rakve nalezeny nebyly.\n\nZcela běžně se u únětické kultury setkáváme s druhotným otvíráním hrobů. Předpokládány jsou dva motivy, a to motiv materiální nebo rituální.\n\nKromě pohřebišť jsou známa i četná sídliště. Nejdříve to byla prostá, otevřená sídliště, teprve v mladším období se objevují doklady o osídlování výšinných poloh (u kterých zatím nebylo doloženo opevnění). Lidé žili v domech nadzemní kůlové konstrukce, které měly obdélníkový tvar a sedlovou střechu. Největší byl objeven v Březně u Loun (24 × 6,5 metru), ale jsou známy i menší domy a také zahloubené objekty, u kterých není jasná funkce.\n\nPro únětickou kulturu byly velmi typické zásobní jámy únětického typu. Byly to hluboké, prostorné jámy s válcovitým nebo mírně kónickým hrdlem, klenutými stěnami a poměrně rovným dnem. Jámy často dosahovaly značných hloubek a nejčastěji sloužily jako obilnice.\n\nDalším typickým jevem doby bronzové je výskyt bronzových depotů. Máme dva druhy těchto depotů: reversibilní (jakési úschovny materiálu, kde existuje předpoklad, že měly být ze země opět vyzvednuty) a ireversibilní (sakrální, votivní dary – předměty uložené do země bez předpokladu jejich opětovného vyzvednutí). Celkově převažují depoty surovinové, zejména depoty hřiven.\n\nZ bronzových nástrojů se používaly sekery s lištami různého typu (únětického, italského, švýcarského), šídla, dláta a hřebeny. Ze zbraní to byly triangulární dýky, hrotité sekery, hroty oštěpů a sekeromlaty. Bronzové šperky byly tvořeny záušnicemi a náušnicemi, závěsky do vlasů, náramky, nápažníky a jehlicemi. Kromě toho se používaly kamenné, kostěné a parohové předměty a také keramika.\n\nKeramika byla technicky na vysoké úrovni, byla kvalitně vypálena a měla tmavě šedý až černý povrch. Koflíky a misky byly černě potaženy a leštěny. Keramika byla málo zdobená a nacházíme rozdíly mezi hrobovým inventářem a materiálem ze sídlišť. Používaly se hrnce a hrnky, zásobnice, mísy, džbánky, pohárky a velmi charakteristické koflíky a osudíčka.\n\nV inventáři únětické kultury se nachází mnoho různých variant vyhotovení jehlic. Byly to například vzory jehlic z alpsko-švýcarského okruhu bronzové kultury, do které například patří jehlice s hlavicí lopatkovitou, terčovitou a berličkovitou, z italského prostředí k nám pronikla jehlice křížová.\nAsi nejdůležitějším importovaným vzorem jehlice byla jehlice maloasijského původu, takzvaná jehlice kyperská, jež měla tyto varianty jehlice kyperská s vývalky na krčku, s provrtaným krčkem nebo hlavicí a jehlice vázičkovitá. Většina těchto importovaných vzorů se však u lidu únětické kultury neujala, jedním z mála ze zdomácnělých vzorů je jehlice kyperská a to protože přišla do oblasti jako první. Jihovýchodní vzory lze zpozorovat u technicky složitých záušnic a návlasniček, které se vyráběly kličkovitým vinutým dvojitého drátu. Vzory z jihovýchodu můžeme také rozpoznat u náušnic vyráběných únětickou kulturou a to ať se jedná jak u náušnic vyráběných z bronzu tak i u těch zhotovovaných ze zlata. Zlato potřebné k výrobě šperků bývalo dováženo ze sedmihradské oblasti.\n\nByla to právě kultura únětická, která se nacházela v srdci Evropy a která v této oblasti zastávala asi po pět staletí vůdčí úlohu. Rozvoj jednotlivých kultur jako i kultury únětické závisel v této době na nerostných ložiscích, mezi nejdůležitější surovinu patřila měď. Centrem této kultury, která během starší doby bronzové zaujala rozsáhlé území od řeky Wartu na severu až po Moravské pole na jihu a jižní Harc na jihu, se v průběhu času staly Čechy, zde byla tato kultura také rozpoznána. Dalším důležitým faktorem pro rozvoj únětické kultury byla její poloha. Přes území, na kterém se nalézala, totiž vedly mnohé důležité obchodní cesty, ať už to byly obchodní trasy ze severu, po kterých putoval cenný jantar z baltských oblastí, nebo to bylo spojení s jihem.\n\n\n"}
{"id": "184359", "url": "https://cs.wikipedia.org/wiki?curid=184359", "title": "Sint-Truiden", "text": "Sint-Truiden\n\nSint-Truiden (francouzsky ', limbursky ') je belgické město a obec, nacházející se v arrondissementu Hasselt ve vlámské provincii Limburk. Obec zahrnuje kromě vlastního Sint-Truidenu bývalé obce Aalst, Brustem, Duras, Engelmanshoven, Gelinden, Gorsem, Groot-Gelmen, Halmaal, Kerkom-bij-Sint-Truiden, Ordingen, Runkelen, Velm, Wilderen a Zepperen. Obec Sint-Truiden má více jak 40 000 obyvatel, rozkládá se na ploše 106,90 km².\n\nSint-Truiden se nachází uprostřed ovocnářského regionu Haspengouw (Hesbaye) a je známý produkcí hrušek, jablek (Jonagold) a třešní.\n\nMěsto vzniklo kolem opatství, které v 7. století založil franský šlechtic sv. Trudo.\nPo jeho smrti se toto opatství stalo poutním místem, což napomáhalo ekonomickému rozvoji města.\nZvláště příznivé bylo 11. století, kdy také došlo ke značnému nárůstu počtu obyvatel.\nV té době opat Adelardus, který byl ve službách biskupa z Mét, vybudoval hlavní kostel v opatství a dva další kostely ve městě, a sice Notre-Dame (\"Lievenvrouwenkerk\") a Sint-Gangulfus.\nPod jeho vedením město také získalo opevnění, které se skládalo z hliněného náspu, dřevěné ohrady a opevněných bran.\nRoku 1129 pak byly vybudovány kamenné hradby, brány a věže.\nHospodářství města bylo založeno na výrobě lněných tkanin a obchodu s Anglií, Champagne a Německem.\n\nVe 13. století se Sint-Truiden stal jedním z 23 \"„bonnes villes“\" (hlavních měst) knížectví Lutych.\nNa místě dnešní radnice byla postavena tržnice, život ve městě organizovaly různé cechy a na hlavním náměstí byl vztyčen \"perron\" – sloup, který měl symbolizovat autoritu místní vlády, zejména v politických záležitostech.\n\nRoku 1467 město dobyl Karel Smělý a touto událostí začalo období pomalého úpadku, které trvalo až do 19. století.\nRoku 1675 bylo zbouráno městské opevnění a v období francouzské nadvlády na konci 18. století bylo rozpuštěno několik církevních kongregací.\nPo roce 1830 našly opuštěné církevní budovy využití jako školní a zdravotnická zařízení.\nMěsto bylo také centrem prosperující zemědělské oblasti, která se na konci 19. století stala známou pěstováním ovoce.\n\n9. srpna 1914, na začátku německé invaze do Belgie, zde bylo popraveno 20 civilních obyvatel a zničeno několik domů.\n\n\n"}
{"id": "184361", "url": "https://cs.wikipedia.org/wiki?curid=184361", "title": "STS-81", "text": "STS-81\n\nSTS-81 byla mise raketoplánu Atlantis. Cílem letu bylo páté setkání raketoplánu s ruskou orbitální stanicí Mir. Raketoplánem se na Zemi vracel John E. Blaha, který pracoval na vesmírné stanici a kterého zde vystřídal Jerry M. Linenger.\n\n\n\n\nSTS-81 byla pátou z devíti plánovaných misí na Mir a druhá, která měnila amerického astronauta. John Blaha, který byl na Miru 118 dní od 9. září 1996, byl vystřídán astronautem Jerrym Linengerem. Linenger pak strávil na Miru více jak čtyři měsíce. Na Zemi se vrátil s misí STS-84, která měla odstartovat v květnu 1997.\n\nV nákladovém prostoru Atlantisu byl uložen dvojitý modul SPACEHAB-DM (Double Module) , který sloužil k rozšíření prostoru pro experimenty. Raketoplán úspěšně odstartoval 12. ledna 1997 z Kennedyho vesmírného střediska a u Miru přistál 15. ledna 1997, v 03:54:49 UTC. Po přivítání posádek začali všichni plnit hlavní úkol, a to dopravit dovezený materiál na palubu vesmírné stanice. V průběhu pěti dní, kdy byl raketoplán zakotven u Miru posádka překládala vodu - 635 kg a zásoby z jedné kosmické lodi na druhou. Na Mir se přesunulo 516 kg amerického vědeckého vybavení, 1 000 kg ruských zásob a 122 kg ostatního materiálu. Byla to do té doby největší zásobovací mise raketoplánu. Zpět na Zem dopravil Atlantis 570 kg materiálu z provedených amerických vědeckých pokusů na Miru, 405 kg ruského nákladu a 97 kg ostatního materiálu.\n\nVedle doplňování zásob kosmické stanice se posádky také věnovaly naplánovaným vědeckým experimentům zaměřených na biologii, studium mikrogravitace a zkoumání vesmíru. Cílem pokusů bylo především získat informace pro budoucí plánování a výstavbu Mezinárodní kosmické stanice (ISS).\n\n\nK odpojení raketoplánu od stanice došlo 20. ledna 1997 ve 02:15:44 UTC, kdy se po obletu stanice vydal Atlantis na zpáteční cestu na Zem. Raketoplán přistál bez problémů na Kennedyho vesmírném středisku 22. Ledna 1997 ve 14:23:51 UTC po letu trvajícím 10 dní 4 hodiny a 56 minut.\n\n"}
{"id": "184364", "url": "https://cs.wikipedia.org/wiki?curid=184364", "title": "Zábřežská vrchovina", "text": "Zábřežská vrchovina\n\nZábřežská vrchovina (německy \"Hohenstädter Bergland\"; dříve spolu s Mohelnickou brázdou a Hanušovickou vrchovinou tvořící \"Jižní podhoří Hrubého Jeseníku\"), se rozprostírá na severozápadě Moravy a odděluje Hornomoravský úval a Mohelnickou brázdu od Orlických hor.\n\nZábřežská vrchovina je vrchovina, rozprostírající se na severozápadě Moravy. Odděluje Hornomoravský úval a Mohelnickou brázdu od Podorlické pahorkatiny. Je součástí České křídové pánve a patří geomorfologicky do Jesenické oblasti Krkonošsko-jesenické subprovincie. Na severu je Zábřežská vrchovina ohraničená podhůřím Hrubého Jeseníku, Orlických hor, na jihu pak Drahanskou vrchovinou, na niž plynule navazuje. Západní a východní okraj této vrchoviny je lemován příkrými okrajovými svahy, které spadají do sníženin Podorlické tabule, Mohelnické brázdy a Hornomoravského úvalu.\n\n\nZábřežská vrchovina je budována rulami, břidlicemi a droby, napříč Bouzovskou vrchovinou se navíc táhne úzký pruh devonských vápenců, na který jsou vázány turisty vyhledávané Javoříčské jeskyně a Mladečské jeskyně.\n\nTento vrchovinný masiv je bez výraznějších vrcholů. Je představován jen mírnými a většinou zalesněnými, klenutými hřbety, které příliš nepřevyšují okolní, zemědělsky již sporadicky využívanou, krajinu. \nZábřežská vrchovina se dělí na tři samostatné podcelky. Jsou to Bouzovská vrchovina, Mírovská vrchovina a Drozdovská vrchovina, které jsou navzájem odděleny hlubokými průlomovými údolími Moravské Sázavy, Březné a Třebůvky. Svým charakterem Zábřežská vrchovina připomíná Drahanskou vrchovinu či Nízký Jeseník. \n\nTato část je na všech stranách výrazně omezena. Na Z a SZ, při hluboce zaříznutém údolí Třebůvky, dosahuje oblast výšek až 550 m a má velmi členitý reliéf, podmíněný starší i mladou tektonikou a vertikální erozí dolní Třebůvky a jejích pravých přítoků. Na JZ je Bouzovská vrchovina ukončena výraznou tektonickou linií Chornice – Čechy pod Kosířem. V a SV část je nižší a také méně členitá. Tvoří ji plošiny na širokých hřbetech a menší kotliny v nadmořských výškách 400 – 300 m. Tato východní část, tvořená několika krami, je ukloněna k JV. Nad hluboko rozvětralé nekrasové okolí vystupují dosti výrazně krátké vápencové hřbety a vrchy s příkrými, skalnatými, často konkávními svahy. Pro malý rozsah nadpovrchových izolovaných vápencových výskytů se však zachovaly jen malé zbytky starých krasových plošin. Devonské vápence jsou zde vesměs silně zkrasovělé s velkými jeskynními soustavami v několika úrovních. Typická pro tuto krasovou oblast jsou proto vysoko položená pohřbená slepá údolí. Bouzovská vrchovina, s nejmenší střední výškou, navazuje na J na Drahanskou vrchovinu. \nNejsevernější a nejvyšší část Zábřežské vrchoviny (vrch Lázek s rozhlednou, 714 m n. m.) je daná budínskou poruchou a na S navazuje na J okraj Orlických hor (Bukovohorskou hornatinu), na Králickou brázdu u Štítů a J Hanušovické vrchoviny. \nMírovská vrchovina je střední částí Zábřežské vrchoviny s nejvyšším Kančím vrchem (606 m n. m.) a je vymezena údolími Moravské Sázavy na SSZ a Třebůvky na JJV. \n\nSeznam geomorfologických jednotek:\n\n\nLesní vegetace odpovídá 1. až 4. vegetačnímu stupni (smrkový, jedlový, dubový, habrový, jedlobukový, bukový, ostatní listnáče).\n\n59 % lesy, zemědělská půda 27 % (louky 12 %, ostatní zemědělská půda 15 %), vodní plochy 3 %, zastavěné a ostatní pozemky 11 %.\n\nPozoruhodná jsou jak údolí říčky Březné (v poledníkovém směru od Králické brázdy po vtok do Moravské Sázavy v obci Hoštejn), tak i žulové rysy krajiny kolem obce Jedlí. \nŘíčka Březná a bezprostřední Přírodní park Březná tvoří hranici Čech a Moravy.\n\n\n\n\n\n\n\n\n\n"}
{"id": "184368", "url": "https://cs.wikipedia.org/wiki?curid=184368", "title": "Slimák popelavý", "text": "Slimák popelavý\n\nSlimák popelavý \" Limax cinereoniger\" je druh suchozemského plže z čeledi slimákovití.\n\nNahý plž, měří natažený 15-20 cm, smrštěný do 10 cm. Výjimečně může měřit (natažený) až 30 cm a tím je pravděpodobně největší suchozemský nahý plž na světě. (Druhý největší je \"Ariolimax columbianus\" měřící až 25 cm. Mořští nazí plži jsou výrazně větší.)\n\nStřední část chodidla je bílá, postranní části jsou šedé nebo černé.\n\nZbarvení je variabilní, kýl je světlejší než hřbet.\nRozšíření: po celé Evropě kromě severních oblastí\n\n\nBiotop: lesy, vzácněji i parky.\n\n"}
{"id": "184369", "url": "https://cs.wikipedia.org/wiki?curid=184369", "title": "Univerzita Komenského v Bratislavě", "text": "Univerzita Komenského v Bratislavě\n\nUniverzita Komenského v Bratislavě () je nejstarší slovenská univerzita. Vznikla v roce 1919 a měla mimořádný význam pro rozvoj vzdělanosti, vědy a kultury na Slovensku. Poprvé v dějinách měli Slováci svoji vysokou školu, která poskytovala možnost získat nejvyšší vzdělání v mateřském jazyce.\n\nV roce 2013 měla univerzita 13 fakult a studovalo na ní přibližně 27 tisíc studentů.\n\nDne 11. července 1919 nabyl účinnosti zákon o založení československé státní univerzity v Bratislavě, který 27. června přijalo Národní shromáždění. Nařízením vlády ze dne 11. listopadu 1919 byla univerzita pojmenována Univerzitou Komenského.\n\nPřednášky se konaly ve slovenském i českém jazyce. Na prvních třech fakultách, které byly otevřeny, působili zprvu převážně čeští profesoři (na lékařské fakultě jedenáct českých profesorů, na právnické a filozofické fakultě vyučovali zpočátku pouze čeští profesoři). Asi polovina českých profesorů se vrátila na svá původní pracoviště ještě před rokem 1938. Ostatní byli vyhnáni po vzniku Slovenské republiky (1939), když se rektorem univerzity stal Vojtěch Tuka.\n\nV roce 1940 byla univerzita zrušena a místo ní byla zřízena Slovenská univerzita (\"Universitas Slovaca istropolitana\"), v roce 1954 ale došlo k jejímu přejmenování zpět na Univerzitu Komenského.\n\n\n"}
{"id": "184374", "url": "https://cs.wikipedia.org/wiki?curid=184374", "title": "Slimák pestrý", "text": "Slimák pestrý\n\nSlimák pestrý \" Limacus flavus\" je druh suchozemského plže z čeledi slimákovití.\n\nSynonymum: \"Limax flavus\".\n\nNahý plž, má po hřbetě a na plášti drobné žluté skvrny.\n\nRozšíření: západní Evropa\n\n\n\nBiotop: vlhké oblasti, sklepy, …\n"}
{"id": "184380", "url": "https://cs.wikipedia.org/wiki?curid=184380", "title": "Sjezd", "text": "Sjezd\n\nSlovo Sjezd může vyjadřovat více různých pojmů :\n\n\n\n"}
{"id": "184388", "url": "https://cs.wikipedia.org/wiki?curid=184388", "title": "Dobrohostov", "text": "Dobrohostov\n\nDobrohostov () je místní částí obce Lípa. Leží 8,5 km jihozápadně od Havlíčkova Brodu v nadmořské výšce 530 m n. m.\n\nPrvní zmínka o bývalé obci pochází z roku 1379. Obec vznikla jako německá hornická osada s německým názvem \"Schechlenz\" tj. Malý důl.\n\nPodle sčítání 1930 zde žilo v 37 domech 220 obyvatel. 220 obyvatel se hlásilo k československé národnosti. Žilo zde 218 římských katolíků a 1 příslušník Církve československé husitské.\n\n"}
{"id": "184394", "url": "https://cs.wikipedia.org/wiki?curid=184394", "title": "Osový skelet", "text": "Osový skelet\n\nOsový, axiální skelet je souhrnné označení pro páteř a kostru hrudníku, tzn. hrudní kost a žebra. Často se přidává také lebka, nicméně ta je z hlediska vývojového i funkčního poněkud odlišná.\n\nOsová kostra představuje osu těla, jejím úkolem je přestavovat pevný bod pro pohyb končetin, tvoří také významnou mechanickou ochranu zranitelných vnitřních orgánů. U člověka je tvořen 80 kostmi (vč. lebky).\n\nOsový skelet je vlastní všem obratlovcům bez výjimky a zásadněji se neliší u jednotlivých druhů (snad kromě bezčelistnatců s odlišnou stavbou lebky). Osový skelet je nápadný svou segmentací – toto dělení je pozůstatkem somitů, pravidelných bloků paraxiálního mezodermu embrya. Somity se vyvíjejí na obou stranách kolem hřbetní struny a neurální trubice. Část somitu, ze kterého má vzniknout (kromě jiného) osový skelet, se nazývá sklerotom. Každý sklerotom se rozdělí na dvě části, přední s řídce uspořádaný mezenchymem, který dá vzniknout meziobratlové ploténce, a zadní zahuštěný, který vytvoří tělo obratle. V průběhu [fylogeneze] obratlová těla postupně obalila neurální trubici a zatlačila hřbetní strunu, u savců existuje pouze její zbytek jako tzv. \"nucleus pulposus\" uvnitř meziobratlové ploténky.\n\nDalší část somitu, myotom, se dále vyvíjí v segmentované svaly trupu a také v žebra.\nTa ale mohou vznikat dvěma způsoby: u vodních čelistnatců (třídy paryby, paprskoploutví, nozdratí) jsou vyvinutá tzv. dolní žebra, tvořená zkostnatělými přepážkami mezi segmentovanými svaly (myosepty) a somatopleurou, tedy částí nesegmentovaného mezodermu. U čtyřnožců (a některých ryb) se na jejich stavbě podílejí myosepta a septum horizontale. U vodních čelistnatců je metamerie, tedy segmentace, velmi dobře patrná, neredukovaná, a žebra jsou vyvinuta po celé délce těla. U současných obojživelníků (zvl. u žab a červorů) jsou naopak žebra úplně redukována, u Amniot nacházíme žebra jen v hrudníku, jako součást hrudního koše. Zvláštní výjimku tvoří hadi, kteří mají žebra druhotně opět po celé délce těla.\n\nVývoj lebky je odlišný a složitější: kosti lebeční báze vznikly z předních sklerotomů, mají tedy stejný původ jako obratle. Zbytek kostí neurokrania je původem z nesegmentovaného hlavového mezenchymu. Krycí kosti, hlavně kosti obličejové, jsou deriváty gangliové lišty a čelistní kosti vznikly z 1.–3. páru žaberních oblouků. Ve stavbě kostry lebky jsou největší evoluční rozdíly.\n\nPáteř je tvořena obratli, které jsou navzájem kloubně spojené a umožňují jistý stupeň pohyblivosti páteře. U člověka je tvořena 26 kostmi. Páteř člověka je dvojesovitě protáhlá,směrem dopředu (lordóza) tvoří obratle krční a bederní,směrem dozadu (kyfóza) tvoří hrudní a křížové obratle.\n\nHrudní koš, tedy žebra a hrudní kost, chrání měkké orgány dutiny hrudní, jako jsou plíce a srdce. U člověka je tvořen 25 kostmi.\n\nLebka chrání mozek a smyslové orgány, čelisti umožňují příjem a zpracování potravy.\n"}
{"id": "184397", "url": "https://cs.wikipedia.org/wiki?curid=184397", "title": "Giorgio Napolitano", "text": "Giorgio Napolitano\n\nGiorgio Napolitano (* 29. června 1925 Neapol) je bývalý prezident Italské republiky.\n\nV roce 1945 vstoupil do Italské komunistické strany a o osm let později se stal poslancem. Po zániku strany v roce 1991 přešel Napolitano do strany Demokratická levice a v letech 1992–1994 byl předsedou Poslanecké sněmovny. O dva roky později se stal ministrem vnitra a v září 2005 byl jmenován doživotním senátorem.\n\nV květnu 2006 byl jako kandidát středolevé koalice zvolen italským prezidentem. Dne 20. dubna 2013 byl zvolen italským prezidentem na další sedmileté období. Stal se tak prvním italským prezidentem v historii, který byl zvolen i na druhé funkční období.\n\nDne 13. ledna 2015 oznámil, že následující den odstoupí ze své funkce, což také učinil. Jako nový prezident Italské republiky byl zvolen Sergio Mattarella.\n"}
{"id": "184398", "url": "https://cs.wikipedia.org/wiki?curid=184398", "title": "Protoúnětická kultura", "text": "Protoúnětická kultura\n\nJako protoúnětická kultura je označována raná fáze únětické kultury spadající ještě na závěr eneolitu.\n\nProtoúnětická kultura je známa výhradně z pohřebišť, neboť sídliště objevena zatím nebyla. Mezi známá protoúnětická pohřebiště patří Těšetice, Syrovice, Jiříkovice, Opatovice u Rajhradu nebo Moravská Nová Ves-Hrušky. Koncentrace pohřebišť je na jihovýchodní Moravě a směrem do Čech jich prudce ubývá. Většinou se jedná o malá pohřebiště mající okolo 20 hrobů; největší pohřebiště se 47 hroby bylo objeveno v Pavlově.\n\nHroby protoúnětické kultury byly ploché kostrové a v počátcích se v malém množství objevovaly také žárové pohřby, ale ty postupně mizí. Nebožtíci byli ukládáni většinou v mírně skrčené poloze. Muži byli ukládáni na pravý bok, kdežto ženy byly pokládány na bok levý. Výbavu hrobů tvořila především keramika, případně kamenná či kostěná industrie a výjimečně měděné předměty.\n\nKeramika měla stále ještě eneolitický charakter, ale byla o mnoho méně kvalitní, než keramika kultury zvoncovitých pohárů. Byla vypalována na otevřeném vypalovacím zařízení a nepravidelným vypálením vznikala jinak barevná „oka“. Vypálení vytvářelo hnědošedý povrch s červenavými oky a povrch nebyl vyhlazen.\n\nVýzdoba keramiky byla poměrně skromná - maximálně plastické podkovy, plastická svislá či horizontální žebra, plastická důlkovaná páska nebo ryté svislé třásně. Běžně se používaly hrnce a hrnky, mísy, džbány a džbánky. Méně často se vyskytovaly amforky, pohárky a dvouuché nádoby.\n"}
{"id": "184399", "url": "https://cs.wikipedia.org/wiki?curid=184399", "title": "Josef Rejcha", "text": "Josef Rejcha\n\nJosef Rejcha, \"křtěný\" Matěj Josef, \"také uváděn\" Joseph Reicha (13. března 1752 Chudenice – 5. března 1795 Bonn) byl český hudební skladatel, dirigent a violoncellista. Působil v Německu a ve své době byl známou a uznávanou osobností. \n\nJako chlapec zpíval v křižovnickém klášteře, v kostele svatého Františka Serafinského u Karlova mostu v Praze. Zde se také naučil hře na violoncello, klavír a varhany. Získal angažmá jako první violoncelista knížecí kapely Öttingen-Wallersteinů ve Švábsku v níž hrála řada dalších českých hudebníků. Působil v ní 11 let. Přivedl tam i svého synovce, později mnohem slavnějšího skladatele Antonína Rejchu, v této době ovšem jako flétnistu. \n\nV roce 1779 se v Métách oženil s Lucií Certeletovou. V letech 1776 až 1779 podnikal velni úspěšná koncertní turné po Německu s houslistou Antonínem Janičem. V lednu roku 1778 navštívili Salcburk. Společně s Nannerl Mozartovou přednesli \"Divertimento\" z klavírního tria B-dur, KS 254, zkomponované jejím bratrem Wolfgangem Amadeem a kromě uznání otce sourozenců, Leopolda Mozarta, si za to vysloužili dokonce i pozvání na rodinnou oslavu Wolfgangových 22. narozenin.\n\nV roce 1785 se stal koncertním mistrem a ředitelem kurfiřtské kapely v Bonnu a od roku 1789 řídil i orchestr bonnské dvorní Opery. V těchto funkcích byl vlastně nadřízeným mladého Ludwiga van Beethovena, který v obou orchestrech účinkoval do roku 1792 tehdy jako řadový hudebník-hráč na violu. V roce 1794 se Rejcha stal kapelníkem arcibiskupského orchestru v Kolíně nad Rýnem. \n\nV posledních letech života byl značně nemocný, trpěl dnou a zemřel poměrně mladý v Bonnu 5. března 1795.\n\nJosef Rejcha byl velmi plodný skladatel. Patřil k představitelům mannheimské školy, kterou z českých hudebních skladatelů ztělesňoval zejména Jan Václav Stamic. Zcela v tomto duchu jsou psány jeho symfonie. Jeho skladby se vyznačují znalostí orchestrální praxe, využitím zvukových možností celého orchestru a uplatněním pasáží s virtuózní hrou na sólové nástroje, především violoncello.\n\nDnes jsou z jeho díla uváděny zejména koncerty pro violoncello, violu a pro dechové nástroje, případně drobné komorní skladby. \n\n\n"}
{"id": "184401", "url": "https://cs.wikipedia.org/wiki?curid=184401", "title": "Hatvanská kultura", "text": "Hatvanská kultura\n\nHatvanská kultura je archeologická kultura spadající na konec starší doby bronzové, podle Reineckeho do BA. Jméno získala podle tellového sídliště Hatvan nedaleko Budapešti, kde byl ve 30. letech 20. století prováděn výzkum.\n\nVznik kultury není doposud zcela jasný. Jisté jsou pouze velmi intenzivní vlivy z oblasti jižního Ruska (kultura okrových hrobů) a dalšími vlivy balkánských raně bronzových kultur. Rozšířena byla na jižním Slovensku a zasahovala dále na jih až do Maďarska. V rámci kultury se vyčlenila řada skupin - skupina z jižního Slovenska je označovaná jako skupina Tokod.\n\nKonec hatvanské kultury souvisel s expanzí lidu otomanské kultury.\nU hatvanské kultury převažovalo žárové pohřbívání s velmi dokonalou kremací. Hatvanská kultura jako první uplatňovala ve starší době bronzové důsledný žárový pohřební ritus. Pozůstatky byly ukládány do urny (popelnice), do které byly vloženy ještě 3-4 menší nádobky. Kromě pohřebišť známe i sídliště, která byla jak výšinná (tellová) tak prostá otevřená s nadzemními domy poměrně velkých rozměrů (až 200 m).\nKeramika byla velmi pestrá - džbánky typu Tokod, velké popelnice, závěsné nádoby, amfory, hrnce a hrnky, šálky, mísy ve tvaru švédské helmy, cedníky a další. Vespod byla keramika zdobená otisky textilií, slámováním, hřebenováním a řadou jiných způsobů umělého zdrsnění povrchu.\n"}
{"id": "184402", "url": "https://cs.wikipedia.org/wiki?curid=184402", "title": "Windows XP Professional x64 Edition", "text": "Windows XP Professional x64 Edition\n\nWindows XP Professional x64 Edition je 64bitová verze operačního systému Windows XP pro procesory x86-64 vydaná 25. dubna 2005 firmou Microsoft. Tento OS je však postaven na Windows Serveru 2003 SP1, a proto je také stabilnější než Windows XP, s nimiž vyjma vzhledu nemá mnoho společného. Lze jej instalovat pouze na 64bitové procesory architektury x86-64 (například Athlon 64, Intel Core 2 nebo Intel Core i7). Zatímco 32bitová verze Windows XP pro procesory IA-32 podporuje maximálně 4 GB operační paměti RAM, 64bitová verze Windows XP podporuje až 128 GB operační paměti RAM a 16 TB virtuální paměti.\n\nDne 25. dubna 2005 byl Microsoftem poprvé vydán OS Windows XP v 64bitové verzi. Aktuální (a pravděpodobně poslední) verze (tj. Service Pack 2) byla vydána 27. března 2007. 64bitová verze se nikdy nedočkala překladu do češtiny, na internetu pouze koluje pirátská verze textů vytažených z OS Windows Server 2003.\n\n64bitové verze Windows XP:\n\nVývoj prvních 2 verzí určených pro procesory s architekturou Intel IA-64 (Itanium) skončil v roce 2005, a to pro nestabilitu chodu systému v této architektuře, a dále přestaly být podporovány. Tyto verze se nesetkaly se zájmem uživatelů a později již takřka úplně vymizely. Windows XP Professional x64 Edition pro procesory Intel, AMD a VIA, využívající architekturu x86-64 (originálně AMD64, potažmo Intel64, IA-32e, EM64T etc.), netrpící neduhy předchůdců a v mnohém překonávající svého nástupce – Windows Vista – již přestala být podporována.\n\nWindows XP Professional x64 Edition používá technologii s názvem \"Windows-on-Windows 64-bit (WOW64)\", která umožňuje spuštění 32bitových aplikací. To bylo poprvé použito na Windows XP 64-bit Edition (pro Itanium). Následně se tato technologie objevila ve Windows Server 2003 a odtud se posléze dostala do systému Windows XP x64 Edition.\n\nJednotlivé 32bitové a 64bitové instrukce nelze míchat. Každé mají vlastní knihovny. Ve Windows XP x64 Edition je tak 32 i 64bitová verze prohlížeče Internet Explorer 6.\n\n\n"}
{"id": "184404", "url": "https://cs.wikipedia.org/wiki?curid=184404", "title": "Kolejnicový styk", "text": "Kolejnicový styk\n\nKolejnicový styk je konstrukční prvek kolejových drah. Jízdní dráha pro kola vozidel je složena z kolejnic, které musí být vzájemně spojené. Toto spojení je provedené svařováním (tzv. bezstyková kolej) anebo šroubovaným spojem. Tento spoj se nazývá kolejnicový styk.\n\nKolejnicový styk se obvykle skládá ze dvou příložek a zpravidla čtyř, někdy šesti šroubů s maticemi a podložkami. Šroubované spojení obou kolejnic umožňuje jejich vzájemný pohyb způsobený tepelnou dilatací, takže v kolejnicových pásech nevznikají významná napětí v podélném směru, která v případě nekvalitního zaštěrkování bezstykové koleje mohou vést až k jejímu vybočení. Stykovaná kolej je tím pádem i méně náročná na technologii montáže, nevyžaduje na rozdíl od bezstykové koleje dodržení předepsaných teplot kolejnicových pásů při spojování kolejnic. \n\nV dnešní době se upřednostňuje použití bezstykové koleje, která má lepší dynamické vlastnosti, poskytuje lepší jízdní komfort, má delší životnost a menší nároky na údržbu. Přesto se ani bezstyková kolej neobejde bez použití styků, a to styků izolovaných na hranicích kolejových obvodů. Tyto styky se však od klasických styků liší mechanickou pevností - neumožňují dilataci kolejnic a přenášejí tak veškerá tahová i tlaková napětí vznikající v bezstykové koleji vlivem teplotních změn.\n\n\n\nVlasák J. a kol.:Výhybky a výhybková spojení, Nadas 1983\n\nStránky SŽDC\n\nVýukový materiál Vysoké školy báňské - na straně 5, bod 4.2 je detailní popis\n\nStručný popis kolejí v USA\n"}
{"id": "184406", "url": "https://cs.wikipedia.org/wiki?curid=184406", "title": "Rice Lake", "text": "Rice Lake\n\nRice Lake je město v Barron County ve státě Wisconsin, USA.\n\nPodle sčítacího úřadu Spojených států, má město celkovou výměru 71,5 km², z toho je 68,3 km² (26,4 mi²) pevniny a 3,2 km² (4,45%) vodní plochy.\n\nPodle sčítání lidu z roku 2010 zde žilo 3 041 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 2,9% populace.\n\nV roce 2000 zde žilo 3 026 lidí v 1 139 domácnostech a 877 rodinách. Hustota populace byla 44,3 osoby/km². Bylo zde 1 216 domových jednotek v průměrné hustotě 17,8 domů/km². Rasové složení města bylo 98,25% Bílí Američané, 0,17% Afroameričané, 0,23% Američtí indiáni, 0,26% Asijští Američané, 0,03% Pacifičtí ostrované, 0,40% Jiná rasa a 0,66% Dvě nebo více ras. Obyvatelé hispánského nebo latinskoamerického původu, bez ohledu na rasu, tvořili 0,96% populace.\n\nBylo zde 1.139 domácností, z nichž 36,4% mělo děti pod 18 let, 67,3% byly manželských párů žijících společně, 6,7% domácností tvořily ženy bez manžela a 23,0% nebyly rodiny. 19,4% byly osoby osamoceně žijící, 7,6% byly osoby osamoceně žijící 65 a více let staré. Průměrný počet osob v domácnosti byl 2,66 a průměrný počet osob rodiny 3,04.\n\nVe městě bylo 27,0% osob mladších 18 let, 7,7% od 18 do 24, 28,7% od 25 do 44, 24,5% od 45 do 64 a 12,1% osob 65 let a starších. Věkový průměr byl 37 let. Na každých 100 žen připadlo 98.7 mužů. Na každých 100 žen, starých 18 let a více, připadlo 101,5 muže.\n\nPrůměrný příjem domácnosti ve městě byl $45.649, průměrný příjem rodiny 49 865 $. Muži měli průměrný příjem 34 340 $ oproti ženám, které měly průměrný příjem 20 992 $. Celkový průměrný příjem ve městě byl 19 835 $.\n"}
{"id": "184408", "url": "https://cs.wikipedia.org/wiki?curid=184408", "title": "Paschalis II.", "text": "Paschalis II.\n\nPaschalis II., rodným jménem Rainer z Biedy (cca 1050, Bieda – 21. ledna 1118, Řím) byl papežem od 13. srpna 1099 až do své smrti.\n\nV roce 1102 na postní synodě obnovil papež zákaz investitury a vyobcoval císaře Jindřicha IV. z církve.\n\nV roce 1111 Jindřich V. Sálský dva měsíce věznil papeže a kardinály, dokud mu nebyla přislíbena císařská korunovace.\n\nV roce 1113 Paschalis II. svou Bulou uznal řád Johanitů.\n\n"}
{"id": "184410", "url": "https://cs.wikipedia.org/wiki?curid=184410", "title": "Snoop Dogg", "text": "Snoop Dogg\n\nCordozar Calvin Broadus (* 20. října 1971 Long Beach, Kalifornie, USA), spíše známý jako Snoop Doggy Dogg nebo Snoop Lion je americký rapper a reggae zpěvák 12× nominovaný na cenu Grammy, producent a herec. Proslul slangovým přidáváním koncovky -izzle.\n\nNarodil se na počátku sedmdesátých let na Long Beach, stát Kalifornie. Ponechal si příjmení své matky (Beverly Broadusové), jelikož jeho otec (Vernall Varnado), veterán z Vietnamské války a zpěvák, opustil rodinu, když Calvinovi byly tři měsíce. Jako malý se věnoval sborovému kostelnímu zpěvu a hraní na klavír. V šesté třídě začal rapovat. Přezdívku \"Snoopy\" získal od členů své rodiny, kteří mu tak říkali, jelikož jako malý byl této oblíbené dětské postavičce podobný. Po absolvování střední školy byl na půl roku uvězněn kvůli držení kokainu. Jako dospívající byl členem černošského gangu Crips.\n\nVe dvaceti letech, spolu se svými bratranci Nate Doggem a Lil 1/2 Dead a kamarádem Warrenem G, založili skupinu 213 a začali nahrávat demo album. Tato nahrávka se dostala k již tehdy slavnému producentovi Dr. Dremu, který je poté kontaktoval. Nejvíc ho oslovil právě Snoop Dogg. Bývalý člen skupiny N.W.A - The D.O.C. jej poté naučil, jak má komponovat texty a vytvářet refrény.\n\nV roce 1992 podepsal smlouvu, již pod svým novým jménem Snoop Doggy Dogg, se společností Death Row Records a ihned začal spolupracovat s Dr. Drem. Nejdříve na soundtracku k filmu \"Deep Cover\" a poté na prvním sólovém albu Dr. Dre \"The Chronic\". Hned na to spolupracuje s další skupinou pod Death Row - Tha Dogg Pound. Tato propagace vedla v roce 1993 k obrovskému úspěchu jeho vlastního sóla \"Doggystyle\". Kritika opěvovala Snoopův hlas a jedinečnost, a ostatní jeho styl. Zvláště na počátku se věnoval podžánru G-Funk, a poté stylu Gangsta rap, což mu vydrželo víceméně dodnes. V devadesátých letech 20. století stihl spolupracovat se všemi velkými jmény hip-hopu západního pobřeží, např. i s 2Pacem.\n\n\"Murder Was the Case\" (1994) je první film, ve kterém hrál. Jedná se o krátký snímek o jeho vlastní fiktivní smrti a následném vzkříšení po podepsání smlouvy s ďáblem. K filmu byl vydán i soundtrack. Druhé album \"Tha Doggfather\" (1996) odráželo vyhrocené chvíle devadesátých let 20. století v černošské komunitě. Nicméně Snoop volí jemnou formu sdělení a to se nelíbí jeho fanouškům. Rapper reaguje na smrt 2Paca, vydírání šéfa labelu Suge Knighta a opuštění labelu Dr. Drem kvůli nejasnostem ohledně smlouvy. Album již nemělo takový úspěch jako debutové a Snoop po hádce s vedením opouští Death Row Records. V roce 1997 se oženil se svou školní láskou Shante Taylor, v roce 2004 se s ní rozvedl, k překvapení všech se však v roce 2008 znovu vzali.\n\nPo odchodu z Death Row, podepsal smlouvu u labelu rappera Master P - No Limit Records a u této společnosti vydal tři alba, jichž se prodalo dohromady okolo pěti milionů. Jde o alba: \"Da Game Is to Be Sold, Not to Be Told\" (1998), \"No Limit Top Dogg\" (1999) a \"Tha Last Meal\" (2000). V roce 2001 vydal svou autobiografii \"Tha Doggfather\".\n\nRok na to nahrál album u společnosti Priority Records nazvané \"Paid tha Cost to Be da Bo$$\", kterého se prodalo přes milion kusů. Právě na tomto albu začíná Snoop se stylem Pimp rap (pasácký rap).\n\nV roce 2004 opět změnil label, tentokrát zakotvil u Geffen Records, kde vydal téměř 2x platinové album \"\", na kterém spolupracoval s rappery z celých Spojených států, jako jsou Pharrell, Nelly, Lil Jon a 50 Cent, ale např. i zpěvák Justin Timberlake nebo skupina Bee Gees.\nPoté se Snoop spojil s Warrenem G a Nate Doggem, aby znovu oživili skupinu 213, s kterou poté vydal album \"The Hard Way\". V roce 2005 se objevil s dalšími rappery v klipu k písni metalové skupiny Korn.\n\nV roce 2006 vydal disstrack \"Real Talk\", který směřoval na Arnolda Schwarzeneggera, jakožto guvernéra Kalifornie, který zamítl odložení popravy zakládajícího člena gangu Crips - Stanleyho Williamse. Poté spolupracoval s dalšími rappery na jejich albech, mezi ně patří: Ice Cube, Coolio, Too $hort a Tha Dogg Pound. V listopadu 2006 vydal album \"Tha Blue Carpet Treatment\", které ve všeobecném trendu zaznamenalo pokles prodejů a stalo se jen zlatým. Album vyjadřuje Snoopovy pocity ohledně gangu Crips, na albu hostuje Akon, R. Kelly, Damian Marley nebo Game.\n\nV roce 2007, jako první umělec vůbec, vydal píseň jako vyzváněcí melodii dříve, než ji vydal jako singl. Hned na to byl pozván na benefiční koncert Live Earth v Hamburku.\n\nRok 2008 byl ve znamení očekávaného alba Ego Trippin', kterého se však prodalo jen něco okolo 400 000 kusů v USA. Snoop si na albu vyzkoušel tehdejší novinku autotune, kterou proslavil zpěvák T-Pain. V roce 2009 vydal své desáté studiové album nazvané \"Malice N Wonderland\", kterým zaznamenal tehdy nejmenší prodeje v kariéře, na albu hostovali zpěváci The-Dream, R. Kelly, Jazmine Sullivan a rappeři Pharrell Williams, Lil Jon a Soulja Boy. V roce 2010 vytvořil Snoop spolupráci se skupinou Gorillaz pro jejich nové album. Také vydal re-edici alba \"Malice N Wonderland\" nazvanou \"More Malice\", která obsahovala remixy a několik nových písní, ale ani tato re-edice se nesetkala s komerčním úspěchem. V roce 2008 rovněž rozjel svou vlastní módní značku Rich & Infamous.\n\nV březnu 2011 vydal své jedenácté album nazvané \"Doggumentary\". Album uvádí nepříliš úspěšný singl \"Boom\" (ft. T-Pain). Na albu hostují R. Kelly, Young Jeezy, Kanye West, Wiz Khalifa, E-40, Gorillaz, John Legend a další. Umístilo se na 8. příčce žebříčku Billboard 200 s 50 000 prodanými kusy v první týden prodeje v USA. Dosud se alba prodalo okolo 90 000 kusů.\n\nV roce 2012 oznámil práce na svém reggae albu, kvůli kterému si pozměnil pseudonym na Snoop Lion. Album \"Reincarnated\" mělo být vydáno koncem roku 2012, ale nakonec bylo vydáno v dubnu 2013 u RCA Records. Album debutovalo na 16. příčce s 21 000 prodanými kusy o první týden prodeje v USA.\nZ alba pochází neúspěšný singl \"Ashtrays & Heartbreaks\" (featuring Miley Cyrus) nebo naopak často diskutovaný singl \"No Guns Allowed\", který je kontroverzní hlavně díky negativnímu postoji k výskytu zbraní v USA. Ukázalo se, že většina lidí je toho názoru, že jde o propagaci americké vlády a diskriminaci běžné populace.\n\nV květnu 2015 vydal své třinácté studiové album s názvem \"Bush\". Nahrál ho u labelů i am OTHER a Columbia Records. Celé album produkoval Pharrell Williams. Prvním singlem byla píseň \"Peaches N Cream\" (ft. Charlie Wilson).\n\nV roce 2016 vydal nezávislé album \"Coolaid\", které se umístilo na 40. příčce žebříčku Billboard 200. Singly \"Kush Ups\" (featuring Wiz Khalifa) a \"Point Seen Money Gone\" (featuring Jeremih) v žebříčcích propadly. O rok později vydal další nezávislé album \"Neva Left\", které se umístilo na 54. příčce žebříčku billboard 200. Singly \"Promise You This\" a \"Mount Kushmore\" (featuring Redman, Method Man a B-Real) opět propadly.\n\n\n\n\n\n\n\n\n"}
{"id": "184411", "url": "https://cs.wikipedia.org/wiki?curid=184411", "title": "Giacomo Casanova", "text": "Giacomo Casanova\n\nGiacomo Girolamo Casanova (2. dubna 1725, Benátky – 4. června 1798, Duchcov) byl italský spisovatel, intrikán, špión a diplomat. Zanechal po sobě všestranné literární dílo (psané převážně ve francouzštině, zčásti v němčině a italštině), nicméně je především známý jako dobrodruh a muž, jehož jméno je synonymem pro svůdce. Této pověsti se těší pravděpodobně zásluhou svého nejvýznamnějšího autobiografického díla, \"„Dějiny mého života“\" (\"Storia della mia vita\"), v němž autor bez skrupulí popisuje svá četná milostná dobrodružství.\n\nGiacomo Casanova se narodil v Benátkách v ulici Calle della Commedia (dnes Calle Malipiero) v sousedství kostela sv. Samuela, kde byl také pokřtěn. Jeho otcem byl Gaetano Casanova a matkou Zanetta Farussi, některé zdroje ho ale považují za nemanželského syna matky se šlechticem Michele Grimanim. Rodiče byli herci a zdá se, že především matka byla ve své profesi úspěšná, neboť se o ní zmiňuje Carlo Goldoni ve svých \"Pamětech\", kde ji popsal slovy: „\"…překrásná vdova a velice schopná žena\"“.\n\nMalý Giacomo, vychovávaný babičkou Marziou Farussiovou, byl křehkého zdraví. Proto ho babička jednoho dne odvedla k čarodějnici a té se podařilo vyléčit jeho potíže. Po tomto dětském zážitku ho zájem o magické praktiky provázel po celý zbytek života, ale on sám byl prvním, kdo se vysmíval důvěřivosti, s níž mnozí přijímali esoterismus. Studoval na padovské univerzitě, kde vystudoval právo v roce 1742. Následně cestoval na ostrov Korfu a do Istanbulu.\n\nV roce 1743 se vrátil do Benátek a v témže roce jeho babička Maria zemřela. Taktéž byl uvězněn v benátské pevnosti sv. Ondřeje od konce března do konce července. Spíše než o výkon trestu, se jednalo o výstrahu s úmyslem snahy o nápravu bouřlivého charakteru. Když se dostal na svobodu, odcestoval díky matčiným dobrým vztahům jako doprovod biskupa, který měl převzít diecézi, do města Martirano v Kalábrii. Jakmile dorazili na místo, zalekl se nejspíš Giacomo zpátečnických podmínek tohoto místa, požádal o propustku a dostal ji. Cestoval do Neapole a Říma, kde roku 1744 vstoupil do služeb kardinála Acquavivy, španělského velvyslance při Svatém stolci. Velmi brzy však musel odejít kvůli nevhodnému chování, ukryl totiž ve Španělském paláci, oficiální rezidenci kardinála, dívku, která předtím utekla z domova.\n\nVrátil se tedy do Benátek a na jistou dobu se živil hrou na housle v divadle San Samuele, které patřilo šlechtické rodině Grimaniů, jež po předčasné smrti otce (1733), oficiálně převzala nad Casanovou opatrovnictví, čímž se potvrdilo veřejné podezření, podle něhož jeden z Grimaniů, Michele, byl pravým otcem Giacoma.\n\nRoku 1746 došlo k setkání s urozeným Benátčanem Matteo Bragadinim, který výrazně zlepšil jeho životní podmínky. Postižen náhlou nevolností, byl šlechtic zachráněn Casanovou a byl přesvědčen, že svým rychlým zásahem mu zachránil život. Následkem toho ho považoval téměř za syna a poskytoval mu podporu na výživu, dokud byl naživu. Ovšem styky se šlechtou přitahovaly pozornost státních úřadů a Casanova na doporučení Bragadina opustil Benátky v očekávání lepších časů.\n\nRoku 1749 potkal jistou Henriette, která se stala zřejmě největší láskou jeho života. Pseudonym pravděpodobně skrýval identitu jedné vznešené dámy z Aix-en-Provence, snad Adelaide de Gueidan (1725–1786). O této a o dalších totožnostech se „casanovisté“ přou již mnohá desetiletí. Vesměs, jak tvrdí mnozí badatelé, jsou postavy citované v \"Pamětech\" skutečné. Navíc autor se musel chránit jistou obezřetností: často, jelikož se jednalo o vdané ženy, jsou některé zmíněny jen v iniciálách nebo smyšlenými jmény, mnohdy bývá mírně pozměněn věk z galantnosti nebo z ješitnosti autora, jenž nerad hovořil o avantýrách s obezřetnými ženami z tehdejšího pohledu ve zralém věku, ale obecně jsou osoby identifikovatelné a také zmíněné činy se jeví jako pravdivé a doložitelné. Nespočet zjištění a ověřených zpráv potvrdil jeho příběhy.\n\nPokud došlo k nějaké nepřesnosti či omylu, na vině může být také to, že v době, kdy byly psány \"Paměti\" (od roku 1789 dále), uplynulo od samotných událostí mnoho let a jakkoli si autor eventuálně vypomáhal deníky či záznamy, nebylo vůbec snadné seřadit chronologicky všechny události. Čas od času se však autor nechal unášet vlastní teatrální představou věcí a nezříká se jistých „divadelních kousků“.\n\nProblém důvěryhodnosti Casanovova vyprávění je velmi komplexní: to, co je skutečně obtížné nebo v mnoha případech přímo nemožné ohodnotit, je odhadnout, zda vztahy, které Casanova tvrdí, že udržoval s osobnostmi, odpovídají skutečným událostem. Někteří badatelé se domnívají, že do korpusu \"Pamětí\" byly vloženy pasáže zcela románové a čistě smyšlené, i když postavené na historicky existujících osobách, skutečně přítomných na místech v inkriminované době.\n\nNejpodivnější případ je ten popisující vztah Casanovy se „suor M.M.“ a následné styky s velvyslancem Francie De Bernisem. Zde se jedná o jednu z nejhodnotnějších částí z pohledu literárního a stylistického. Rytmus vyprávění je velice kompaktní a emotivní napětí postav mimořádně reálné. Podle některých badatelů je vyprávění absolutně pravdivé a opakovaně se pokoušejí rozkrýt tajemství totožnosti oné ženy, podle jiných je příběh čistou fikcí a je založen na důvěrnostech velvyslancova kuchaře (jakýsi Rosier), kterého znal Casanova skutečně velmi dobře.\nV červnu roku 1750 v Lyonu Casanova vstoupil do lóže Svobodných zednářů. Nezdá se, že by toto rozhodnutí bylo motivováno ideologickou náklonností, ale spíše pragmatickým přáním získat užitečné kontakty. Dosáhl jistých úspěchů, totiž mnoho osobností, které potkal během svého života, jako Mozart a Franklin, kteří byli jistě zednáři, a některé získané výhody při různých příležitostech se zdají být dílem přínosu pocházejícího z členství v organizaci dobře zakořeněné v téměř všech evropských zemích. Ve stejné době se odebral do Paříže, kde se naučil francouzštinu, která se stala jeho literárním jazykem, i když v mnoha případech hlavně korespondenčním.\n\nKdyž se vrátil do Benátek po svém dlouhém pařížském pobytu a dalších cestách do Drážďan, Prahy a Vídně, byl v noci z 25. na 26. června 1755 zatčen a uvězněn v Piombi (vězení Dóžecího paláce). Jak bylo tehdy obvyklé, nebyl odsouzenému sdělen důvod obžaloby ani doba trvání zadržení. To, jak později napsal, se ukázalo jako škodlivé, neboť kdyby býval věděl, že trest měl trvání celkového možného součtu, byl by se vystříhal smrtelného nebezpečí při pokusu o útěk, ale především nebezpečí z možného následného omezení ze strany vyšetřovatelů, kteří nezřídka operovali daleko za hranicemi Republiky. Tito soudní úředníci byli nejzřetelnějším ztělesněním svévolné moci oligarchie, která vládla Benátkám. Byly zároveň zvláštní soudním aparátem a špionážní centrálou.\n\nO skutečném důvodu zatčení se stále diskutuje. Jisté však je, že Casanovovo chování vedli v patrnosti agenti a ti zanechali \"riferty\" (raporty špiónů na účet policejního úřadu), které podrobně popisovaly jeho chování, především ty, které byly považovány za společensky nevhodné. Žaloba nakonec zněla: zhýralost spáchaná na vdaných ženách, zneuctění církve, oklamání několika urozených pánů a za obecně nebezpečné chování pro dobré jméno a stabilitu aristokratického režimu. Casanova nevedl o mnoho jiný život než mnoho mužů z „dobrých rodin“, jen se tím nijak netajil.\n\nTaké jeho přijetí do zednářského spolku, jež bylo úřadům známo, mu příliš neprospívalo, jako například skandální vztah s „sestrou M.M.“, zcela jistě patřící k urozeným, jeptiškou kláštera Sv. Marie od Andělů v Muranu a milenkou francouzského velvyslance opata De Bernis. Oligarchie u moci nemohla tolerovat nic jako zatčenou sociálně nebezpečnou osobu, která je na svobodě.\n\nNicméně pomoc, jíž mohl využívat ze strany svých aristokratických známých, mu značně pomáhala, ať už v podobě zmírnění trestu, či lepšího zacházení během pobytu v káznici, a dost možná mu i napomohli k útěku. Casanova byl vždy dvoustranná osobnost: svým předurčením a prostředky patřil mezi poddané, i když s těsnou vazbou na šlechtu, ale díky své protekci a frekvenci vztahů se mohlo zdát, že je nějak začleněn do vládnoucí třídy. Z tohoto pohledu se má zato, že jeho předpokládaný biologický otec, šlechtic Michele Grimani, patřil do jedné z nejvýznamnějších aristokratických rodin v Benátkách, z jejíchž řad vzešla tři dóžata jakož i kardinálové. Casanova sám se k tomuto otcovství hlásil v pamfletu \"Né amori né donne\" (Ani láska, ani ženy) a zdá se, že i podobnost tváře i podoba tělesná obou dvou tuto domněnku nemálo podporovala.\n\nSotva se vzpamatoval ze šoku z uvěznění, začal Casanova připravovat útěk. První pokus byl zmařen přemístěním do jiné cely, avšak v noci z 31. října na 1. listopad 1756, uskutečnil svůj plán: protáhl se skrz celu v podkroví, přes otvor ve zdi vytvořený spoluvězněm, fráterem jménem Marino Balbi, odtud vnikl na střechu a úspěšně se spustil vikýřem zpátky do interiéru paláce. Dostal se tak, v doprovodu komplice, přes několik místností, kde byl nakonec zpozorován chodcem, který se domníval, že jde o návštěvníka, který zůstal zamčený uvnitř. Chodec pak zavolal jednoho ze zaměstnanců paláce, jenž otevřel vrata a dal oběma vězňům souhlas k opuštění paláce a bleskovému odjezdu na gondole.\n\nRychle se nasměrovali k severu. Problém však byl, že útěk vrhal špatné světlo na benátské justiční orgány a bylo jasné, že se úřady budou všemožně snažit o znovudopadení uprchlíků. Po nedlouhých pobytech v Bolzanu, Mnichově, kde se Casanovovi konečně podařilo zbavit se nepohodlného doprovodu mnicha, dále v Augustě a Štrasburku, 5. ledna 1757 dorazil do Paříže, kde se mezitím jeho De Bernis stal ministrem a tudíž neměl potíže s ochranou a podporou.\n\nPovzbuzen, poté, co získal pevnou půdu pod nohama, začal se věnovat své specialitě: zářit ve společnosti, při svých návštěvách pokud možno v kruzích, jaké jen mohlo město nabídnout. Seznámil se mimo jiné s markýzou Jeanne d'Urfé (1705–1775), velmi bohatou a extravagantní šlechtičnou, s níž udržoval dlouhý vztah, rozhazuje značné sumy peněz, které mu ochotně poskytovala, zcela okouzlena jeho půvabem a rozsáhlými znalostmi magických rituálů. S ohromnou vynalézavostí, jako vždy, se zhostil úkolu zakladatele národní loterie, za účelem posílit státní finance. Zjistil, že to je jediný způsob, jak přimět občany ochotně odvádět poplatky veřejných financí.\n\nJeho intuice byla natolik správná, že je tento systém dodnes s úspěchem praktikován. Jeho nápad byl úředně schválen a Casanova byl jmenován Výběrčím 27. ledna 1758. V září téhož roku, byl De Bernis jmenován kardinálem. O měsíc později byl Casanova pověřen francouzskou vládou vykonáním tajné mise v Holandsku. Při svém návratu byl zapleten do spletité záležitosti ohledně nechtěného těhotenství jedné benátské přítelkyně jménem Giustiniana Wynne.\n\nPo matce Italka, po otci Angličanka, byla Giustiniana v centru pozornosti díky svému žhavému vztahu s benátským patricijem, Andreou Memmem. Ten se ji snažil všemi způsoby přesvědčit, aby si ho vzala, ale \"Raison d'État\" (byl členem jedné ze dvanácti – tzv. \"apoštolských\" rodin – nejvznešenější v Benátkách) mu v tom bránily, z důvodu jakýchsi obskurních poklesků její matky. V důsledku skandálu který to následně vyvolalo, se Wynneovi odstěhovali z Benátek. Nešťastná dívka, jež se po příjezdu do Paříže nemohla vzpamatovat ze změny a v důsledku oné nepříjemnosti, se obrátila s prosbou o pomoc na Casanovu, jenž byl dobrým přítelem jejího vyvoleného. Znovu se našel dopis, v němž dívka naléhavě prosí o pomoc, a upřímnost s níž se obrací na Casanovu je odzbrojující, a vkládá naprostou důvěru, vědoma si obrovského nebezpečí, kterému vystavovala sebe (i jeho) v případě, že by se zpráva dostala do špatných rukou.\n\nCasanova se jí snažil pomoci, byl však vystaven udání za osvětu abortivních praktik, prováděnou porodní sestrou, Reine Demay, a v houfu přihlížejících stál krátkozraký člověk jménem Louis Castel-Bajac, jenž žádal výkupné výměnou za zrušení soudního přelíčení. Obvinění bylo závažné, nicméně Casanova se dokázal zprostit svou obvyklou duchapřítomností a byl propuštěn, zatímco žalující skončila ve vězení. Dívka opustila myšlenku na přerušení těhotenství a následně porodila v klášteře, kam se uchýlila. Poté, co přenechal své zájmy v loterii jiným, pustil se Casanova do podnikatelské operace v konkurzu (textilním podniku), který zkrachoval také vinou silných omezení exportu vzešlých z válečného konfliktu. Dluhy, které vznikly ho přivedly na krátko do vězení (srpen 1759). Jako vždy, včasná intervence vlivné přítelkyně, bohaté a mocné markýzy d'Urfé, ho dostala z ožehavé situace. Následující roky byly ve znamení častého cestování po Evropě. Procestoval Holandsko, pak Švýcarsko, kde se setkal s Voltairem. Posléze do Itálie, do Janova, Florencie a Říma.\n\nZde žil jeho bratr Giovanni, malíř, žák Raffaella Mengse. Během pobytu u bratra byl přijat papežem Klimentem XIII.. Roku 1762 se vrátil do Paříže, kde se začal znovu věnovat esoterickým praktikám společně s markýzou d'Urfé, fino a che quest’ultima. Avšak markýza brzy přestala věřit v možnost znovuzrození jako mladá a krásná díky magii svého nápadníka, uvědomila si, že si z ní G. Casanova dělá blázny a náhle přerušila všechny kontakty s tímto samozvaným čarodějem. V důsledku toho po krátkém čase opustil Paříž, kde se mu klima, které si kdysi vytvořil, stalo nesnesitelným a odcestoval do Londýna, kde byl uveden na královském dvoře.\n\nV anglické metropoli poznal osudnou Marianne de Charpillon, mladičkou francouzskou kurtizánu, s níž nemohl odolat navázat vztah. V této záležitosti i takový ostřílený svůdce jakým byl Casanova podlehl a ukázal svou slabinu a tato vychytralá dívenka ho přivedla až na pokraj sebevraždy. Nebyla to velká láska, ale evidentně Casanova se nemohl smířit s tím, že ho nějaká holka naprosto bez zájmu přehlíží. A čím víc naléhal, tím víc ho ona vodila za nos. Ale nakonec se mu podařilo se z této absurdní situace osvobodit a odcestoval do Berlína.\n\nZde se setkal s králem Bedřichem II. Pruským, jenž mu nabídl skromný post učitele na škole kadetů. Casanova nabídku znechuceně odmítl a zamířil na východ do Ruska. V Moskvě se v prosinci 1764 setkal s carevnou Kateřinou II. Velikou, která byla rovněž spojena s obrovskou sbírkou historických osobností, které potkala během svých nekonečných cest. S mimořádnou jednoduchostí Casanova dosáhl výše postavení na úrovni osobností prvního řádu – lidí kteří jistě nebyli k mání pro kohokoli. Evidentně ho pravidelně předcházela dobrá pověst a přinejmenším díky vyvolané zvědavosti se mu dařilo pronikat do exkluzivních společností hlavních měst.\n\nTato záležitost se tak trochu živila sama, v tom smyslu, že na jakékoli místo, kam se Casanova chystal, dával si dost práce s tím, aby dostal dopisy s doporučením do svého příštího působiště. Evidentně si tam přidával své: uměl brilantně konverzovat, měl encyklopedické vzdělání, které se vymykalo normálu a pokud se týká zkušeností z cest, těch, v časech, kdy lidé zrovna moc necestovali, posbíral nekonečně. Zkrátka Casanova měl své veliké kouzlo a neužíval ho pouze u žen.\n\nRoku 1766 v Polsku se stala příhoda, která Casanovu hluboce poznamenala: souboj s hrabětem Branickim. Ten ji během sporu o čest jedné benátské baleríny Anny Binettiové napadl označením \"benátská matrace\". Hrabě byl významná osoba z okruhu krále Stanislava II. Poniatowského a pro soukromou osobu z ciziny bez jakékoli politické ochrany nebylo příliš radno mu odporovat. Takže, i když šlo ze strany hraběte o těžkou urážku, každý rozvážný člověk by se byl raději stáhl. Ne však Casanova, jenž evidentně nebyl jen pouhým milovníkem konverzace a schopný svůdník, ale také kurážný muž, hraběte vyzval na souboj s pistolemi. Podnik to byl velmi riskantní, protože jak v případě porážky, tak i vítězství, se dalo čekat, že se přátelé hraběte okamžitě pomstí.\n\nHrabě vyvázl s velmi těžkým zraněním, ale ne takovým, aby mu to zabránilo čestně požádat své přátele, aby nechali soupeře jít, neboť jednal podle pravidel souboje. S poměrně vážným zraněním na paži, se Casanovovi podařilo uprchnout z nevlídné země. Šťastná hvězda zdá se teď k němu obrátila zcela zády. Odjel do Vídně, odkud byl vypuzen.\n\nVrátil se tedy do Paříže, kde ho však zastihl (listopad 1767) královský dokument \"lettre de cachet\" od Ludvíka XV., v němž jej panovník vyzval k opuštění země. Toto nařízení si vyžádali příbuzní markýzy d'Urfé, kteří měli v úmyslu ochránit od dalších turbulencí ještě stále značný rodinný majetek.\n\nOdjel tudíž do Španělska, již v zoufalé snaze najít nějaké zastání, ale ani zde se mu nedařilo lépe: byl uvržen do žaláře pod falešnou záminkou a celá věc se táhla déle než měsíc. Opustil Španělsko a skončil v Provence, kde těžce onemocněl (leden 1769).\n\nZde se mu dostalo pomoci od jeho někdejší milenky Henriette, jež se mezitím vdala a poté ovdověla, u které na sebe zanechal nejlepší vzpomínky. Rychle se vzpamatoval a znovu vycestoval, tentokrát do Říma, Neapole, Boloni, Terstu. V tomto období také zintenzívnil své styky s benátskými státními úředníky, aby mu byla udělena kýžená milost, která konečně přišla 3. září 1774.\n\nKdyž se Casanova po osmnácti letech vrátil do Benátek, znovu navázal stará přátelství, koneckonců nikdy nepřerušených díky velice intenzivní korespondenci. Aby mohl žít, nabídl své služby státním úřadům coby špión, vlastně kvůli těm kteří byli nejprve rozhodnuti odsoudit do žaláře a potom ho donutit k dlouhému exilu. \"Hlášení\" od Casanovy nebyla nijak zvláště zajímavá a spolupráce se unaveně vlekla až k přerušení z důvodu “slabého přínosu”. Pravděpodobně se mu příčilo být původcem pronásledování jiných, kterážto sám dobře znal a zažil na vlastní kůži.\n\nKdyž se ocitl bez finanční podpory zvenčí, začal se věnovat spisovatelským aktivitám, a při tom používal svou širokou síť známostí, aby zajistil publikaci svého díla. Tehdy se užívalo přepisování originálu knih ještě před předáním k tisku nebo přímo při dokončení díla, aby bylo zajištěno maximální snížení nákladů na tisk. Sazba se totiž prováděla ručně a náklad byl velmi nízký. V roce 1775 publikoval první svazek překladu Iliády. Výčet spolupracovníků, tedy těch kteří se podíleli na financování díla, byl skutečně pozoruhodný a obsahoval přes dvě stě třicet jmen, mezi nimiž figurovala i ta z benátské horní vrstvy, včetně nejvyšších státních autorit, ať už úřadujících prokurátorů od Sv. Marka, dvou synů dóžete Moceniga, profesorů padovské univerzity a dalších. Zajisté, měl mnoho dobrých známých, díky své vězeňské minulosti a útěku a následnému omilostnění. Skutečnost, že byl někdo uveden na seznamu nebyla utajovaná, ale na maloměstě, kde se všechny vlivné osobnosti znaly, bylo veřejným tajemstvím, a tudíž veškerá podpora naznačuje, že, navzdory osudu, Casanova zdaleka nebyl vyděděnec. Také zde je vhodné zamyslet se nad dvojakostí jeho osobnosti a jeho věčné oscilaci mezi táborem odpadlíků a vrstvou privilegovaných.\n\nV tomto období Casanova navázal vztah s Francescou Buschiniovou, velmi prostou a nevzdělanou dívkou, která mu po jeho druhém vyhoštění z Benátek léta psala dopisy (nalezené v Duchcově) s dojemnou upřímností a něhou, užívajíc slovník silně ovlivněný benátským nářečím, s viditelnou snahou o co největší poitalštění textu. Toto byl poslední významný vztah G. Casanovy a on k této ženě velmi přilnul: i když od sebe byli nepřekonatelně daleko, a on hluboce smuten z temnoty svého života, udržoval čilou korespondenci s Francescou, a kromě toho jí celé roky nadále platil činži za dům v Barbaria delle Tole, v němž společně žili, a když mohl, posílal jí směnky na nevelké částky peněz.\n\nV následujících letech publikoval další díla a snažil se protloukat jak nejlépe mohl. Ale jeho bouřlivá povaha mu způsobila velkou nepříjemnost: teatrálně urazil v domě Grimaniho jistého Carlettiho, se kterým se přel ohledně peněz. Ale protože pán domu se přiklonil na stranu Carlettiho, Casanova se urazil. Rozhodl se sepsat jako pomstu pamflet, \"Né amori né donne, ovvero la stalla ripulita (Ani láska ani ženy, aneb vyčištěný chlév\" v němž, byť pod chabou snadno odhalitelnou mytologickou zástěrkou, otevřeně tvrdí, že právě on je skutečným synem Michele Grimanijho, zatímco naopak Zuan Carlo Grimani je, „jak všichni vědí“, plodem nevěry jeho matky (Pisana Giustinian Lolin) s jiným benátským aristokratem, Sebastiano Giustinianim.\n\nPravděpodobně to všechno byla pravda, také proto, že ve městě, kde se vzdálenosti mezi domy měřily na pídě, na procházky se jezdilo v gondolách a kde houfy služebných přirozeně drbaly do úmoru, bylo naprosto nemyslitelné, že by se dalo udržet nějaké tajemství. Tak jako tak, i v tomto případě se místní aristokracie vzepřela a Casanova byl donucen k poslednímu a definitivnímu exilu. Nicméně tato záležitost nezůstala bez odezvy, jestliže se nechal kolovat anonymní pamflet, v němž se opakovala slova z Casanovova textu, nazvaný “\"Contrapposto o sia il riffiutto mentito, e vendicato al libercolo intitolato Ne amori ne donne ovvero La stalla ripulita, di Giacomo Casanova\"”.\n\nGiacomo opustil Benátky v lednu 1783 a odjel do Vídně. Na nějakou dobu dělal sekretáře benátského velvyslance Foscariniho a potom, po jeho smrti, přijal post knihovníka na zámku hraběte Josefa Karla Eusebia z Valdštejna v Duchcově v Čechách. Tam strávil poslední a velmi smutné roky svého života, ponížen rolí služebníka a již nepochopen, a navíc považován za přežitek navždy zmizelé epochy.\n\nZ Duchcova Casanova údajně napomáhal Francouzské revoluci, k pádu Benátské republiky, k pádu jeho světa. Nebo přinejmenším toho světa o němž snil, že se stane jeho pevnou součástí. Jeho poslední útěchou, kromě velkého množství dopisů od benátských přátel, již ho zpravovali o dění v jeho rodném městě, bylo sepisování díla \"Histoire de ma vie\", autobiografie, jež pohltila všechny jeho zbývající síly, neboť ji psal ve vytrvalém zanícení, téměř jako by chtěl předejít smrt, kterou už cítil přicházet.\n\nKdyž ji psal, Casanova znovu prožíval svůj život, tak naprosto jedinečný, že se stal mýtem, v kolektivního vědomí. Život jako umělecké dílo. Jistě si při jejím vypravování uvědomoval, kolik toho v životě zažil a kolika nekonečných zkušeností byl interpretem. Zemřel 4. června roku 1798 a byl pohřben v Duchcově. Postupem času byl hrob zapomenut a jeho umístění zůstává neznámé.\n\nJeho nejslavnější dílo je zřejmě \"Histoire de ma vie\" (\"Dějiny mého života\"), jež bylo napsáno ve francouzštině, a měla by se tudíž řadit mezi díla francouzské literatury, ačkoli volba jazyka byla určena tak, aby byl autor co nejvíce uznáván, tedy pouze z důvodu veřejného rozšíření díla, neboť v tehdejší době byla francouzština nejpoužívanějším jazykem v Evropě. Jist si nesmrtelností svého díla, nebo ve snaze zajistit si ji, psal Casanova v jazyce, u nějž byla největší naděje, že nalezne největší možné množství potenciálních čtenářů. Mnoho menších děl však napsal v italštině, snad proto, že si byl vědom toho, že ty se nikdy nestanou tak významným dílem jako jeho autobiografie. (Za zmínku v této souvislosti stojí analogie s dalším slavným Benátčanem, Casanovovým současníkem, Carlem Goldonim, jenž si vybral stejný způsob psaní vlastního životopisu ve francouzštině.)\n\nCasanovův životopis je z hlediska literární hodnoty důležitým dokladem pro dějiny oblékání, snad jedním z nejdůležitějších literárních děl vykreslujících běžný denní život v Evropě v 18. století. Jde o popis, jenž je z důvodu autorových známostí a vzhledem k omezenému okruhu možných čtenářů zaměřen hlavně na vrchní vrstvy tehdejší doby, tedy šlechta a měšťanstvo, což ovšem neomezuje jeho zájem o ostatní osoby a postavy, které jsou z nějakého důvodu podstatné, zde jsou vyobrazeny velmi barvitě. Čtení tohoto díla je velmi důležitý nástroj k poznávání běžné reality tehdejších mužů a žen a k pochopení každodenního života pohledem zevnitř.\n\nPři svých dobrodružstvích na dvorech a v salóncích se Casanova – téměř aniž by si toho povšiml – stal svědkem okamžiku epochální změny. Setkal se s mnohými z tehdejších velikánů a tato setkání popsal. Byly mezi nimi osobnosti jako Rousseau, Voltaire, Madame de Pompadour, Mozart, Kateřina Veliká, Fridrich II. Veliký. Casanova se však nikdy neztotožnil s duchem doby, který se obracel ke všemu novému, co pohánělo minulost k nevídaným možnostem budoucnosti. Zůstal zakotven až do smrti ve starém myšlení, v té vrstvě společnosti, z níž byl již od narození vyloučen svým původem, ale do níž se zoufale snažil patřit, přestože ta už pomalu spěla k zániku.\n\n\n\n"}
{"id": "184412", "url": "https://cs.wikipedia.org/wiki?curid=184412", "title": "Hi-hat", "text": "Hi-hat\n\nHi-hat (někdy psáno i hihat, česky též hajtka) je jedna ze základních částí bicí soupravy. Tvoří ho stojan, na kterém je ve vodorovné poloze upevněn pár činelů. Vrchní činel je možné ovládat pedálem. Na hi-hat se hraje paličkou nebo nohou. \n\nHi-hat se vyvinul z páru činelů, které se upevňovaly na rám basového bubnu. Dnešní podobu dostal už na konci dvacátých let 20. století. ve Spojených státech. \n\nKoncem šedesátých let se pro hi-hat ustálilo používání čtrnáctipalcových (14\") činelů. Výjimečně se používaly 13\" činely. Menší rozměry už příslušely dětským bicím soupravám. S příchodem hard rocku však začali někteří bubeníci (včetně Johna Bonhama z Led Zeppelin) používat činely o průměru 15\". S nejmenšími činely přišla začátkem devadesátých let firma Paiste — 8\" hi-hat činely byly součástí jejich série \"Vision\". Koncem devadesátých let se opět staly standardem 14\" činely.\n\nPoslední dobou je trendem vyrábět hi-hat činely silnější než crash činely, u kterých se naopak vyžaduje co nejmenší tloušťka. Další inovací se stala různá tloušťka činelů. V poslední době je horní hi-hat činel silnější než spodní. Ovšem i zde existují výjimky, například řada \"K Zildjian Steve Gadd Session\" má vrchní činel slabší. Údajně kvůli čistšímu a jasnějšímu zvuku. Některé typy hi-hat činelů mají dokonce otvory ve spodním činelu. Mezi tyto řady patří: Sabian \"X-cellerator\", Paiste \"Sound Edge\" nebo Meinl \"Soundwave\". Také se dají sehnat činely různých velikostí, kdy horní činel je o něco málo menší než spodní. Například jazzový bubeník Max Roach byl známý tím, že používal 15\" dolní činel a 14\" horní. \n\nK dalším zajímavým experimentům patří elektronicky ovládaný hi-hat nebo \"Triple Hi-Hat\" firmy Sabian. U něho tvořily hi-hat tři činely — po sešlápnutí pedálu se spodní pohyboval nahoru a vrchní současně dolů, prostřední činel zůstával nehybný.\n"}
{"id": "184413", "url": "https://cs.wikipedia.org/wiki?curid=184413", "title": "Hranické jezírko", "text": "Hranické jezírko\n\nHranické jezírko je krasové jezírko, které leží v Hranické propasti v okrese Přerov v České republice. Nachází se v hloubce 69,5 m pod její ohlubní (okrajem). Propast se nachází na pravém břehu řeky Bečvy v národní přírodní rezervaci Hůrka u Hranic v katastru města Hranice v okrese Přerov v Olomouckém kraji. Je nejhlubším jezerem v České republice. Jezírko je 36 m dlouhé a 18 m široké. Jeho plocha při průměrné výšce hladiny činí 445 m², hloubka je v případě, že je měřena svisle od skalní stěny dolů v nejzazším koutě \"Pecného záhřebu\", 32 m (často uváděná hloubka 36 m vznikla tak, že závaží (olovnice) klouzalo po šikmém dně \"SZ kanálu\", t. j. již bylo pod stropem). Dno zde tvoří šikmý svah svažující se pod podvodní převis. Podle dávných pověstí však má být jezírko bezedné. Zatím největší potvrzená hloubka z roku 2016 (Krzysztof Starnawski) činí 404 m. Výška hladiny Jezírka kolísá cca jeden metr kolem nadmořské výšky 245,5 m JSBpv.\n\nJezírko je spojené s řekou Bečvou. Z toho, že se zvednutí či poklesy hladiny na Bečvě (např. při povodních) na řece projevují v Jezírku až za cca půl dne, lze usuzovat, že spojení je tvořené jen úzkými puklinami.\n\nVoda v propasti je bohatě nasycena oxidem uhličitým 2.200 mg CO/kg. Teplota vody se pohybuje od 13 do 24 °C. Typická teplota je 16,5 °C. Ani za největších mrazů neklesá pod 9 °C. Průzračnost dosahuje obvykle 1 až 7 m, maximálně, avšak velmi vzácně i více než 80 m.\n\nPřístup až k hladině Jezírka není možný, lze však sestoupit na vyhlídkovou terasu. Betonové plató pod ohlubní propasti pod převisem \"Tsunami\" je za druhou uzamčenou brankou a od roku 1979 je pro veřejnost nepřístupné. K propasti je možné přijít po některé z turistických značek nebo po naučné stezce.\n\n"}
{"id": "184415", "url": "https://cs.wikipedia.org/wiki?curid=184415", "title": "Gelasius II.", "text": "Gelasius II.\n\nGelasius II., rodným jménem Jan z Gaety (kolem 1060, Gaeta – 29. ledna 1119, Cluny) byl papežem od 24. ledna 1118 až do své smrti.\n\nJan (pozdější Gelasius II.) pocházel z urozeného rodu Gaetaniů, z něhož později vzešel i jiný papež Bonifác VIII. (1235, Anagni – 1303, Řím). Jan se stal mnichem v benediktinském opatství v Monte Cassinu, odkud ho poté povolal Urban II. do Říma jako kancléře církve. Později byl jmenován kardinálem a stal se věrným spolupracovníkem a důvěrníkem papeže Paschalise II. . Ve své funkci mimo jiné prosadil precedent, ve kterém ustanovil, že papežský kancléř musí být vždy kardinálem a zůstává ve svém úřadě až do smrti nebo do jmenování papežem. Po papežově smrti se 24. ledna 1118 uskutečnila první tajná papežská volba, která už se blížila formě \"konkláve\" (z lat. \"cum clavi\", pod zámkem), ze které Jan vyšel jako nově zvolený papež. .\n\nHned po zvolení ho ale přepadl procísařsky laděný Lucius Fragipani a dal jej uvěznit ve svém sídle, ale Římanům se ho podařilo osvobodit.\nV březnu 1118 císař Jindřich V. dobyl Řím. Papež před ním uprchl do Gaety, kde byl 10. března vysvěcen. Jindřich mezitím využil Gelasiovy nepřítomnosti a prohlásil, že papež svým útěkem ztratil na svou funkci nárok a jmenoval už o dva dny předtím, 8. března, arcibiskupa Mauritia Bourdina z Bragy vzdoropapežem se jménem Řehoř VIII. Arcibiskup z Bragy byl již za Paschalise II. exkomunikován a uchýlil se k císařskému dvoru. Gelasius II. na zvolení vzdoropapeže ihned reagoval exkomunikací císaře Jindřicha i Řehoře VIII. Po odjezdu císaře se Gelasius vrátil zpět do Říma, ale jen na chvíli. Fragipaniové na něho začali opět útočit, a tak uprchl do Francie. . Ve Vienne zanedlouho svolal synodu, která měla jasně stanovit vnitřní poměry v Římě a zaručit důstojnost a bezpečnost papežského úřadu. Tento úkol už ale nezvládl, neboť zemřel 28. ledna 1119 v proslulém opatství Cluny, kde byl také pohřben.\n\nÚkol znovusjednotit papežství v pokračujícím sporu o investituru po Gelasiovi zdědil jeho nástupce Kalixt II., který začal s Jindřichem vyjednávat a 23. září 1122 dosáhl smíru v tzv. konkordátu wormském.\n\n\n"}
{"id": "184418", "url": "https://cs.wikipedia.org/wiki?curid=184418", "title": "Dvoudobý spalovací motor", "text": "Dvoudobý spalovací motor\n\nDvoudobý (zážehový) spalovací motor (také \"dvoutaktní motor\", \"dvoutakt\") je pístový spalovací motor, jehož pracovní cyklus proběhne za jednu otáčku klikové hřídele neboli během dvou zdvihů pístu proběhnou čtyři pracovní fáze a směs paliva a vzduchu ve válci je zapálena (zažehnuta) elektrickou jiskrou, kterou obvykle vytvoří zapalovací svíčka. Tím se liší od dvoudobého vznětového motoru, kde dochází k samovznícení vstříknutého paliva samotnou teplotou stlačeného vzduchu.\n\nNa rozdíl od čtyřdobého spalovacího motoru obstarávají přívod zápalné směsi místo ventilů píst a kanály. Píst při svém pohybu otevírá a zavírá kanály. U novějších motorů ovládá sání pod píst šoupátkový rozvod nebo klapky.\n\nMazání u zážehového dvoudobého motoru je prováděno olejem rozpuštěným v palivu. Tlakové oběhové mazání, používané u čtyřdobých motorů, nelze použít, protože na pracovním cyklu se podílí i dolní plocha pístu.\n\nProti čtyřdobým motorům jsou díky jednodušší konstrukci lehčí a obvykle mají při stejných otáčkách vyšší měrný výkon (daný dvojnásobným počtem pracovních cyklů na jednu otáčku), ale nižší účinnost danou tím, že komprese a/nebo expanze musejí být zkráceny, aby mohla proběhnout výměna paliva a výfukových plynů v pracovním prostoru. Proto velmi záleží na tvaru, délce a průměru výfuku, který velmi ovlivňuje vyplachování spalovacího prostoru čistou směsí. V současné době jsou ale na ústupu právě pro svou nižší účinnost a hlavně pro znečištění, způsobené příměsí nespáleného paliva ve spalinách (v závislosti na kvalitě vyplachování spalovacího prostoru) a spalováním oleje obsaženého v palivu.\n\nSkotský inženýr Dugald Clerk zkonstruoval první dvoudobý zážehový motor v roce 1878.\n\n\n\nVýhody a nevýhody v porovnání se čtyřdobým motorem:\n\n\n\nlehké, převážně benzínové motory relativně malých výkonů:\n\nPrehistorie\n\nPrvní dvoudobé motory (dalo by se jim říkat nekomprimační) pracovaly na jiném principu a dvoudobé se jim začalo říkat z toho důvodu, že k zapálení směsi docházelo při každé otáčce klikového hřídele – stejně jako u moderních, komprimačních dvoudobých motorů. V jednom taktu došlo k sání směsi a nekomprimačnímu zážehu, ve druhém taktu k výfuku. Výměna plynů byla řízena šoupátkem. Mezi vynálezce, kteří tento motor vylepšovali a zkoušeli jeho využití v mobilních strojích patřili Jean Joseph Étienne Lenoir, Siegfried Marcus a další. Tyto pokusy probíhaly v letech 1860–1870, ale narážely na nevyhovující poměr hmotnosti a výkonu. Na stejném principu pracoval rovněž tzv. „Sylvestermotor“ sestrojený v roce 1879 Carlem Benzem. Tento „Benzův systém dvoutaktního motoru“ byl poprvé vyroben v roce 1881 v továrně \"Mannheimer Gasmotorenfabrik\" a následně vyráběn v tisícových počtech.\n\nZa vynálezce moderního dvoudobého motoru se považuje Dugald Clerk. Aby obešel patent Nicolause Otta, vyvinul v roce 1878 motor, který pro kompletní pracovní cyklus potřeboval pouze jednu otáčku klikového hřídele. Tento princip byl poprvé využit v roce 1887 pro pohon vozíku „Petrol-Cycle“ sestrojeného Edwardem Butlerem. Julius Söhnlein obdržel v roce 1891 patent na přečerpávání paliva přes klikovou skříň se třemi obtokovými kanály; tento systém byl později označovaný jako „příčný výplach“. Současně objevil Joseph Day podobný princip s deflektorem na pístu, což si nechal patentovat. V roce 1904 zkonstruoval Alfred Angas Scott úspěšně dvouválcový dvoudobý motor, v roce 1908 jej pak vestavěl do vyvíjeného motocyklu. V roce 1909 založil \"Scott Motor Cycle Company\", která poté vyráběla dvoudobé motocykly až do roku 1966. Hugo Ruppe ještě před první světovou válkou dvoudobý motor dále vyvíjel; jeho patenty se dostaly k DKW, kde se poté dvoudobé motory vyráběly ve velkém. V roce 1928 vyvinul rakouský výrobce \"Titan\" membránou řízené sání. Velkým krokem vpřed byl patent na vratné vyplachování Adolfa Schnürleho, které od roku 1932 nahradilo příčné vyplachování s pístem s deflektorem. V roce 1952 vyvinul Daniel Zimmermann šoupátkové řízení sání a Yamaha přišla v roce 1978 s rezonančním řízením výplachu.\n\nDvoudobé motory nezávisle na druhu a termodynamickém cyklu využívají níže popsané pracovní cykly; popis začíná od dolní úvratě. Děje probíhající pod pístem u motorů s přepouštěním přes klikovou skříň jsou pro názornost popsány kurzívou. Velké dieselové dvoutaktní motory jsou pro zajištění výměny plynů vybaveny Rootsovým dmychadlem.\n\nBěhem  pohybu pístu směrem nahoru se plyn ve válci (vzduch nebo směs paliva se vzduchem) stlačuje, přičemž nedochází k výměně tepla s okolím (adiabatické stlačování, isotropické). Přitom se zvyšuje teplota plynů proporcionálně ke zvýšení tlaku během stlačování.\n\nPíst během pohybu nahoru zvětšuje objem v klikové skříni, čímž v klikové skříni vzniká podtlak. Jakmile se otevře sací kanál od karburátoru, dojde k nasátí čerstvé směsi paliva se vzduchem.\n\nTěsně před dosažením horní úvrati dojde u zážehových motorů k zapálení směsi paliva se vzduchem. Ke shoření paliva dojde tak rychle, že pohyb pístu během hoření je téměř zanedbatelný – objem tedy zůstává konstantní (izochorický přívod tepla). U dieselového dvoudobého motoru se do stlačeného vzduchu vstřikuje nafta a hoření trvá o něco déle, tlak během hoření zůstává přibližně konstantní (izobarický přívod tepla). V obou případech dojde ke zvýšení tlaku.\n\nDruhý takt: Pracovní zdvih / předkomprese\n\nHorký plyn expanduje a tlačí na píst, který se pohybuje zpět. Přitom dochází k ochlazování plynu; teplo se mění na mechanickou energii.\n\nPíst, který se pohybuje dolů, zmenšuje objem klikové skříně a jakmile dojde k uzavření sacího kanálu, píst stlačuje čerstvou směs paliva se vzduchem.\n\nV blízkosti dolní úvrati se otevře výfukový a sací otvor nebo přepouštěcí kanály a výfukový plyn působení zbytkového tlaku unikne. Výfuk může být zajištěn pomocí ventilů nebo otevíráním otvorů pístem. Zbytky výfukových plynů jsou vypláchnuty čerstvým plynem, který proudí do pístu. Čerstvý plyn může být směs paliva se vzduchem nebo pouze vzduch (u motorů se vstřikováním).\n\nPři otevření přepouštěcích kanálů dojde k proudění předstlačeného plynu z klikové skříně do prostoru nad pístem.\n\nBěhem pohybu pístu směrem k horní úvrati se sací a výfukový otvor opět uzavřou a probíhá další cyklus. Pro vypláchnutí musí být čerstvý plyn (směs paliva nebo vzduch) pod tlakem. K tomu se využívá buď prostor klikové skříně, který pracuje jako čerpadlo nebo externí kompresor. Pro dosažení dostatečného účinku se kombinuje turbodmychadlo (u velkých dieselových motorů) s pomocným kompresorem, který pracuje během rozběhu motoru nebo při chodu na nízký výkon.\n\nPracovní cyklus dvoudobých motorů se přibližuje ideálnímu Ottovu, resp. Dieselovu cyklu s tím, že v praxi dochází k výměně tepla mezi  plynem a okolím a hoření trvá určitou dobu.\n\nCílem vyplachování je zajistit, aby během velmi krátké doby, kdy je otevřen sací a výfukový otvor, došlo k nahrazení spálené směsi čerstvým vzduchem (u motorů se vstřikováním) nebo směsí paliva se vzduchem (u zážehových motorů s nepřímým vstřikování a karburátorem). Přitom by mělo ve válci zůstat co nejméně zbytkových spalin a současně by mělo do výfuku uniknout co nejméně čerstvého vzduchu, resp. směsi paliva se vzduchem. Rozlišují se tři varianty vyplachování:\n\nVýfukový a sací kanál leží proti sobě; oba tyto kanály jsou otevírány a zavírány pohybujícím se pístem. Přitom se jako první otevírá výfukový kanál a zavírá se jako poslední. Aby se válec vypláchl co možná nejlépe, je na dně pístu vytvořen deflektor, který usměrňuje proudění plynů směrem k hlavě válce. Jinou možností je vyústění kanálů šikmo vzhůru. Tyto způsoby stavby válce se používají již jen zřídka, protože jiné metody se ukázaly být mnohem efektivnější.\n\nSací a výfukový kanál leží na protějších stranách válce. Čerstvý plyn neproudí od pístu k hlavě válce a zpět, ale jen v jednom směru. Pro sání slouží drážky ve stěně válce, výfukový kanál je vytvořen v hlavě válce a zavírán ventilem, popř. (u protiběžných motorů a dvoupístových motorů) je rovněž tvořen drážkou, kterou otevírá jiný píst. Výfuk může být uzavřen dříve, než sání, což omezuje ztráty při vyplachování. Rovněž se tak dosahuje lepšího vyplachování při větším spalovacím prostoru. Přímé vyplachování se upřednostňuje při zatíženém motoru.\n\nTuto variantu vyplachování vyvinul v roce 1925 Adlolf Schnürle. Využívají se dva přepouštěcí kanály, které probíhají ve směru osy válce (tj. tangenciálně) a jsou zakončeny okénkem ve stěně válce. Výfukový kanál se nachází mezi oběma přepouštěcími kanály, na stejné straně válce. Oba proudy plynu z přepouštěcích kanálů se potkávají a ve spalovacím prostoru válce se obracení ve směru k výfukovému kanálu a ke hlavě válce. Otvory kanálů se otevírají a zavírají pohybem pístu. Ztráta čerstvé směsi je oproti příčnému vyplachování nepatrná a dno pístu může být ploché. U prvních motorů s vratným vyplachováním se používaly dva přepouštěcí kanály, později byl tento systém vylepšen o hlavní a pobočný přepouštěcí kanál a v 80. letech se používalo až 8 přepouštěcích kanálů. Vratné vyplachování představuje dodnes stav techniky dvoudobých zážehových motorů.\n\nPodle účelu použití mohou mít přepouštěcí a výfukové kanály různé úhly časování. U dvoudobých motorů řízených kanály ve válci se úhel přepouštění obvykle pohybuje mezi 115° a 140° otáčky klikového hřídele a úhel otevření výfukového ventilu se pohybuje mezi 135° a 200°, přičemž výfuk se otevírá před otevřením přepouštěcího kanálu.\n\nKliková skříň (prostor pod pístem) se využívá jako čerpadlo, ve které se vytváří přetlak plynů pro vypláchnutí spalovacího prostoru. To znamená, že píst při pohybu směrem nahoru stlačuje plyn ve spalovacím prostoru a současně nasává plyn do klikové skříně. Při pohybu směrem dolů dochází ke stlačení plynu v klikové skříni. Přívod plynů do válce je zajištěn přes přepouštěcí kanál z klikové skříně. V blízkosti dolní úvrati odkryje píst přepouštěcí kanál a stlačený plyn proudí z klikové skříně do válce.\n\nDvoudobý motor je rezonančním systémem, u něhož průběh výkonu závisí na vlastnostech procházejících plynů (jejich setrvačnosti). Při výfuku plynů je možné vhodným uspořádáním výfukového potrubí značně zlepšit účinnost (viz animovaný obrázek). Jakmile píst odkryje výfukový kanál, začnou spaliny proudit do výfuku. Rychlost proudění se nejprve sníží v difuzoru. Tam plyn proudí beze změny dále a vlivem jeho setrvačnosti dochází k poklesu tlaku ve směru výfuku (viz obrázek – směs paliva nasátá do výfuku). Tento efekt se objevuje rovněž u čtyřdobých motorů, kde je možné díky řízení pomocí ventilů dosahovat lepší výměny plynů. Difuzor zde má za úkol jenom snížit rychlost proudění plynů a nikoli zajistit přitom přerušení proudění plynů.\n\nNa druhém kuželu tlumiče výfuku dojde o něco později k odrazu kladné tlakové vlny. Zde se vlivem setrvačnosti plynu plyn nahromadí a takto vzniklá tlaková vlna postupuje ve směru k výfuku. Tato vlna zatlačí zpět do válce čerstvou směs, která již byla vytlačena do výfukového potrubí. Tím se sníží ztráty čerstvé směsi (viz „laděný výfuk“). Délka a tvar výfuku spojená s výškou výfukového kanálu určuje pásmo otáček, které výfuk podporuje. Při krátkém výfuku a vysokém výfukovém kanálu bude čas, ve kterém se budou výfukové plyny odrážet a vracet do válce, kratší. Takový motor je určen především pro práci ve vysokých otáčkách. V protikladu stojí dlouhý výfuk a plochý výfukový kanál.\n\nProtože v prvním přiblížení je na konci procesu sání ve válci stále ještě atmosférický tlak, může u benzínového dvoudobého motoru diskuse o kvalitě spalování. Pokud se mění nastavení škrtící klapky, systém sání mění pouze poměr směsi z výfukovým plynům ve válci. Vysoký obsah spalin ve válci, který vzniká při částečném zatížení, vede k špatným spalovacím poměrům s vysokým obsahem oxidu uhelnatého (CO) a uhlovodíků (CH) ve výfukových plynech, při nízkých emisích oxidů dusíku (NO). Při stabilním zatížení, například u stabilních motorů, mohou být poměry proudění plynů optimálně vyladěny, což dává vysokou účinnost a dobré úrovně emisí.\n\nMazání motoru je zajištěno olejem, který se přidává do paliva. Při spalování paliva je tedy současně spalován i olej. Nevýhodou tohoto způsobu mazání je, že při spalování vzniká karbon, který zanáší spalovací prostor i výfukové potrubí, což negativně ovlivňuje výkon motoru. Vrstva nánosů ve výfukovém potrubí může rovněž „zahořet“ nebo v může docházet k chemickému rozkladu. Na začátku 30. let se používal poměr oleje s benzínem 1:10, později se tento poměr snižoval na 1:15 až 1:18. V 70. letech pracovaly závodní motocykly s poměrem směsi 1:20 s přídavkem ricinového oleje, aby se předešlo zadření pístu. Pro běžné motocykly byl dlouhá léta běžný poměr 1:25; toto platilo i pro první modely automobilů Trabant P50. Díky tomu, že byly vyvíjeny vysoce výkonné oleje, bylo možné dále omezovat poměr směsi na 1:33 (např. pro Trabant P50), na 1:50 (např. Trabant 601) až na poměr 1:100. Moderní řetězové pily a další motorové nářadí obvykle využívají poměr směsi 1:50 (2% podíl oleje).\n\nPři použití odděleného mazání je mazací olej dodáván do motoru odděleně od paliva. První motocykl značky Scott z roku 1908 (základní model 3 ¾) byl vybaven odděleným mazáním. U typu Scott 3S, který byl uveden na trh v roce 1934, dodávala tři olejová čerpadla olej do vložek válců. V roce 1961 uvedla značka DKW u typu Auto Union 1000 na trh tzv. „olejovou automatiku“, kde byl olej čerpán z oddělené olejové nádržky dávkovacím čerpadlem do mísící komory karburátoru a zde byla připravována směs s mísícím poměrem 1:40. V roce 1964 přišla Yamaha u motocyklů se systémem „Autolube“, u kterého byl olej veden do sání karburátoru. Při plném zatížení připravoval systém „Autolube“ směs s poměrem 1:20, při chodu naprázdno 1:150.\n\nPravé oddělené mazání zavedla u sériových motocyklů Suzuki v roce 1971, a to u typu GT 750, kde jedno dávkovací čerpadlo přivádělo olej přímo k mazacím místům (ložiska, stěny válce). Čerpadlo dávkovalo olej v závislosti na zatížení na základě polohy rukojeti plynu. Tento systém, který později převzala i Kawasaki, již odpovídal mazání čtyřdobých motorů.\n\nVelké dvoudobé motory mohou být vyrobeny s uzavřeným okruhem mazacího oleje, srovnatelným se čtyřdobými motory. Typickým příkladem takového motoru jsou dvoudobé motory užitkových vozidel. Tyto motory musejí být dále vybaveny kompresorem, protože klikovou skříň nelze využít pro zajištění předkomprese.\n\nVelké dvoudobé motory (např. lodní motory) byly podle staršího způsobu konstrukce vybavovány ztrátovým mazáním. Zde byla mazací místa, jako hlavní a ojniční ložiska zásobována mazivem přímo prostřednictvím olejových kanálků. Olej potom unikal přes ložiska a odkapával do volného prostoru.\n\nJedná se o nejrozšířenější, nejlevnější a technicky nejjednodušší způsob, který se používá především u malých motorů. Horní hrana pístu v blízkosti dolní úvratě odkryje přepouštěcí a výfukový kanál ve stěně pístu. Dolní hrana pístu v blízkosti horní úvratě odkryje vstup sání do klikové skříně. Předností je odkrývání a zakrývání sacího, přepouštěcího a výfukového kanálu bez nutnosti dodatečných mechanických dílů.\n\nUž v roce 1911 sestrojil Alfred Angas Scott pro svůj motocykl typ 3 ¾ vodou chlazený motor s řízením šoupátkem. Deskové šoupátko, jak je známe dnes, bylo vyvinuto v 50. letech Danielem Zimmermannem a patentováno v NDR. Toto šoupátko otevíralo a zavíralo vstup sání do klikové skříně. Předností oproti motorům s řízením pístem je možnost řídit bod otevírání sání nezávisle na bodu zavírání (asynchronně).\n\nPrvní dvoudobý motor s membránovým řízením byl motor rakouského výrobce \"Titan\" z roku 1928 o objemu 350 cm. Konstruktérem tohoto motoru se 4-deskovým membránovým sáním byl inženýr Karl Schüber. Tento membránový ventil byl zkonstruovaný z rákosového plátku a vestavěný do sacího kanálu; otevíral se podtlakem v klikové skříni a zavíral se přetlakem. Předností bylo automatické přizpůsobení objemu proudění při všech otáčkách motoru. Spolehlivost tohoto membránového ventilu ale končila u maximálních otáček okolo 5.000 min.\n\nMálo pružná a lehká membrána (rovněž známá jako rákosový ventil) se otevírala už při slabém podtlaku a zavírala se krátce po dosažení vyrovnaného tlaku; tím bránila zpětném proudění a byla schopná se přizpůsobit širokému rozsahu otáček. Základním rozdílem mezi řídícím členem otevíraným podtlakem a kanálem řízeným pracovním pístem spočívá s (relativně) plynulejším otevírání membrány nebo ventilu oproti náhlému otevření sacího kanálu v momentě, kdy je už dosaženo znatelného podtlaku. To způsobuje zvýšení hluku sání, které sice nevadí u závodních motorů, ale je důležité u běžných vozidel.\n\nV roce 1971 vyvinula Yamaha nový typ membránového ventilu, ve kterém měla membrána tvar stříšky, čímž se dosahovalo většího objemového průtoku. Píst nejprve uzavřel kanál vedoucí k membráně, tlak v klikové skříni se snížil a došlo k rázovému otevření membrány, a to podstatně déle a účinněji. Díky tomu bylo možné dosáhnout zvýšení otáček. Zde sloužil sací kanál rovněž jako (pátý) přepouštěcí kanál, přičemž čerstvá směs proudící nad píst vytvářela za membránou statický podtlak – čím vyšší otáčky, tím vyšší podtlak – a tím se dosahovalo dodatečného nasávání směsi přímo ze sacího potrubí do pracovního prostoru válce.\n\nTento princip konečně dovolil dosáhnout u běžných sériových motorů tříciferný litrový výkon a lepší průběh kroutícího momentu. Tento membránový ventil pracoval spolehlivě do 8000 min. Novější vývoj nahradil kovové membránové ventily membránami ze plastů vyztužených skelnými nebo uhlíkovými vlákny, jejichž setrvačnost je oproti kovovým mnohem nižší. Dalším pozitivním efektem motorů s membránovým řízením je znatelně nižší hodnota spotřeby paliva.\n\nAutomobily Gutbrod Superiod a Goliath GP 700 s dvoudobými motory byly v roce 1951 prvními osobními automobily s přímým vstřikováním benzínu. Tento systém, zkonstruovaný pod vedením Hanse Scherenberga, dodávala firma Bosch. Firma NSU Motorenwerke prováděla v 50. letech výzkum přímého vstřikování benzínu (s použitím mechanických vstřikovačů) u motocyklů. Firma Motobécane vyvinula v roce 1974 společně s firmou Bosch analogové elektronické vstřikování benzínu do přepouštěcího kanálu, které použila u svého sériově vyráběného dvoudobého tříválce. Dvě vstřikovací trysky na každý válec zajišťovaly vstřikování paliva v horní části přepouštěcího kanálu. Společnost Aprilia následovala v roce 2001 s přímým vstřikováním paliva u 50 cm motoru pro skútr \"SR 50 DiTech\".\n\nPrvní forma řízení výfuku pocházela od firmy Yamaha, a to na základě změny doby otevření výfukového kanálu. Přitom se pomocí malého rotačního šoupátka měnil průřez výfukového kanálu, který se zcela otevřel jen při vysokých otáčkách. První čistě mechanicky řízený \"Yamaha-Power-Valve-System\" (YPVS) se objevil v roce 1978 u závodního motocyklu Yamaha OW-35, elektronické řízení následovalo od roku 1983, a to i u sériového typu \"RD 350 LC YPVS\". U verze od firmy Suzuki (\"Suzuki Intake Power Chambre\") byla použita dodatečná rezonanční komora, která se pomocí šoupátka otevírala při nízkých otáčkách. Podobný byl rovněž systém od Kawasaki (\"Kawasaki Integrated Power-Valve\"). Řízení výfuku od firmy Honda (\"Autocontrol Amplification Chamber,\" zkratka \"ATAC\") bylo založené na zvětšení objemu výfuku při nízkých otáčkách (např. u motocyklu Honda NS400R). Zisk plnění při řízení výfuku dosahuje 20-40% oproti neřízení verzi.\n\n\nU motoru s dvojitým pístem pracují dva písty v jednom společném spalovacím prostoru. Většinou jeden píst řídí přepouštěcí kanál a druhý otevírá výfukový kanál. Podle konstrukce klikového mechanismu je možné dosáhnout nesymetrického časování. Podle klikového mechanismu se rozlišují následující konstrukce:\n\n\n\n\nDíky systematickému výzkumu a využití rázových vln ve výfukovém potrubí převážily v oblasti malých motorů od konce 50. let nevýhody dvoupístových motorů proti řešením s jedním pístem.\n\nModerní motor s protiběžnými písty\n\nU motoru s protiběžnými písty pracují dva písty proti sobě v jednom válci. Toto řešení má při stejném počtu válců menší tepelné ztráty, protože zde chybí hlavy válců. Motor je vybaven dvěma klikovými hřídeli spojenými pomocí ozubených kol nebo jednou klikovou hřídelí umístěnou na boku a dlouhými rozdvojenými ojnicemi, které působí na druhý  píste přes třmen, nebo je kliková hřídel uprostřed.\n\nPředevším u velkých dieselových dvoudobých motorů se používaly talířové ventily v hlavě válců pro řízení výfuku. V těchto případech převážily přednosti přímého vyplachování oproti vratnému vyplachování.\n\nTeoreticky dosahuje dvoudobý motor při stejném zdvihovém objemu oproti čtyřdobému motoru dvojitého výkonu. V praxi toho ale nedosahuje z důvodu zanedbatelného středního tlaku na píst. Pravidla Formule 1 od roku 1984 zakazují nasazení dvoudobých motorů; v letech 1934–1937 bylo jejich použití omezeno jen na vozy s hmotnostním limitem do 750 kg, takže byly pokusy o nasazení motorů s dvojitým pístem.\n\nPrvní dvoudobý motor, který byl konkurenceschopný oproti čtyřdobému motoru, byl motor Alfreda Angase Scotta. V letech 1912 a 1913 zvítězily motocykly Scott v závodě Tourist Trophy na ostrově Man ve třídě senior. V roce 1932 se objevily první závodní motocykly DKW s motorem s dvojitým pístem, později s plnicím čerpadlem. Nejúspěšnější model ve třídě do 250 ccm byl před druhou světovou válkou téměř neporazitelný stroj DWK ULD 250. V roce 1949 vzniklo motocyklové mistrovství světa, kde dominovaly dvoudobé motory v těchto třídách:\n\n\nDvoudobé motory jsou dodnes pravidelně nasazovány jako pohon závodních člunů série Union Internationale Motonautique. Ve třídě do 2600 cm³ dosahuje např. dvoudobý šestiválcový závěsný lodní motor do V po úhlem 60° výkonu 200 PS (149 kW) při 6500–7000 min.\n\nJako závěsné lodní motory jsou dvoudobé motory limitovány emisemi oleje, kdy nespálený olej ze směsi uniká do vody. První omezení emisí se objevily v roce 1993 na Bodamském jezeře a následně byly převzaty pro všechny vnitrozemské vody Německa. Od 1.1.2007 platí emisní předpisy po celé Evropě. Tato omezení mohou splnit dvoudobé motory – pokud vůbec – jen v případě, kdy jsou vybaveny přímým vstřikováním paliva.\n\nDvoudobý motor má dvakrát tolik pracovních cyklů oproti čtyřdobému motoru, který musí věnovat část pracovního cyklu na vyplachování (sání, výfuk); přitom využije jen 70-80% energie na jeden pracovní cyklus. Z toho plyne jedna řada výhod:\n\n\nPro dvoudobé motory s vyplachováním řízeným pístem platí dále tyto výhody:\n\n\n\nDominantní roli ve znečišťování vzduchu ve velkých městech hrají z důvodu svých zdravotně závadných emisí skútry s dvoudobými motory. Velké dvoudobé motory přesto dokazují, že i s použitím dvoudobého principu je možné dosáhnout dobrých emisních hodnot. Důvody, proč mají malé jednoduché dvoudobé motory více emisí, než velké čtyřdobé motory, jsou následující:\n\n\nPři použití mazání motoru s olejovou vanou je možné snížit emise s pomocí samostatného řízení výfuku s ventilem (nebo druhým pístem u motoru s protiběžnými písty) a s pomocí vstřikování.\n\nPro jednostopá vozidla platí od ledna 2016 emisní norma Euro 4, bez ohledu na to, zda je vozidlo vybaveno dvoudobým nebo čtyřdobým motorem. Zavedení této normy vedlo ke všeobecnému ukončení zástaveb dvoudobých motorů do malých motocyklů (dříve pro ně platila norma Euro 2). Již norma Euro 3 nebyla pro dvoudobé motory splnitelná. Poslední motocykl s dvoudobým motorem nad 150 cm³ určený k provozu po veřejných komunikacích byla Aprilia RS 250, která byla vyráběná do roku 2002 a která byla vybavená motorem s objemem 249 cm³ a výkonem 55ks/40kW (jednalo se o přepracovaný motor Suzuki RGV 250 Gamma). Existuje výjimka: od roku 2013 vyráběná KTM Freeride 250 R, která má v silniční verzi dvoudobý motor omezený na 7 ks (5 kW), aby splnil normu Euro 3. Malé motocykly (s objemem do 50 cm³) mohou ještě dosud mít emise pětinásobně překračující normu na uhlovodíky a oxidy dusíku platnou pro osobní automobily. Skútry s dvoudobými motory (s objemem do 50 cm³) hrají z důvodu zdraví škodlivých emisí dominantní roli ve znečišťování ovzduší v řadě velkých měst.\n\n→ \"Hlavní článek: Dvoudobý spalovací motor vznětový\"\n\nMezi největší nákladní auta s dieselovým dvoudobým motorem patřil Krupp Titan.\n\nDieselový dvoudobý motor vozidla „Elch“ (los).\n\nMezi známé dvoudobé dieselové motory s výfukovými ventily v hlavě válců patřila řada 53, 71, 92, 149 (obsah v kubických palcích) výrobce Detroit Diesel Corporation (DDC). Tyto dvoutaktní motory využívaly pro zajištění vyplachovacího tlaku Rootsovo dmychadlo – částečně s předřazeným turbodmychadlem – a vodou chlazený mezichladič plnicího vzduchu. Dvoudobé dieselové motory pro nákladní automobily s řízenými výfukovými ventily vyráběly také Kruppovy závody až do 50. let. Příkladem dieselového motoru s protiběžnými písty je letecký motor Junkers Jumo se dvěma klikovými hřídelemi, motor Napier Deltic se třemi řadami válců a třemi klikovými hřídelemi a Commer TS-3, což byl motor pro nákladní auta s jednou klikovou hřídelí, dvěma ojnicemi a jedním vahadlem na válec.\n\nMnoho dnešních dvoudobých motorů je vybaveno řízenými výfukovými ventily a sacími kanály. Vyplachování je zajištěno samostatnými plnicími čerpadly. Tím se dosahuje čistější výměny, není nutné mazání směsí paliva s olejem, kliková hřídel běží stejně jako u čtyřdobého motoru v ložiskách mazaných tlakovým olejem.\n\nTyto konstrukce jsou vhodné především pro pomaluběžné motory s velkým zdvihovým objemem (lodní dieselové motory, s vrtáním až jeden metr a zdvihem i přes tři metry), u kterých nízký počet otáček poskytuje dostatek času pro výměnu plynů a hmotnost vnějšího plnění nehraje žádnou roli. Kvůli použitému palivu (mazut) se takovéto dvoudobé motory vyrábějí pouze v dieselové verzi.\nVelké dvoudobé lodní pohony s plněním pomocí turbodmychadla se z hlediska tepelné účinnosti mohou překonávat pouze plynové a parní turbíny. Lodní dieselový motor se spotřebou méně než 160 g/kWh může v ideálním případě přeměnit až 55% chemické energie paliva na užitečnou mechanickou práci. Čtyřdobý automobilový turbodiesel dosahuje v nejlepším případě účinnosti 40-42%, čtyřdobý turbodiesel pro nákladní auta dosahuje 45%, čtyřdobý zážehový turbomotor dosahuje jen 35-37%.\n\nZajímavým případem použití dvoudobého motoru je japonský tank Typ-90-Panzer, který využívá dvoudobý dieselový motor Mitsubishi s přímým vstřikováním paliva a Rootsovým dmychadlem. Americký obrněný transportér M113 je vybaven vodou chlazeným dvoudobým dieselovým motorem General Motors v uspořádání V6 (výrobní oddělení bylo později vyčleněno a přejmenováno na Detroit Diesel Corporation). Tento motor dává výkon 156kW (M113A1 a M113A2) popř. 202kW (M113A3).\n\n\n"}
{"id": "184420", "url": "https://cs.wikipedia.org/wiki?curid=184420", "title": "Leichter Panzerspähwagen", "text": "Leichter Panzerspähwagen\n\nPojem Leichter Panzerspähwagen (zhruba „lehké obrněné průzkumné vozidlo“) označuje sérii obrněných vozidel 4x4, vyráběných Třetí říší od roku 1935 až 1944.\n\nVyvinuta byla fabrikou Eisenwerk Weserhütte v Bad Oeynhausen. Karoserie vyráběla továrna Auto Union ve Zwickau a montáž prováděly firmy F. Schichau v Elbingu a Maschinenfabrik Niedersachsen v Hannoveru.\n\nVozidla používala standardní karoserie sPkw I Horch 801 se šikmým pancéřováním a věží.\n\nBenzínový motor Horch 3.5 vyvinul výkon 90 k (67 kW); po silnici vozidla dosahovala rychlosti 80 km/h a v terénu 40 km/h. Největší dojezd byl 300 km.\n\nVe předu a na boku bylo ocelové a silné 8 mm; tenčími 5 mm pláty byl vůz chráněn nahoře, vzadu a vespod. Odlévané průzory byly později nahrazeny výřezávanými do pancíře. Otevřená věž byla vybavena spletí sítí proti granátům.\n\nZákladní model a první vyráběná série byla postavena s normalizovanou kostrou pro vojenské použití. Vozy Sdkfz. 221 byly vyzbrojeny jedním kulometem MG34 ráže 7,92 mm a měly dvoučlennou posádku. Pancíř byl původně 8mm silný, ale později byl zesílen na 14,5mm. Druhou variantou vozidla s tímtéž označením byla verze s 2,8cm sPz.B.41 určená k likvidaci méně pancéřované techniky a podpoře pěchoty.\n\nTyto vozy byly ozbrojeny kanonem 2 cm KwK 30 L/55 a kulometem MG34 ráže 7,92 mm.\nTřetí člen posádky byl střelec, který ulehčil práci veliteli. Některé vozy byly vybaveny průbojným kanonem ráže 28 mm. Prototypy měly i 50 mm kanon, vyrobeny byly 2 ks prototypů.\n\nŠlo o rádiový vůz, vyzbrojený, stejně jako SdKfz. 221, kulometem MG34 ráže 7,92 mm. Posádku tvořila speciální obsluha rádia; přes celý vůz byla anténa, která vypadala jako kostra postele.\nTěchto vozů se vyrobilo přes 500 ks.\n\n"}
{"id": "184421", "url": "https://cs.wikipedia.org/wiki?curid=184421", "title": "Koeficient ročního využití", "text": "Koeficient ročního využití\n\nKoeficient ročního využití také koeficient využitelnosti je jedním z ukazatelů efektivity energetického zdroje. Ukazuje, nakolik je v průběhu roku využíván instalovaný výkon (výrobní kapacita) energetického zdroje. Počítá se jako porovnání skutečného množství vyrobené energie s teoretickým maximálním množstvím, vyrobeným při celoročním provozu se jmenovitým výkonem. U špičkových elektráren tedy jeho hodnota není příliš vypovídající.\n\nVypočte se podle vzorce:\n\nformula_1\n\nkde:\n\nKoeficient ročního využití se obvykle vyjadřuje v procentech.\n"}
{"id": "184422", "url": "https://cs.wikipedia.org/wiki?curid=184422", "title": "Lanový most (Jižní spojka)", "text": "Lanový most (Jižní spojka)\n\nLanový most je ustálené a vžité, avšak neoficiální pojmenování zavěšeného silničního mostu dálničního typu, který je součástí Jižní spojky na Městském okruhu v Praze a převádí provoz přes železniční trať Praha - České Budějovice a železniční dopravnu Praha-Vršovice čekací koleje, sleduje okraj sídliště Skalka (ulice Přetlucká a Dolínecká). Katastrálně patří z větší části do Strašnic (část nad železničními tratěmi a severně od nich), částečně do Záběhlic (západní část, tj. jižně od železničních tratí). Nepojmenovaný most má v dokumentaci správce označení Y529-SDO-ČSD přes Mitas. v analýze TSK z roku 2016 je označován Y529 – most na Jižní Spojce přes seřaďovací nádraží Praha-Vršovice (lanový most).\n\nMost projektovali Jiří Stráský, Ilja Hustý, Slavomír Kolčava a další v letech 1991–1993. Začal být budován v roce 1996 a zprovozněn byl v prosinci 1997 jako poslední budovaný úsek Jižní spojky, jejíž úsek ze Spořilova na Zahradní Město byl zprovozněn již koncem 80. let 20. století.\n\nNení oficiálně pojmenovaný. Odbornými organizacemi (například provozujícími radary sledující provoz) i motoristickými publicisty bývá často v praxi označován jako Lanový most. V minulosti byl označován i jako „most přes seřaďovací nádraží Vršovice“, podle v dokumentaci Technické správy komunikací je označován „Y529 – SDO – ČSD přes Mitas“, v analýze TSK z roku 2016 je označován Y529 – most na Jižní Spojce přes seřaďovací nádraží Praha-Vršovice (lanový most). Zkratka SDO znamená střední dopravní okruh, zkratka ČSD provozovatele železniční dráhy v době projektování mostu.\n\n17. března 2019 projednávala místopisná komise Rady hl. m. Prahy návrh občana, aby most byl oficiálně pojmenován názvem Lanový most. Podle zápisu v diskusi komise převládaly názory spíše negativní a podle pana Milana Maruštíka (ANO 2011) chybí kritérium, podle kterého by bylo možno účelně stanovit, které mosty pojmenovat a které nikoliv, protože dosud se (podle něj?) pojmenovávaly zpravidla pouze mosty přes Vltavu. V této fázi byla podle zápisu diskuse přerušena a s tím, že se k problému komise ještě vrátí. Do července 2019 se však v zápisech z jednání téma již znovu neobjevilo. Technická správa komunikací hl. m. Prahy spustila 30. července 2019 na svém facebookovém a twitterovém účtu anketu, v niž nechala členy těchto sociálních sítí hlasovat o tom, zda preferují název Lanový most, nebo název Vršovický most. V obdobné anketě u článku webových Lidových novin drtivě vítězil název Lanový most se zhruba desetinásobným počtem hlasů oproti druhému návrhu, podobný poměr hlasů byl v anketě na iDnes.cz. V anketě TSK se na Facebooku 85 % a na Twitteru 87 % z celkem 967 hlasujících vyslovilo pro název Lanový most, necelých 15 procent pro jediný hlasovatelný alternativní návrh, Vršovický most. Za nejoriginálnější návrh v diskusi mluvčí TSK označila pojmenování Lannův most po průmyslníkovi a staviteli Vojtěchu Lannovi, jinak se v diskusi, spíše žertem, objevovaly též názvy jako Kolonový most, Zipový most, Záběhlík, Krajánek aj. TSK oznámila, že návrh přejmenování na Lanový most předloží místopisné komisi magistrátu (míněna zřejmě místopisná komise rady města). \nMístopisná komise Rady hl. m. Prahy se na svém jednání 23. října 2019 usnesla, že v souladu s analogickým řešením obdobných orientačních situací komise návrh na pojmenování nepodporuje. Ing. Libor Šíma, člen komise a ředitel odboru dopravy MHMP, upozornil komisi, že lanový most je sice významnou součástí Jižní spojky, ale jeho pojmenování by orientační situaci spíše zkomplikovalo.\n\nTechnicky jde o zavěšený most, nikoliv o visutý most. Z mohutného pylonu, který se tyčí uprostřed mostu, vybíhá do stran dvakrát čtrnáct dvojic ocelových lan, na nichž je zavěšena mostovka. Celková délka přemostění je 400,4 metru, z toho zavěšené pole měří 192,4 m.\n\nMost tvoří spojitý komůrkový trám ze segmentů o 9 polích s celkovou délkou přemostění 391,8 m, z toho část konstrukce v délce 192,6 m (7. až 9. pole) je zavěšena na ocelobetonovém pylonu. Po mostní konstrukci jsou vedeny oba dopravní směry.\n\nNa východní straně mostu má v budoucnu ostře k severozápadu pokračovat Městský okruh, zatímco nynější pokračování je již součástí Štěrboholské radiály. Mezi lety 2006 a 2012 byl v oblasti budoucí mimoúrovňové křižovatky přeložen jízdní pás ve směru do Štěrbohol na jižní stranu budoucí křižovatky, původně vedly oba jížní pásy souběžně. \n\nDne 11. srpna 2008 zjistili pracovníci Technické správy komunikací hl. m. Prahy při opravě mostu u jeho východního konce v jízdním pásu pro směr ke Štěrboholům propad posledního příčného nosníku mostovky o 5 centimetrů. Pod vlivem nedávného železničního neštěstí ve Studénce byla okamžitě přijata bezpečnostní opatření: nejen že byl most zafixován, ale ve směru do Štěrbohol byl na most zakázán vjezd vozidlům těžším než 6 tun a pro ostatní vozidla byla rychlost omezena na 30 km/h, pod mostem byla omezena rychlost vlaků na trati 221 na 30 km/h a byla uzavřena ulička Dolínecká. Kamionová doprava byla odkloněna Švehlovou a Průmyslovou ulicí, které zahltila, autobusová doprava ve Švehlově ulici byla převedena na zvýšený tramvajový pás. Oprava mostu byla dokončena v březnu 2009. Došlo k opravě havarovaného koncového příčníku na jihovýchodní opěře, selhání kotevních prvků říms a bezpečnostního záchytného systému. \n\nV roce 2009 byly provedeny provedeny nové římsy se zvýšenými protihlukovými stěnami a změněn systém odvodnění mostu.\n\nV závěru roku 2010 bylo v konceptu dokončeno vyhodnocení tuhosti koncových oblastí nosné konstrukce a funkce ložisek na pilířích mostu, které se v důsledku mimořádného excentrického namáhání kamionovou dopravou dostaly mimo optimální účinnou pracovní polohu. Výměna ložisek a realizace opatření ke zvýšení tuhosti koncových oblastí nosné konstrukce byly dokončeny v roce 2012. Na vozovkách v pravých jízdních pruzích docházelo k rozpadu jejich ložné vrstvy s opakovanými vznikem deformací a výtluků.\n\nV analýze z března 2016 byl jeho stav klasifikován na sedmistupňové škále podle ČSN 73 6221 stupněm III – dobrý.\n\nDva dny po pádu Trojské lávky (2. 12. 2017) náměstek primátorky Petr Dolínek oznámil, že Praha nechá zkontrolovat lanový most na Jižní spojce, který byl také ve špatném stavu, s tím, že možná na něj bude zakázán vjezd vozidlům nad 12 tun. Souběžně měly být zkontrolovány i všechny další pražské mosty a lávky, z toho 110 mostů prioritně.\n\nV září 2018 byla zveřejněna zpráva, že most i přes údržbu vykazuje známky kroucení nosné konstrukce a že TSK hl. m. Prahy do měsíce vypíše zakázku na jeho diagnostiku. Kompletní diagnostika měla za úkol odhalit slabá místa stavby, vliv počasí na chování konstrukce a také vytvořit model nosnosti. Podle odhadu měla vyjít jednorázová diagnostika na 6 milionů Kč, další půlmilión korun ročně pak průběžný monitogring.\nO víkendech 20.–21. července a 3.–4. srpna 2019 byl most uzavřen kvůli diagnostice a zátěžovým zkouškám. Diagnostiku prováděla společnost INSET. Byla zaměřena hlavně na předpínací kabely nosné konstrukce a napětí v betonových vzpěrách. Byly využity snímače vibrací, náklonů či magnetoelasticity a tenzometry k pozorování trhlin ve vzpěrách a táhlech. Výsledky mají být hotové v únoru 2020 a podle nich má být určen další postup při běžné údržbě, případně mohou posloužit jako podklad pro rekonstrukci.\n\nMost podobné konstrukce (označovaný jako „harfový“), budovaný o 6–7 let dříve, převádí silnici I/19 přes rybník Jordán v Táboře.\n\n\n"}
{"id": "184423", "url": "https://cs.wikipedia.org/wiki?curid=184423", "title": "Volturno", "text": "Volturno\n\nVolturno je řeka v jižní Itálii (Kampánie, Molise). Je 175 km dlouhá. Povodí má rozlohu 5700 km².\n\nPramení v Abruzzkých Apeninách. Na dolním toku protéká pobřežní nížinou. Ústí do zálivu Gaeta Tyrhénského moře 30 km severně od Neapole.\n\nŘeka je napájena převážně podzemními vodami. Na podzim a v zimě dochází k povodním. Průměrný roční průtok vody činí 70 m³/s.\n\nNa horním toku je několik nevelkých vodních elektráren. Na řece je možná vodní doprava do města Capua. Využívá se také na zavlažování.\n"}
{"id": "184427", "url": "https://cs.wikipedia.org/wiki?curid=184427", "title": "Maria Tadeáš Trauttmansdorff", "text": "Maria Tadeáš Trauttmansdorff\n\nHrabě Maria Tadeáš kardinál z Trauttmansdorffu; německy : Maria Thaddäus von Trautmannsdorff, křtěn Maria Juda Tadeáš Josef Alois Vincenc Ferrerský Vilém (28. května 1761 Štýrský Hradec – 20. ledna 1819 Vídeň) byl příslušník rodu Trauttmansdorffů, 15. biskup královéhradecký (1794–1811, ovšem záležitosti diecéze řídil až do roku 1815, kdy papež potvrdil jeho volbu olomouckým arcibiskupem) a 2. arcibiskup olomoucký (1811–1819). Kardinálem byl jmenován 23. září 1816.\n\nJeho rodiči byli hrabě Weikhart z Trautmannsdorffu a Anna, rozená von Wurmbrandt. Po ukončení gymnázia ve Štýrském Hradci studoval od roku 1780 Collegium Germanicum v Římě a promoval v roce 1782. Na kněze byl vysvěcen ve Š. Hradci následujícího roku. Jako kněz poté působil v Krnově a Holešově.\n\nJe pohřben v kryptě katedrály svatého Václava v Olomouci.\n\n"}
{"id": "184428", "url": "https://cs.wikipedia.org/wiki?curid=184428", "title": "OK Go", "text": "OK Go\n\nOK Go je americká rocková skupina, kterou nejvíce proslavily singly \"Get Over It\", \"A Million Ways\" a \"Here It Goes Again\". V roce 2007 skupina získala cenu Grammy za nejlepší krátkou hudební videonahrávku roku za svůj klip \"Here It Goes Again\". Členové skupiny pochází z Chicaga a Washingtonu D.C.\n\nMimo okruh svých fanoušků je skupina známá hlavně díky svým originálním videoklipům, většinou točených na jeden záběr, jako např. \"Upside Down & Inside Out\", který využivá stavu beztíže přímo v letadle, nebo \"Here It Goes Again\", který se odehrává v tělocvičně a v choreografii obratně využívá běžeckých trenažérů. Toto video vyhrálo YouTube Video Awards 2006 v kategorii \"kreativní přístup\".\n\n\n\nKapelník skupiny, Damian Kulash, se setkal s basistou Timem Nordwindem na Interlochenském táboře umění, když jim bylo 11. Kulash byl pro grafický design, Nordwind pro hudbu. Název kapely vzešel z pokřiku jejich učitelky výtvarné výchovy, která řekla: „OK… Go!“, zatímco oni kreslili. Tim a Damian byli v kontaktu i po táboře, často výměnou mixtapes, které ovlivňovaly jiný hudební vkus každého z nich. S Andy Duncanem, jejich bývalým kytaristou a klávesistou se seznámili na střední škole a s bubeníkem Danem Konopkou na vysoké. Skupina OK Go byla založena v roce 1998. Kapela vystoupila ve veřejném vysílání rozhlasového pořadu To American Life k příležitosti pátého výročního turné.\n\n\n\n"}
{"id": "184434", "url": "https://cs.wikipedia.org/wiki?curid=184434", "title": "Adiže", "text": "Adiže\n\nAdiže ( , ladinsky \"Adiç\", benátsky \"Àdexe\", lombardsky \"Adiss\", , ) je řeka v severní Itálii (regiony Trentino-Alto Adige, Benátsko). Je 415 km dlouhá, a je tak druhou nejdelší řekou v zemi po Pádu. Povodí má rozlohu 12 200 km², z čehož se tři čtvrtiny nacházejí v Alpách.\n\nPramení na západě Ötztalských Alp nedaleko obce Reschen (Resia) ve výšce asi 1550 m n. m. Krátce po vzniku vtéká do rozlehlého přehradního jezera Reschensee (Lago di Resia, 1482), které je charakteristické z vody vyčnívající kostelní věží původní obce Alt Graun, evakuované a zaplavené v roce 1953 při napouštění jezera po výstavbě přehrady. Nedaleko pod přehradou vytváří řeka přírodní jezero Haidersee (Lago della Muta, 1450). Až k městu Verona teče alpskými údolími, z nichž nejvýznamnějším je dlouhé údolí Vinschgau (Val Venosta). Pod Veronou pak protéká Pádskou nížinou. Několika průtoky je spojená s řekou Pád a při ústí do Benátského zálivu Jaderského moře vytvářejí tyto dvě řeky společnou deltu.\n\nAdiže je se svým průměrným ročním průtokem 235 m³/s čtvrtou nejvodnatější řekou v Itálii, po Pádu, Ticinu a Tibeře. Vyšší vodní stavy nastávají na jaře a na podzim, kdy dochází na dolním toku nezřídka k povodním. Průtok v takových případech může dosahovat 3500 až 4000 m³/s. Nejvýznamnějšími přítoky Adiže jsou zleva Passer, Eisack a Avisio a zprava Plima, Falschauer a Noce.\n\nPro regulaci povodňové vlny byl vybudován a v roce 1959 tunel, spojující řeku s jezerem Lago di Garda. Tunel začíná severně od městečka Mori a do jezera ústí jižně od obce Torbole. Od svého vzniku do roku 2017 byl tunel použit 11 krát. Při povodni v roce 1965 proteklo tunelem asi 80 milionů m vody, což způsobilo vzestup hladiny jezera o 21 cm.\n\nŘeka je částečně regulovaná zdymadly. Na řece je možná lodní doprava do vzdálenosti 350 km od ústí. Využívá se také k zisku vodní energie. Leží na ní města Merano, Trento, Rovereto a Verona.\nŘeka je zmíněna v první sloce písně Deutschlandlied (Das Lied der Deutschen – Píseň Němců), jejíž třetí sloka dnes tvoří německou hymnu. V šestém verši první sloky jsou použita slova \"von der Etsch bis an den Belt\", v českém jazyce \"od řeky Adiže až po Belt\". Tento verš symbolizoval v době, kdy byla báseň jejím autorem Augustem Heinrichem Hoffmannem von Fallerslebenem napsána, oblast rozšíření německého národa. V Jižním Tyrolsku, v autonomní provincii Bolzano, tvoří němčina dosud převažující mateřský jazyk.\n\n"}
{"id": "184436", "url": "https://cs.wikipedia.org/wiki?curid=184436", "title": "Cretornis hlavaci", "text": "Cretornis hlavaci\n\nCretornis hlavaci je vědecké jméno dosud jediného prokazatelného ptakoještěra z území České republiky. Pterosaur byl objeven roku 1880 v lomu u Zářecké Lhoty nedaleko Chocně. Nález pochází ze svrchnokřídových vrstev Jizerského souvrství (stupeň turon, asi před 92 miliony let) a jde o neúplnou kostru levé přední končetiny (křídla). Rozpětí křídel tohoto létajícího plaza činilo jen asi 1,5 až 1,6 metru.\n\nFosilie objevili dělníci v lomu, kteří získávali štěrk na opravu místní cesty. Jistá paní Tomková, krupařka z Chocně, pak na nález upozornila choceňského lékárníka a sběratele fosilií Františka Hlaváče. Ten zbytek fosilií zajistil a následně zaslal do Prahy profesoru Fričovi. Původně byl pak nález popsán Antonínem Fričem v roce 1881 jako \"zubatý prapták\" pod jménem \"Cretornis Hlaváči\". O sedm let později (v roce 1888) byla slavným britským přírodovědcem Richardem Lydekkerem rozeznána domnělá příslušnost k pterosaurům z taxonu \"Ornithocheirus\". Vzhledem ke skutečnosti, že biologické názvosloví neakceptuje diakritiku, Lydekker změnil druhové jméno na \"\"hlavatschi\"\". Nová formulace sice v přibližném duchu zachovala výslovnost, nicméně \"Mezinárodní pravidla zoologické nomenklatury\" podobné zásahy nedovolují. Správné druhové jméno, jež bylo zvoleno jako pocta choceňskému lékárníkovi a sběrateli fosilií Františku Hlaváčovi, který na nález Friče upozornil, je proto \"hlavaci\". \n\nDnes jsou vzácné zkameněliny tohoto pterosaura uloženy v Národním muzeu v Praze. Existuje také nepotvrzená informace, že podobné kosti (snad také pterosauří) byly ještě před tímto objevem nalezeny i na jiných místech v okolí lomu, později se však zřejmě ztratily.\nDle nejnovějších výzkumů je český ptakoještěr pravděpodobně představitelem kladu Neoazhdarchia v rámci kladu Azhdarchoidea.\n\n\n"}
{"id": "184438", "url": "https://cs.wikipedia.org/wiki?curid=184438", "title": "Kongregacionalismus", "text": "Kongregacionalismus\n\nKongregacionalismus neboli kongregační zřízení je demokratický způsob vedení církve, kdy každý sbor (\"congregatio\") je nezávislý. Církevní zřízení kongregačního typu spočívá v přesvědčení, že bohoslužebně shromážděný sbor je církví v plném smyslu a je nezávislý na vyšších instancích církevní moci.\n\nNejvyšší autoritou sboru (církve) jsou členové sboru samotní. O zásadních rozhodnutích hlasuje členské shromáždění celého sboru.\n\nSbor si většinou k běžnému rozhodování ze svého středu volí užší skupiny či jednotlivce. Tyto výbory (většinou zvané „staršovstva“) rozhodují z pověření sborového shromáždění, sboru jsou za své rozhodování zodpovědní a sborem jsou i odvolatelní.\n\nPostavení duchovního (kazatele, pastora) je služebné. Není knězem, tedy prostředníkem mezi Bohem a lidmi. Je sborem volen a pověřován většinou k vyučování (kázání) a pastorační péči o členy sboru. Sboru je ze své činnosti odpovědný a sborem je také odvoláván.\n\nKaždý jednotlivý sbor je autonomní a není podřízen žádnému výše postavenému jednotlivci (například biskupovi) či organizaci. Sbory se dobrovolně sdružují do svazů (většinou v rámci konkrétní země) a o společných věcech rozhodují společně (demokraticky) na sjezdech delegátů z jednotlivých sborů.\n\nKongregacionalisté se brání tomu, označovat svůj způsob vedení církve za demokracii. Tvrdí totiž, že církev nemůže být vedena vůlí většiny a svá hlasování označují za společné hledání Boží vůle, kde si jsou všichni členové sboru před Bohem rovni.\n\n\n"}
{"id": "184439", "url": "https://cs.wikipedia.org/wiki?curid=184439", "title": "Brenta (řeka)", "text": "Brenta (řeka)\n\nBrenta je řeka v severní Itálii (Tridentsko-Horní Adiže, Benátsko). Je 174 km dlouhá. Povodí má rozlohu 1600 km².\n\nPramení v jezeře Caldonazzo v nadmořské výšce 450 m v Dolomitech. U města Bassano del Grappa opouští hory a vtéká do Benátské nížiny. Ústí do Benátského zálivu Jaderského moře. V minulosti ústila do Benátské laguny, ale v roce 1896 bylo vybudováno současné umělé vyústění, aby se zabránilo zanášení laguny bahnem.\n\nVyšší vodní stavy nastávají na jaře a na podzim. Průměrný roční průtok činí 78 m³/s. Na dolním toku je koryto lemováno hrázemi.\n\nVyužívá se na zavlažování.\n"}
{"id": "184440", "url": "https://cs.wikipedia.org/wiki?curid=184440", "title": "Maximilian Schell", "text": "Maximilian Schell\n\nMaximilian Schell (8. prosince 1930 ve Vídni − 1. února 2014) byl rakouský herec, režisér a producent.\n\nNarodil se do rodiny Hermanna Ferdinanda Schella, švýcarského spisovatele, a Margarethy Noé von Nordberg, vídeňské herečky. Byl mladším bratrem Marie, Carla a Immy. Po obsazení Rakouska nacistickým Německem v roce 1938 se rodina přestěhovala z vídeňského Kardinal-Nagl-Platz do Švýcarska.\n\nSchell vyrůstal v Zürichu a k umění tíhnul nejen díky rodičům. Zürich byl totiž centrem německojazyčného kulturního světa v poválečných letech. Rozhodl se pro studium germanistiky, dějin umění a literatury i hudebních a divadelních věd v Zürichu a Mnichově. Skoro se stal i fotbalistou u Grasshopper-Club Zürich, jehož je stále velkým příznivcem. Ale už roku 1952 přešel na studia herectví na Konzervatoři v Bernu (dnes Vysoká škola umělecká v Bernu) a debutoval o rok později (1953) v Basilejském městském divadle nejen jako herec, ale také jako režisér a dramaturg. Roku 1959 zastával různé funkce u komorních divadel v Mnichově. V témže roce ho Gustaf Gründgens vzal do Hamburku, kde hrál až do jeho odchodu roku 1963.\n\nNa konci 60. let hrál v Londýně a přitom překládal dílo Williama Shakespeara. Roku 1978 převzal po Curdu Jürgensovi roli \"Jedermanna\" na Salzburském festivalu, kterou představoval až do roku 1982.\n\nByl ale také znám ve filmové televizní branži. Již roku 1955 natočil svůj první film \"Kinder, Mütter und ein General\" ( \"Děti, matka a generál\"). Roku 1958 stanul před hollywoodskými kamerami. S Marlonem Brando hrál ve filmu \"The Young Lions\". Později ho vynesla do mezinárodního povědomí jeho role obhájce nacistických zločinců ve filmu Stanleyho Kramera \"Norimberský proces\" ( \"Das Urteil von Nürnberg\"). Za tuto roli získal Oscara jako nejlepší herec v hlavní roli. Další filmy následovaly, mj. \"Topkapi\" (1964) s Peterem Ustinovem, \"Spis Odessa (film)\" (1974) nebo \"Drtivý dopad\" (1998).\n\nNa konci 60. let se začal projevovat také jako producent a režisér, tedy tentokrát na druhé straně kamery. Jeho prvotina \"První láska\" (1970) zaznamenala velký úspěch. Dále následovaly \"Der Fußgänger\" (1974), Dürrenmattův \"Der Richter und sein Henker\" (1975) podobně jako jeho oblíbené dokumentární filmy \"Marlene\" (1984) o Marlene Dietrichové a \"Moje sestra Marie\" (2002), biografie Marie Schellové, která v době natáčení již dlouho trpěla demencí.\n\nJde o jednoho z celosvětově nejznámějších a nejúspěšnějších německojazyčných herců. Stal se, vedle Josepha Schildkrauta, jediným rakouským hercem, který byl oceněn Oscarem. Kromě toho byl vícekrát nominován na nejlepšího představitele hlavní či vedlejší role, nejlepšího zahraničního herce nebo nejlepšího dokumentaristu. V roce 2002 obdržel společně se svojí sestrou Marií ocenění Bambi za celoživotní dílo. Senzaci v bulvárním tisku způsobilo odhalení jeho tříletého vztahu s Sorayou Esfandiary Bakhtiari, která byla známá jako choť posledního šáha Persie.\n\nKromě své činnosti v divadle, filmu a televizi byl také malířem a spisovatelem. Žil střídavě v Los Angeles a v rodném horském domě v Korutanech.\n\nStal se jedním ze dvou kmotrů herečky Angeliny Jolie. Toto spojení vzniklo díky jejímu otci Jonu Voightovi, s kterým Schell točil film \"Der Richter und sein Henker\".\n\n\n"}
{"id": "184444", "url": "https://cs.wikipedia.org/wiki?curid=184444", "title": "Ty Syčáci", "text": "Ty Syčáci\n\nTy Syčáci je alternativní brněnská hudební skupina kolem Petra Váši. Jeho spoluhráči jsou baskytarista Tomáš Fröhlich a kytarista Petr Zavadil a řada hostů na nahrávkách. Při koncertech s bicími trojici hudebníků doplňuje Aleš Pilgr.\n\n\nKapela je také písní \"Underground Music\" přítomna na sampleru \"Zpívající břidlice\" (2014).\n\n"}
{"id": "184446", "url": "https://cs.wikipedia.org/wiki?curid=184446", "title": "Beipiaosaurus", "text": "Beipiaosaurus\n\nBeipiaosaurus (\"Ještěr z Beipiao\") byl terizinosauroidní teropodní a velmi podivně vyhlížející dinosaurus. Žil v období spodní (rané) křídy, asi před 125 miliony let, na území dnešní provincie Liao-ning v severovýchodní Číně.\n\nObjev tohoto zajímavého teropodního dinosaura byl veřejně oznámen 27. května 1999 v odborném časopisu \"Nature\" a vyvolal mezi paleontology malou senzaci. Druhové jméno \"inexpectus\" (=nečekaný) se vztahuje k celkově překvapivému a bizarnímu vzhledu tohoto dinosaura.\nNejdůležitějším znakem beipiaosaura byla přítomnost pernatého pokryvu těla, které bylo spolu s kostrou objeveno. Je ještě lépe vyvinuto než u rodu \"Sinosauropteryx\". Tento malý terizinosauroid byl 1,9 až 2,2 m dlouhý, necelý metr vysoký v kyčlích a vážil kolem 40 kg. Přesto byl až do roku 2012 největším známým dinosaurem s dochovaným pernatým pokryvem těla (překonal ho \"Yutyrannus huali\"). V roce 2007 byl nicméně ještě předtím v Liao-ningu objeven o trochu delší dinosaurus s dochovaným peřím, který dostal název \"Sinocalliopteryx gigas\" (a jehož délka byla 2,37 m).\n\n\n"}
{"id": "184448", "url": "https://cs.wikipedia.org/wiki?curid=184448", "title": "Antonín Frič", "text": "Antonín Frič\n\nAntonín Frič (30. července 1832 Praha – 15. listopadu 1913 Praha-Nové Město) byl významný český přírodovědec, geolog a paleontolog přelomu 19. a 20. století. Byl také profesorem Karlovy Univerzity a později ředitelem Národního muzea, kde se zasloužil mimo jiné o získání proslulé sbírky Joachima Barranda pro paleontologické oddělení.\n\nNarodil ve vážené pražské rodině advokáta a politika Josefa Františka Friče (1804–1876), u něhož se scházela společnost vlastenců, např. Karel Slavoj Amerling nebo František Ladislav Čelakovský. Na letním sídle svého strýce A. Bachofena za Strahovskou branou se malý Antonín brzy naučil střílet z pušky a vycpávat ptáky. Od 10. roku svého věku docházel do Muzea Království českého, kde byl jeho otec pokladníkem Matice české. Jako žák Akademického gymnasia již v muzeu pomáhal kustodovi Dormitzerovi pořádat sbírku přírodnin, zaslanou Augustem Cordou ze střední Ameriky. Věnoval se ornitologii. 13. ledna 1852 byl na návrh profesora Jana Evangelisty Purkyně jmenován neplaceným asistentem zoologického oddělení muzea. Již tehdy se přestěhoval do přízemí staré muzejní budovy na Příkopech, kde v pokoji upraveném z bývalé kůlny pro kočár strávil 14 let jako kustod, preparátor a muzejní sluha. \n\nNa otcovo přání vstoupil na právnickou fakultu Karlo-Ferdinandovy univerzity v Praze, ale po třech letech, roku 1854, přestoupil na fakultu lékařskou. K jeho prvním zahraničním přírodovědeckým cestám patřila návštěva Banátu, odkud roku 1853 přivezl do muzea přírodniny všeho druhu. Roku 1860 byl promován lékařem a roku 1861 se stal asistentem J. E. Purkyně. Svůj vědecký zájem v letech 1861–1867 obrátil k paleontologii. Roku 1863 se na lékařské fakultě habilitoval v oboru srovnávací anatomie a fyziologie. Jako redaktor roku 1873 převzal časopis Vesmír, který vedl až ro roku 1906. Roku 1882 při rozělování univerzity na českou a německou část zabránil rozdělení zoologických sbírek. Roku 1883 se na jeho přímluvu Národnímu muzeu podařilo získat z pozůstalosti Barrandovu paleontologickou sbírku. Roku 1890 byl zvolen řádným členem České akademie věd. Roku 1899 podnikl cestu do Ameriky, především ke studiu stonožek. V muzeu pracoval šedesát let a splnil všechny úkoly, které si předsevzal.\n\nDne 2. září 1869 se v Týnci nad Labem oženil se vdovou Marií Ulmovou, rozenou Pernerovou (1844–1919). Žil společně s dcerou Marie Ulmové z prvního manželství Ludmilou a vlastní dcerou Marií (1871–??).\nMezi jeho nejvýznamnější objevy patří živočichové a rostliny českého permokarbonu a popis jediného dosud známého českého ptakoještěra (druh \"Cretornis hlavaci\"), dále také fosilie možných dinosaurů – \"Procerosaurus (Ponerosteus) exogyrarum\" a \"Albisaurus scutifer\" (dlouho byly považovány za pozůstatky jiných zvířat). Až v červnu roku 2011 pracovníci Národního muzea oznámili, že mikroskopický výzkum struktury fosílie potvrdil, že by se opravdu mohlo jednat o kosti dinosaurů.\n\nFrič byl také velkým znalcem ichtyologie (nauky o rybách) a zavedl na našich řekách členěná pásma podle jejich převažujícího výskytu. Frič také udržoval na svou dobu neobvyklé korespondenční styky s britskými vědci, například Harry Govierem Seeleym. Patří k nejvýznamnějším českým vědcům 19. století.\n\nFričova kniha \"Malá geologie\" se stala jakýmsi základním studijním materiálem pro studenty geologie i amatéry. V letech 1854 až 1871 vydával dílo \"Evropské ptactvo\", ve kterém popsal 451 druhů ptáků a které je dodnes citované. Byl také autorem studií \"Korýši země české\", \"Losos labský: Biologická a anatomická studie\", \"České ryby\", \"České ryby a jich cizopasníci\", \"Umělé pěstování ryb v Čechách\" nebo rybářské mapy \"Fischereikarte des Königsreichs Böhmens\".\n\n"}
{"id": "184453", "url": "https://cs.wikipedia.org/wiki?curid=184453", "title": "Vinnycká oblast", "text": "Vinnycká oblast\n\nVinnycká oblast ( nebo též , \"Vinnyččyna\") je jednou z 24 samosprávných oblastí Ukrajiny. Rozkládá se mírně jihozápadně od středu země a zaujímá velkou část historického regionu Podolí. Na jihu sousedí s Moldavskem, od kterého je oddělena převážně řekou Dněstr. Další velkou řekou je Jižní Buh, který protéká napříč oblastí a na němž leží i její středisko, město Vinnycja. V současné době žije v oblasti obyvatel, převážně Ukrajinců.\n\nPodle ukrajinského sčítání lidu z roku 2001 žilo na území Vinnycké oblasti 1 772 400 osob (odhad z roku 2006 hovoří o 1 701 000 obyvatelích). Oblast si zachovala venkovský ráz: na venkově žije 54% obyvatelstva a kromě Vinnycji zde není další město s populací nad 50 000.\n\nSčítání v roce 2001 zjistilo 92 národností; 91,5 % tvoří Ukrajinci; 5,9 % Rusové; 1,4 % Židé; 0,4 % Poláci; 0,26 % Bělorusové; 0,2 % Rumuni/Moldavané. Před 2. světovou válkou měla oblast velmi silnou židovskou komunitu a byla jedním z ohnisek chasidského hnutí.\n\nOblast je v současnosti rozdělena na 27 rajónů; jejich počet se v minulosti často měnil.\n\nV oblasti je celkem 18 měst. Města oblastního významu jsou vyznačena tučně.\n\n\n"}
{"id": "184468", "url": "https://cs.wikipedia.org/wiki?curid=184468", "title": "Adda", "text": "Adda\n\nAdda je řeka v severní Itálii (Lombardie), levý přítok Pádu. Je 313 km dlouhá. Povodí má rozlohu 8000 km².\n\nPramení v Rétských Alpách v jezeře Cancano. Na horním toku protéká dolinou Valtellina. Poté protéká Comským jezerem a protíná předhůří Lombardských Alp, aby mohla pokračovat Lombardskou nížinou.\n\nNejvyšších vodních stavů dosahuje na jaře a na podzim. Průměrný roční průtok vody činí přibližně 250 m³/s.\n\nŘeka se využívá k zisku vodní energie či vodním sportům. Na dolním toku z ní odvádějí vodu kanály, z nichž Martesana vede do Milána a je dlouhá 56 km.\n\nV době války druhé koalice (Anglie, Rakousko ,Rusko aj.) s Francií došlo v dubnu 1799 na řece k bitvě, v níž koalice pod vedením polního maršála Suvorova porazila francouzskou armádu, čímž podmínila své další úspěchy v Itálii.\n\n"}
{"id": "184470", "url": "https://cs.wikipedia.org/wiki?curid=184470", "title": "Bitva na řece Addě", "text": "Bitva na řece Addě\n\nBitva na řece Addě proběhla na řece Adda ve dnech 26. až 28. dubna 1799. Na jedné straně stála druhá koalice (Anglie, Rakousko ,Rusko aj.) a na druhé Francie. Bitva byla součástí italského pochodu Suvorova. Střetly se v ní spojené ruská a rakouská armáda pod vedením polního maršála Suvorova (43 000) s francouzskou armádou pod vedením nejprve generála Schérera a poté generála Moreaua (28 000).\n\nSuvorov využil roztaženost linie francouzských vojsk a odvedl jejich pozornost činností oddílů generála Bagrationa, které 25.-26. dubna zaměstnaly na pravém křídle generála Soyeze a Sérruriera u Lecca. Poté spojenci 27. dubna zaútočili v centru francouzských pozic a po dvoudenních bojích jim uštědřili těžkou porážku. Francouzi ztratili 2 500 mrtvých a raněných a 5 000 zajatých a spojenci asi 2 500 celkem. Vítězství otevřelo spojencům cestu k obsazení Milána.\n"}
{"id": "184472", "url": "https://cs.wikipedia.org/wiki?curid=184472", "title": "Supersaurus", "text": "Supersaurus\n\nSupersaurus („Ohromný ještěr“) byl velký diplodocidní dinosaurus, objevený v americkém státě Colorado v roce 1972 spolu s fosiliemi jiného obřího sauropoda rodu \"Brachiosaurus\". Z tohoto megasauropoda (jak jsou největší sauropodi nazýváni) je známo jen několik fosilních kostí - lopatka (scapula), dlouhá přes 2 metry a několik krčních obratlů. \"Supersaurus\" mohl být přes 34 metrů dlouhý a kolem 35 tun těžký, takže patřil pravděpodobně k největším dosud známým dinosaurům (vedle rodů \"Argentinosaurus\", \"Puertasaurus\", \"Amphicoelias\" atd.).\n\nV době objevu však došlo k záměně některých fosilních kostí supersaura s rodem \"Brachiosaurus\", a byl proto vytvořen v současnosti již neplatný rod \"Ultrasaurus\" (později \"Ultrasauros\"), dnes již rovněž považovaný za zapomenutý. \"Ultrasauros\" měl být gigant z čeledi brachiosauridů, vysoký až 21 metrů a vážící až 180 (nebo i více) tun. Tím by představoval možná největšího živočicha všech dob. Jak se ale později ukázalo, žádný takový gigant ve skutečnosti neexistoval a \"Ultrasauros\" je tedy pouhou chimérou, složenou z fosílií přinejmenším dvou různých sauropodů.\n\nFosilní kosti supersaura byly poprvé objeveny na lokalitě Dry Mesa Quarry v roce 1972 a formálně je popsal paleontolog James A. Jensen v roce 1985. Na první pohled bylo zřejmé, že patří zvířeti podobně velkému jako byl \"Brachiosaurus\", ovšem podstatně delšímu a jinak stavěnému. Později byl také objeven další exemplář tohoto sauropoda ve Wyomingu. V současné době je kostra vystavena ve Wyoming Dinosaur Center.\n\nV roce 2008 byla publikována nová studie, která popisuje další podrobnosti o anatomii tohoto obřího dinosaura (vychází přitom z výzkumu druhého objeveného jedince s přezdívkou \"Jimbo\"). Jeho délka se pohybuje kolem 34 metrů a je celkově o trochu menší než první Jensenův exemplář. Podle některých znaků (např. hluboká tělní dutina) je tento megasauropod vývojově bližší rodu \"Apatosaurus\" než rodu \"Diplodocus\". Jen žebro dinosaura je například dlouhé přes 3 metry (přesněji 305 cm).\n\n\n"}
{"id": "184473", "url": "https://cs.wikipedia.org/wiki?curid=184473", "title": "Ivo Babuška", "text": "Ivo Babuška\n\nProf. Ing. Dr. Ivo Babuška, DrSc. (* 22. března 1926, Praha) je česko-americký matematik a stavební inženýr. Narodil se v rodině architekta a stavitele Milana Babušky. Proslavil se aplikovanou numerickou matematikou. Za svůj přínos v oblasti mechaniky byl odměněn Humboldtovou cenou, udělovanou na Humboldtově univerzitě v SRN. Získal několik čestných doktorátů z různých univerzit světa.\n\nIvo Babuška vystudoval fakultu, která byla předchůdkyní Stavební fakulty ČVUT. V roce 1948 se stal stavebním inženýrem. Jeho zájmy o obory matematiky, které poskytovaly nástroje pro řešení praktických úloh stavební mechaniky, ho však v roce 1949 přivedly do Ústavu pro matematiku České akademie věd a umění, dnešního Matematického ústavu AV ČR.\n\nV roce 1968 odjel legálně na roční vědecký pobyt do USA, kde již zůstal s celou rodinou (emigrace). Po mnoho let pak pracoval na Marylandské univerzitě v College Parku. Ve Spojených státech pokračoval intenzivně v aplikacích metody konečných prvků do praxe, a zůstal jim věrný dodnes. Od roku 1990, po pádu totalitního komunismu a otevření hranic Československa, jezdí opět do Prahy pravidelně. Dosud působí v Institute for Computational Engineering and Sciences, University of Texas, Austin.\n\nPrvní významný projekt, k jehož řešení Ivo Babuška v letech 1953–1956 přispěl, byl posouzení mechanického napětí způsobeného uvolňováním tepla při tuhnutí betonu při výstavbě přehradní hráze Orlík. V průběhu řešení tohoto problému vznikla řada disertačních prací celé jedné generace českých numerických matematiků, např. prof. Karla Rektoryse. Počítače v Československu tehdy nebyly, a tak všechny výpočty tehdy prováděla skupina výpočtářek na elektromechanických kalkulačkách. Na ČVUT vyučoval aplikovanou matematiku.\n\nBadatelské zaměření Iva Babušky se týká především aposteriorních odhadů chyby přibližného řešení a s tím spojené adaptivní metody konečných prvků, zasloužil se o rozvoj mechaniky kontinua. Vychoval desítky doktorandů, z nichž mnoho se už také proslavilo ve výpočtové matematice v USA nebo v Evropě. Ivo Babuška se proslavil svým dotazem (volně přeloženo „\"Víte, že se nakonec budete muset pod ten projekt podepsat?\"“), který kladl v diskusi všem řečníkům na všech konferencích, které se týkaly aplikací matematiky.\n\nV roce 1956 založil časopis \"Aplikace matematiky\" (nyní Applications of Mathematics), který dodnes vydává Matematický ústav AV ČR. Spolu s profesorem Jaroslavem Kurzweilem založil v roce 1962 tradici vědeckých konferencí EQUADIFF. Ty se konají každé čtyři roky po řadě v Praze, Bratislavě a Brně.\n\nVe Spojených státech dlouhá léta organizoval dvakrát ročně neformální konferenci \"Finite Element Circus\", kterou jeho pokračovatelé pořádají nadále. V roce 1994 založil nadaci – cenu pro mladé vědecké pracovníky, kterou uděluje Česká společnost pro mechaniku společně s Jednotou českých matematiků a fyziků. Cena nese Babuškovo jméno a uděluje se, s přispěním jeho vlastních prostředků, každoročně.\n\nProfesor Ivo Babuška publikoval více než 300 vědeckých publikací z oblasti matematiky, čísel a mechaniky, zejména v době svého exilu. Několik z jeho knih bylo přeloženo do různých jazyků. Je členem více než 15 mezinárodních redakcí. Náleží mu řada ocenění, mezi něž patří např. cena Humbolt Award Spolkové republiky Německa, udílená matematikům, z českých ocenění např. čestná oborová medaile Bernarda Bolzana za zásluhy v matematických vědách, kterou mu udělila AV ČR. Byl též zvolen čestným zahraničním členem Učené společnosti ČR.\n\n\n\n"}
{"id": "184476", "url": "https://cs.wikipedia.org/wiki?curid=184476", "title": "Alfred Jodl", "text": "Alfred Jodl\n\nAlfred Josef Ferdinand Jodl, rodným jménem \"Alfred Baumgärtler\" (10. května 1890, Würzburg – 16. října 1946, Norimberk) byl německý důstojník zastávající funkci náčelníka operačního štábu německých ozbrojených sil (OKW) za druhé světové války a byl zástupcem Wilhelma Keitela.\nNarodil se jako nemanželský syn Therese Baumgärtlerové a Johannese Jodla a teprve v 9 letech po jejich sňatku přijal příjmení po otci.\n\nSehrál klíčovou roli v německých válečných akcích od roku 1939. Byl poradcem Adolfa Hitlera ve všech důležitých vojenských a technických záležitostech. Podepsal bezpodmínečnou kapitulaci Německa 7. května 1945 v Remeši jako vyslanec Karla Dönitze. Poté byl zatčen a uvězněn v zajateckém táboře ve Flensburgu.\n\nPoté byl souzen Mezinárodním vojenským tribunálem pro válečné zločiny během Norimberského procesu. Byl odsouzen za zločiny proti míru, válečné zločiny a zločiny proti lidskosti. Klíčovým bodem obžaloby bylo zejména, že distribuoval některé zločinné rozkazy, například rozkaz o komisařích. Byl uznán vinným a odsouzen k trestu smrti oběšením. Trest smrti byl vykonán, jeho žádost o změnu způsobu popravy na zastřelení před popravčí četou byla zamítnuta.\n\nJeho odsouzení vyvolalo rozporuplné reakce, protestoval proti němu např. i hlavní francouzský soudce u tribunálu, Henri Donnedieu de Vabres, který označil popravu vojáka, který nebyl nacistou, za naprosté selhání spravedlnosti. Britský válečný hrdina a politik Airey Neave, který sloužil u Norimberského tribunálu, napsal ve své knize, že si zasloužil vězení, ale ne smrt.\n\nV roce 1953 soud v Mnichově, který přezkoumával rozhodnutí Norimberského tribunálu, dospěl k závěru, že se neprovinil válečnými zločiny trestanými podle mezinárodního práva smrtí a zprostil jej 2. března 1953 kompletně viny. Na vysoký nátlak vysokého komisaře USA byl však tento rozsudek napřed zrušen, a až po mimosoudní dohodě advokátů Jodlovy vdovy s americkými okupačními úřady došlo 3. září 1953 k odvolání zrušení rozsudku.\n\nJeho případ zůstává jedním z hlavních argumentů skupin prosazujících názor, že Norimberský tribunál byl nespravedlivý a představuje typický příklad spravedlnosti vítězů. Přes všechny nedostatky však Norimberský proces zůstává přelomovou událostí v mezinárodním právu především proto, že vítězná strana iniciovala a uspořádala nezávislé soudní přelíčení proti válečným zločincům a neuplatnila spravedlnost vítězů.\n\n\n"}
{"id": "184478", "url": "https://cs.wikipedia.org/wiki?curid=184478", "title": "AVUS", "text": "AVUS\n\nAutomobil-Verkehrs- und Übungs-Straße, známá pod zkratkou AVUS (česky \"Automobilová dopravní a zkušební dráha\") je první čistě automobilovou silnicí, tedy dálnicí v dnešním smyslu slova, danou do provozu roku 1921 v Berlíně. Až do roku 1998 byla užívána i jako závodní dráha. Dnes je částí dálnice A 115.\n\nS cílem podpořit naděje a úspěchy německých závodníků a automobilů byla roku 1909 založena společnost \"Die Automobil-Verkehrs- und Übungsstraße GmbH\", od roku 1913 akciová společnost. V její režii se započalo se stavbou závodní dráhy, která byla (v důsledku válečných událostí) zakončena 1921, kdy byla slavnostně otevřena. Víceproudová dálnice byla dlouhá téměř 10 km, byla zcela rovná, a skýtala tak (v obou směrech) závodní okruh v délce 19 km. Roku 1926 se zde konala první Velká cena Německa.\n\nMimo dnešního užití jako dálnice si dráha AVUS získala velké jméno jako závodní okruh. První závod se konal 24. a 25. září 1921 při otevření dráhy, kdy bylo dosaženo největší průměrné rychlosti 128,8 km/h. V dalších letech se konalo mnoho stále slavnějších závodů, které ve dvacátých letech minulého století přilákaly až na 300 000 fanoušků. Později přilákaly automobilové závody i víc diváků (v roce 1951 např. 350 000).\nKonec slávy této závodní dráhy se datuje na rok 1959, kdy došlo ke smrtelnému úrazu jednoho z účastníků. Poté se zde konaly pouze závody nižších tříd, se vzrůstajícím významem této dálnice se zde pak od roku 1998 žádné závody nekonají.\n\nAVUS o celkové délce 9 km se nachází na jihozápadě území Berlína a tvoří severní část dálnice A 115. Již v době rozděleného Německa se jednalo o významné silniční spojení – dálnice (a tedy i AVUS) vedla k velice frekventovanému pohraničnímu přechodu Drewitz-Dreilinden (v žargonu americké okupační správy Checkpoint Bravo). Význam tohoto úseku však dále značně vzrostl v důsledku sjednocení Německa po roce 1990.\n\n\n\n"}
{"id": "184479", "url": "https://cs.wikipedia.org/wiki?curid=184479", "title": "Leopold Mozart", "text": "Leopold Mozart\n\nJohann Georg Leopold Mozart (14. listopadu 1719 Augsburg – 28. května 1787 Salcburk) byl hudební skladatel, houslista a hudební pedagog. Otec Wolfganga Amadea Mozarta.\n\nLeopold Mozart se narodil 14. listopadu 1719 jako syn knihaře Johanna Georga Mozarta a jeho ženy Anny Marie v Augsburgu. Základní vzdělání získal na jezuitském gymnáziu a lyceu. Podle přání rodičů se měl stát knězem, avšak po otcově smrti v roce 1737 tuto dráhu opustil a vstoupil na salzburskou universitu, kde studoval filosofii a práva. Zpočátku studoval velmi úspěšně a již po prvním roce studia složil bakalářské zkoušky a získal veřejnou pochvalu. Tuhá školní disciplina patrně kladla nemalé nároky na samostatného ducha a již v roce 1739 byl pro nevhodné chování z university vyloučen.\n\nVstoupil do služeb hraběte Johanna Thurn-Valsassina a Taxis, kanovníka salzburské katedrály, a získal titul Kammerdiener. Hraběti také věnoval svůj opus č. 1: 6 triových sonát. Krátce poté zkomponoval sbírku kantát \"Německé pašije\" a několik skladeb na latinské texty, což se stalo doporučením, aby v roce 1743 získal místo čtvrtého houslisty v orchestru Prince-arcibiskupa. Kromě toho se stal učitelem houslové a varhanní hry chrámového chlapeckého sboru. To mu zajistilo trvalý příjem a mohl se konečně ve věku 28 let oženit. Kariéra zdárně pokračovala. V roce 1757 byl jmenován dvorním skladatelem a v roce 1763 zástupcem kapelníka.\n\nJeho manželkou se stala Anna Marie Pertl a podle všech známek bylo manželství velmi šťastné. Měli sedm dětí, ale pouze dvě se dožily dospělého věku: \"Maria Anna Walburga Ignatia\" (* 1751), které se přezdívalo Nannerl a \"Johann Chrysostom Wolfgang Gottlieb\" (* 1756), známý pod jménem Wolfgang Amadeus.\n\nV roce Amadeova narození vydal svou proslulou školu houslové hry \"Versuch einer gründlichen Violinschule\", která rázem učinila Leopolda známým po celé hudební Evropě. Byl navržen za člena prestižní hudební společnosti \"Societät der Musikalischen Wissenschaften\" v Lipsku. V těchto letech stanul Leopold Mozart na vrcholu své tvůrčí aktivity.\n\nLeopold vzal však narození chlapce jako boží poslání. Sám se vyjádřil, že Amadeus je „zázrak, kterému Bůh dopustil, aby se narodil v Salzburgu“. Zcela obětoval další vlastní kariéru a plně se věnoval roli otce, učitele, spolupracovníka, tajemníka, opisovače not a manažera. Zanechal komponování a zanedbával i své pracovní povinnosti k arcibiskupskému dvoru.\n\nV průběhu 44 let sloužil Leopold pěti různým kníže-arcibiskupům. Zikmund Kryštof hrabě ze Schrattenbachu měl pro Leopoldovo zaujetí synovým talentem pochopení a umožňoval mu koncertní cesty po Evropě. Situace se však výrazně změnila v roce 1772, kdy se salzburským arcibiskupem stal hrabě Jeroným Colloredo-Waldsee, který sice také vášnivě miloval hudbu, ale byl celkem správného názoru, že je-li Mozart zaměstnancem arcibiskupského dvora, pak má sloužit především jemu. Odmítl nadále tolerovat cestování v pracovní době a navíc předpokládal, také celkem správně, že součástí těchto cest je i hledání výhodnějšího postavení pro otce i syna u jiného dvora.\n\nV roce 1777 arcibiskup nepovolil, aby doprovázel svého syna na koncertní turné po Německu a Francii, což se ukázalo být možná osudovým krokem. Nejprve se Amadeus v Mannheimu zamiloval do Aloysie Weberové (sestřenice skladatele Carla Marii von Webera). Otec to vnímal jako vážné ohrožení synovy kariéry a donutil syna k urychlenému odjezdu do Francie. V Paříži však onemocněla a zemřela Lepoldova manželka Anna Marie. Zde lze nalézt počátek roztržky mezi synem a otcem. Činil syna odpovědným za matčinu smrt, ale tím více ho chtěl k sobě připoutat. Roztržka byla dokonána, když Amadeus proti přání otce odešel ke dvoru do Vídně a oženil se se sestrou své první lásky Constanzí Weberovou. Otec sice na poslední chvíli dal ke sňatku souhlas, ale oba věděli, že jde pouze o formalitu a jejich vztah citelně ochladl.\n\nK jistému oživení došlo po návštěvě Amadea a Constanze v Salcburku v roce 1783 a zejména při opětované návštěvě Lepolda ve Vídni na jaře roku 1785. Leopold přišel do Vídně ve chvíli, kdy Mozartova sláva vrcholila. Byl svědkem četných koncertních i operních úspěchů syna a nejvíce na něj asi zapůsobila chvála, kterou Amadea zahrnul nejuznávanější hudebník té doby (papá) Joseph Haydn. Jako jeho syn a Haydn, vstoupil i Leopold Mozart do zednářské lóže. V létě toho roku odjel zpět do Salcburku a se synem se vícekrát nesetkal.\n\nV pondělí 28. května 1787 tento oddaný, inteligentní, hrdý a čestný muž pevných zásad zemřel. Je pochován po boku Constanze na hřbitově sv. Sebastiana v Salzburku.\n\nHistorici, životopisci a psychologové se od té doby přou, jaké psychické defekty mohl teoreticky způsobit tím, že často i manipulativními metodami se snažil dosáhnout, a konec konců i dosáhl, svého vysněného cíle. Muzikologové jsou mnohem shovívavější. Leopoldovo vlastní dílo poněkud zapadlo v sousedství jeho syna. Přesto je dodnes trvalou součástí koncertního repertoáru.\n\nDílo Leopolda Mozarta je rozsáhlé a velmi rozdílné kvality. Celkově se dnes předpokládá autorství u více než 250 skladeb, z toho je 70 symfonií. Psal hudbu na objednávku k nejrůznějším příležitostem a ve spěchu. Mnoho z jeho partitur je nenávratně ztraceno a v řadě případů je autorství sporné. Některé jeho práce byly omylem připisovány Wolfgangu Amadeovi a naopak. Jeho nejvýznamnějším dílem, které ovlivnilo generace hudebníků, je bezesporu jeho houslová škola.\n\nMezi významné práce, které přetrvaly zkoušku časem, patří zejména:\n\n\n"}
{"id": "184484", "url": "https://cs.wikipedia.org/wiki?curid=184484", "title": "Paralititan", "text": "Paralititan\n\nParalititan („Titán přílivu“) byl obří býložravý titanosauridní sauropodní dinosaur, který žil v období svrchní křídy na území dnešního Egypta zhruba před 100 až 94 miliony let. Byl objeven spolu se zkamenělým mangrovovým porostem, ve kterém zřejmě také částečně žil. V současnosti jej společně s příbuzným argentinským rodem \"Argyrosaurus\" řadíme do společné čeledi Argyrosauridae.\n\nPatří k největším známým dinosaurům vůbec, jeho pažní kost byla dlouhá 169 cm (navíc šlo zřejmě o ještě nedospělého jedince). Celková délka se mohla pohybovat okolo 32 metrů. Odhadovaná hmotnost tohoto obra pak činila asi 50 nebo 51 tun. Větší byly s jistotou pouze rody \"Argentinosaurus\" a \"Puertasaurus\" z Argentiny. Je pravděpodobné, že \"Paralititan\" byl kořistí obřích teropodů jako byl \"Carcharodontosaurus\" nebo výjimečně i \"Spinosaurus\". Podle jiných odhadů byl však dlouhý jen lehce přes 20 metrů a vážil kolem 20 tun.\n\nV roce 2019 odhadl americký badatel Gregory S. Paul podrobným rozborem a zhodnocením dosud využitých metod stanovování objemu a hmotnosti těla různých sauropodů celkovou tělesnou hmotnost paralititana na 30 až 55 metrických tun.\n\n\"Paralititan\" se vyskytuje v pátém dílu \"Planet Dinosaur\" s názvem \"New Giants\". Zde je zobrazován jako 45 tun vážící zvíře. Mladý jedinec paralititana je napaden krokodýlem sarkosuchem a teropodem karcharodontosaurem.\n\n\n"}
{"id": "184488", "url": "https://cs.wikipedia.org/wiki?curid=184488", "title": "Wilhelm Keitel", "text": "Wilhelm Keitel\n\nGeneralfeldmarschall Wilhelm Bodewin Johann Gustav Keitel (22. září 1882 – 16. října 1946) byl válečný zločinec, vysoce vyznamenaný veterán první světové války, německý polní maršál za druhé světové války a náčelník Hitlerova Vrchního velení Wehrmachtu (OKW – \"Oberkommando der Wehrmacht\"). Po válce patřil mezi hlavní obžalované u Norimberských procesů. Posléze byl odsouzen k trestu smrti a popraven v Norimberku.\n\nKeitel se narodil v Helmscherode, Brunswick v Německém císařství jako syn Carla Keitela, velkostatkáře ze střední vrstvy, a Apollonie Visseringové. Po dokončení svého vzdělání v Göttingenu se rozhodl pro vojenskou službu a v roce 1901 je s hodností \"Fahnenjunker\" (důstojnický čekatel) přiřazen k 6. pluku Dolno-Saského polního dělostřelectva. V roce 1909 se oženil s Lisou Fontaine, dcerou bohatého velkostatkáře s níž měl dohromady šest dětí, z nichž jedno zemřelo ještě v útlém věku.\nBěhem první světové války byl Keitel převelen k 46. pluku polního dělostřelectva ve Wolfenbüttelu s kterým později bojoval na západní frontě. \nDne 14. září roku 1914, během bojů ve Flandrech v Belgii, byl vážně raněn střepinou granátu do pravého předloktí a 8. října téhož roku povýšen do hodnosti \"Hauptmann\" (kapitán). Při této příležitosti byl rovněž vyznamenán železným křížem prvního stupně.\n\nKeitel byl v březnu roku 1915 hned po svém zotavení přeřazen do generálního štábu německé armády a na frontu se nikdy nevrátil. Po skončení války zůstal v nově vytvořeném Reichswehru a působil též v jednotkách Freikorps, kde pomáhal s organizací pohraniční stráže na hranici s Polskem. Keitel působil také jako divizní štábní důstojník a později učil téměř dva roky ve vojenské škole pro jezdectvo v Hannoveru.\n\nPozději v roce 1924 byl Keitel přeložen na Ministerstvo obrany (\"Reichswehrministerium\") do kanceláře vojska. Brzy byl však povýšen na šéfa organizačního úřadu a pozici si udržel i poté, co se dostali nacisté k moci v roce 1933. Na základě doporučení generála Wernera von Fritsche se stal velitelem nově vytvořeného nacistického úřadu ozbrojených sil (\"Wehrmachtamt\").\n\nV roce 1937 byl Keitel povýšen do hodnosti General der Artilerie (generál dělostřelectva) a následující rok se díky Aféře Blomberg-Fritsch stává náhradou za ministra obrany (\"Reichskriegsministerium\") a zároveň převzal funkci vrchního velitele ozbrojených sil Wehrmachtu (\"OKW\").\n\nV říjnu 1938 byl Keitel krátce vojenským velitelem Sudet.\n\nRoku 1940 byl s blížícím se koncem Francouzského tažení povýšen do hodnosti polního maršála a zároveň byl vyznamenán rytířským křížem za ujednání příměří s Francií, přestože nebyl velitelem jednotek účastnících se boje.\n\nBěhem druhé světové války Keitel prokázal, že je slabý a opatrný. Snažil se Adolfu Hitlerovi rozmluvit invazi do Francie a dokonce byl i proti Operaci Barbarossa. V obou dvou případech sklání před Hitlerem tvář a předkládá mu svoji rezignaci. Vůdce ji odmítá přijmout.\n\n20. července 1944 vyvázl nezraněn z posledního atentátu na Adolfa Hitlera – viz Operace Valkýra.\n\nPo válce byl souzen mezinárodním soudním tribunálem v Norimberku a odsouzen k trestu smrti oběšením za zločiny proti míru, válečné zločiny a zločiny proti lidskosti.\n\n\n\n"}
{"id": "184491", "url": "https://cs.wikipedia.org/wiki?curid=184491", "title": "Nepřítel lidu (Ibsen)", "text": "Nepřítel lidu (Ibsen)\n\nNepřítel lidu (\"Folkefiende\") (1882) je drama norského dramatika a básníka Henrika Ibsena. Ibsen na hře pracoval od roku 1880 do 1882. Práci však přerušil, aby napsal jiné drama \"Přízraky\" (1881). \"Nepřítel lidu\" poprvé vyšel 28. listopadu 1882 v Kodani u Ibsenova dvorního nakladatele Hegela. Světová premiéra této hry proběhla 13. ledna 1883 v Christianském divadle (Christiania Theater).\n\nToto drama pojednává o lékaři Stockmannovi, zakladateli úspěšných lázní, který zjistí, že se v lázních vyskytla choroba kvůli koželužně jeho tchána, která znečistila pitnou vodu. Je nutno vybudovat nový vodovod a Stockmann chce dát varovnou zprávu do novin. To se mu ale nepovede, jeho tchán, většinový akcionář v lázních, ho vyžene. Stockmann je označen za nepřítele lidu, jeho dům je zničen, děti vyloučeny ze školy. Tak prchá do jiného města.\n\nHra se řadí k Ibsenovým tzv. společenským dramatům, mezi která dále patří například \"Opory společnosti\", \"Domeček pro panenky\" nebo \"Přízraky\". Toto období Ibsenovy dramatické tvorby na konci sedmdesátých a začátku osmdesátých let 19. století znamenalo přechod od dřívější lyričnosti, romantismu či symbolismu v jeho dílech k zásadní kritičnosti. Pod vlivem více faktorů začíná psát realistické hry ze současnosti s cílem odhalit pokrytectví, zkostnatělost a pokřivenou maloměšťáckou morálku. Zásadním Ibsenovým formálním přínosem světovému dramat] bylo zdokonalení analytické metody, tedy postupného přirozeného odhalování minulosti, jež použil i v \"Nepříteli lidu\".\nHru charakterizuje konflikt jedince a společnosti, což je příznačné pro všechna Ibsenova společenská dramata. Ibsen tematizuje obhajobu pravdy a boj proti lži. Realističnosti dosahuje dramatickou soustředěností: děj se odehrává na jednom místě během krátké doby a mezi několika málo postavami.\n\nVe srovnání s ostatními Ibsenovými hrami má \"Nepřítel lidu\" poměrně jednoduchou zápletku, která slouží k přímočarému sdělení. Tématem politického boje navazuje na dřívější hru \"Spolek mladých\". Ideovou provázanost s touto hrou Ibsen vyjadřuje i užitím některých postav z této hry.\n\"„Nepřítel lidu“\" není jen ironické označení hlavního hrdiny, které vyplývá z děje dramatu. Ibsen si svými kritickými díly znepřátelil většinu norské společnosti, která jej tím pádem stíhala projevy nevole. Zároveň je tedy název i symbolickou narážkou na Ibsenovo postavení v době, kdy byl označován za „nepřítele národa“.\n\nHlavní postavou je lázeňský lékař Tomáš Stockmann. Spojitost se samotným Ibsenem je patrná už ze jména postavy. Stockmannsgaard bylo označení domu Ibsenových rodičů, ve kterém dramatik vyrostl. Stock však znamená i hůl, v přeneseném významu lze dané příjmení vykládat jako symbolické označení muže pevného v názorech a neohebného jako hůl. Ve hře najdeme i další tzv. mluvící jména. Například Hovstad, na rozdíl od doktora postava velmi ohebná, znamená v češtině služebný. Dále Billing jakožto laciný. V otázce inspiračních zdrojů, které posloužily jako předloha dějové zápletky Ibsenova dramatu, je zajímavá možná souvislost s Čechami. Někteří badatelé upozorňují na podobnost fabule \"Nepřítele lidu\" s případem lékaře teplických lázní Eduarda Meissnera, který byl téměř totožný s osudem Stockmannovým.\n\nHra má pět dějství, vystupuje v ní jedenáct postav, většinou příslušníci Stockmannovy rodiny nebo městští hodnostáři. Ovšem při schůzi občanů je přítomno větší množství osob pro znázornění společnosti obce. Místem dramatu je malé pobřežní lázeňské městečko na jihu Norska. \n\nLékař Stockmann, který kdysi objevil léčivé účinky zdejší vody, přináší důkazy o jejím znečištění, jež má škodlivé účinky na pacienty. Situaci by vyřešilo přebudování vodovodu. To by ovšem způsobilo velké finanční výdaje města a současně ztráty. Proto, když se o doktorovu objevu dozví zbytek obce, snaží se jej utajit. Na přístupu jednotlivých postav se ve většině vyjevuje jejich přizpůsobivá, bezcharakterní a vypočítavá povaha. V menšině pak snaha obhájit pravdu a zachovat si tak mravní integritu. Doktorovým antagonistou je jeho bratr Petr Stockmann, starosta. V rámci ideové struktury hry tak bratři stojí proti sobě. Zatímco Tomáš představuje pravdu, Petr se svou svým ryze účelovým smýšlením symbolizuje lež a přetvářku.\n\nHlavní postava prochází zásadním vývojem. Z oblíbeného a váženého lékaře se stává v závěru dramatu prakticky člověkem vyloučeným ze společnosti, ale přesto zůstává morálně nezlomen a chce pokračovat v boji proti zkostnatělosti maloměstského smýšlení.\n\nHrdina zde posloužil autorovi k přímé argumentaci jeho myšlenek a názorů. To mu také umožnila zvolená dramatická koncepce. Z konkrétního případu se stává celospolečenský problém. Závadnost léčivé vody ohrožuje prosperitu lázní a tím pádem všech jejích obyvatel. Problém se stane ohniskem konfliktu, na jeho základě dojde zobecněním k argumentaci politických idejí. Tato všeobecná platnost zajišťuje dramatu nadčasovost a přenosnost hry do současnosti bez potřeby zásadnější aktualizace.\n\nProblém je projednáván prostřednictvím debaty na veřejné schůzi či reflektován v doktorově řečnickém proslovu. Tyto formy připouštějí přímé formulování stanovisek a idejí. Proklamace tezí se tak stává organickým prostředkem hry. Boj idejí je vnitřním dějem dramatu. Zkaženost lázeňské vody však Ibsenovi také slouží jako metafora pro vyjádření stavu společnosti.\n\nDoktor Stockmann je během hry konfrontován s politickou mašinérií a demaskují se před ním příslušníci různých společenských stavů. On sám se pak jeví jako ryzí idealista, naivní v tom smyslu, že si zpočátku není vědom problematiky střetu zájmů a skrytých politicko-hospodářských machinací, na nichž je založeno fungování dané maloměstské společnosti. Myslí si, že za svůj objev škodlivosti léčebné vody bude oslavován. Když však pochopí, že se všichni snaží v zájmu veřejného blaha případ ututlat, nastoupí cestu osobního boje za pravdu. Stojí sám proti všem i za cenu veřejného opovržení a existenční nouze, která postihne celou jeho rodinu. Tím se ve hře nastoluje polemické téma vypjatého individualismu, jímž se Ibsen zabýval už v předešlých hrách.\nPrvní český překlad od Elišky Peškové byl vydán šest let po norském originálu, tedy roku 1888 v rámci edice Divadlo Ochotnické. Nepřítele lidu do češtiny přeložili: Jakub Arbes, Eliška Pešková, Milada Lesná-Krausová, František Vrba (z angličtiny), František Fröhlich.\n\n\n\n\n\n\n\n\n\n\n\n\n"}
{"id": "184492", "url": "https://cs.wikipedia.org/wiki?curid=184492", "title": "Most metra na Kačerově", "text": "Most metra na Kačerově\n\nMost metra na Kačerově je most pražského metra mezi stanicemi Kačerov a Roztyly na lince C. Most má délku 34 metrů, výšku 6 metrů a přemosťuje těsně za stanicí Kačerov železniční trať a zkušební trať metra. Je čtyřkolejný, dvě krajní koleje pokračují jako traťový úsek II.C směrem ke stanici Roztyly, dvě střední koleje slouží k vjezdu do depa Kačerov. Mostu si při průjezdu metrem prakticky není možné všimnout.\n"}
{"id": "184496", "url": "https://cs.wikipedia.org/wiki?curid=184496", "title": "Lahovický most", "text": "Lahovický most\n\nLahovický most je pražským silničním mostem přes Berounku. Nachází se na silnici I/4 na jihu města nedaleko Lahovic a přístavu Radotín. Od roku 1743 zde stál dřevěný most, který byl v roce 1918 nahrazen železobetonovým a kolem roku 1963 zdvojen. Nynější most byl na jejich místě postaven v letech 2001–2004. Délka mostu je 216,8 m, délka nosné konstrukce je 193 m. Rozpětí je 30,2 + 43,8 + 43,8 + 43,8 + 30 m, šířka mostu je 35,15 m a šířka chodníků na mostě je 2 × 3 m. Na novém mostě byly vybudovány dvě vyhlídkové věže.\n\nMeandrující měnící se koryto Berounky před ústím do Vltavy nevytvářelo vhodné podmínky pro budování cesty. Historická cesta z Prahy na Zbraslav vedla přes Velkou Chuchli a Radotín, přes tuto cestu byly na okolní svět napojeny i Lahovice.\n\nV místech dnešního Lahovického mostu tekla Berounka v minulosti jen občasně při povodních. Až od povodně roku 1799 tudy teklo nastálo vedlejší rameno, které z části osady Lahovice oddělilo Lahovičky, a když se sem při povodni roku 1829 přesunul hlavní tok, nechal majitel panství původní koryto pod zbraslavským zámkem zaslepit.\n\nCestu ze Zbraslavi do Prahy podél Vltavy vybudovala francouzská vojska prolomením barrandovské skály a zřízením dvou dřevěných mostů přes obě ramena Berounky v roce 1742 či 1743 v rámci Pasovské cesty (nazývané později též Zbraslavská, Dobříšsko-Vimperská nebo Strakonická). V letech 1805–1814 byla tato cesta přestavěna na silnici.\n\nNěkdy před rokem 1920 byl francouzský dřevěný most nahrazen železobetonovým (stavba byla povolena v březnu 1913 a zkolaudována 19. února 1920, ale pravděpodobně byla v provozu už před kolaudací). Při realizaci Chuchelské radiály byl po proudu postaven souběžný most (pro směr do Prahy) a ten byl (stejně jako most Závodu míru) uveden do provozu v roce 1964 (či kolem roku 1963).\n\nHavarijní stav obou mostů vedl od poloviny 90. let 20. století k úvahám o jejich rekonstrukci. V roce 2001 byla zahájena náhrada obou konstrukcí za zcela nové. Přestože postup prací zdržela povodeň v srpnu 2002, nový most byl otevřen podle plánu v srpnu 2004.\n\n\n"}
{"id": "184498", "url": "https://cs.wikipedia.org/wiki?curid=184498", "title": "1996 v hudbě", "text": "1996 v hudbě\n\nTento článek obsahuje události související s hudbou, které proběhly v roce 1996.\n\nV roce 1996 byly založeny tyto kapely.\n\nV roce 1996 oznámily svůj konec hudebního působení tyto skupiny:\n\n\n\n\n\nHit em up - 2pac\n\n"}
{"id": "184499", "url": "https://cs.wikipedia.org/wiki?curid=184499", "title": "Dra", "text": "Dra\n\nDra nebo Drâa ( , [Wādī Draah], podle některých pramenů též nebo , ) je řeka v Maroku a na jeho hranicích s Alžírskem. Délka koryta 1150 km z ní dělá nejdelší marockou řeku, ale po většinu roku se ztrácí v poušti za městem Zagora u alžírsko-marocké hranice.\n\nJejí zdrojnice Dades a Ouarzazate pramení na jižních svazích Vysokého Atlasu. Jméno Draa řeka získává pod přehradou El Mansour Eddahbi u Warzazátu. Razí si cestu přes Antiatlas na jihovýchod, u alžírských hranic se stáčí na západ směrem k Atlantskému oceánu.\n\nStálý tok řeky je dlouhý 200 km. Řeka dotéká do oceánu jen v období tání sněhu na horách.\n\nTéměř veškerá voda se využívá na zavlažování. Dolina řeky je hustě osídlená.\n"}
{"id": "184500", "url": "https://cs.wikipedia.org/wiki?curid=184500", "title": "Kocourov", "text": "Kocourov\n\nNázev Kocourov má více sídel:\n"}
{"id": "184502", "url": "https://cs.wikipedia.org/wiki?curid=184502", "title": "Turiasaurus", "text": "Turiasaurus\n\nTuriasaurus (\"ještěr z oblasti Turia\") je dosud největším známým dinosaurem objeveným v Evropě. Obří sauropod byl objeven v kraji Teruel (podle kterého dostal své jméno) ve východním Španělsku. Žil na přelomu jury a křídy, asi před 150 až 140 miliony let.\n\n\"Turiasaurus\" dosahoval délky v rozpětí 30 až 37 metrů a hmotnosti kolem 51 000 kilogramů (tedy zhruba tolik, jako sedm dospělých slonů). V roce 2010 byla na lokalitě Las Hoyas objevena obří stehenní kost o délce 192 cm. Ta mohla patřit právě turiasaurovi.\n\n\"Turiasaurus\" nepatří do žádné dosud vytvořené čeledi sauropodů, proto byl pro něho vytvořen samostatný klad Turiasauria (kam patří také několik dalších sauropodů, konkrétně rody \"Losillasaurus\", \"Galvesaurus\", \"Moabosaurus\", \"Mierasaurus\" a \"Zby\"). Obratel příbuzného druhu ze skupiny Turiasauria byl objeven také na území Velké Británie. Do této skupiny možná patří také původce fosilních zubů, popsaných ze severní Francie roku 1884 jako \"Neosodon\".\n\n\n"}
{"id": "184504", "url": "https://cs.wikipedia.org/wiki?curid=184504", "title": "Pakřižákovití", "text": "Pakřižákovití\n\nPakřižákovití (Uloboridae) jsou čeledí pavouků, pro které je hlavním rozpoznávacím znakem nepřítomnost jedové žlázy, dokonce ani na chelicerách není možné nalézt nějakou známku po jejím vývodu. Ke ztrátě jedového aparátu došlo postupným vývojem. U pakřižákovitých lze na spodní straně zadečku nalézt tzv. kribelum - snovací orgán, schopný produkce velmi jemných pavučinových vláken, který je typický i pro čeleď cedivkovití. Dalším pozoruhodným znakem je mohutná, dokonale vyvinutá tracheální soustava, která zasahuje až do hlavohrudi. Tato pavoučí čeleď přede pavučiny téměř identické s čeledí křižákovitých, ačkoliv s ní nemá společné žádné tělesné znaky. Délka těla kolísá od 1,5 do 9 mm, je známo kolem 200 druhů, z nichž většina žije v tropech, v Čechách se vyskytují pouze tři druhy ve dvou rodech.\n\nPakřižáci si stavějí kruhové sítě s lepivou spirálou. Jelikož postrádají jed, musejí při lovu postupovat jinak než ostatní síťoví pavouci. Zachycenou kořist rotačním pohybem zabalí do hustého a velmi pevného pavučinového rubáše. Tím zároveň rozruší její kutikulu. Následně na ní vstříknou množství tekutiny obsahující trávicí enzymy. Tekutina má pH 10 a postupně zkapalní membrány a vnitřní tkáně oběti a spolu s částmi pavoučího vlákna vytvoří pro útočníka poživatelnou hmotu. Pakřižáci jí následně vysají. Celkem pozřou asi 65 % oběti.\n\n\n"}
{"id": "184505", "url": "https://cs.wikipedia.org/wiki?curid=184505", "title": "Zálet", "text": "Zálet\n\nZálet letadla je první let letadla – událost, při které se letadlo poprvé vznese nad zemský povrch. Nemusí jít o první let daného typu vůbec, záletem je např. první let každého vyrobeného kusu, nebo i první let letounu po opravě. Zvláštním případem je, zejména v armádním prostředí před zahájením létání, zálet na počasí.\n\nPrvní let zcela nového prototypu letadla je vždy pro tento typ historickou událostí a zpravidla také poměrně nebezpečnou. Skutečné letové vlastnosti nového stroje jsou pouze předpokládány na základě výpočtů a analýz, nicméně ty se mohou od skutečných vlastností zásadně lišit. Zálety nových typů letadel provádějí zkušení testovací piloti. Během tohoto letu se ověřují a měří předpokládané vlastnosti letadla jako vzletová rychlost, stoupavost, dostup, maximální rychlost, délka vzletové i přistávací dráhy či celková ovladatelnost stroje a letová způsobilost. Většinou je zálet u nového typu jen prvním ověřovacím letem a další přesná měření se provádějí během dalších zkušebních letů.\n\nČasto je první let nového typu letadla jen jedním z kroků jeho vývoje. Pokud měření neprokázala očekávané výkony či vlastnosti, vývoj pokračuje výrobou dalších prototypů k jejich dosažení. Přitom se provádějí další zkušební a ověřovací lety. Pro úspěšné zakončení vývoje je u civilních dopravních nebo transportních letounů vyžadována certifikace vládní organizací pro civilní letectví jako je v Česku například ÚCL ČR.\n\n"}
{"id": "184507", "url": "https://cs.wikipedia.org/wiki?curid=184507", "title": "František Kotlaba", "text": "František Kotlaba\n\nFrantišek Kotlaba (* 20. května 1927, Vlastiboř u Soběslavi) je český přírodovědec, mykolog, ochránce přírody a botanik. \n\nPo studiu Přírodovědecké fakulty Univerzity Karlovy a pedagogickém působení pracoval od roku 1957 jako vědecký pracovník Národního muzea v Praze a v letech 1962–1990 Botanického ústavu ČSAV v Průhonicích. Zabývá se taxonomií, ekologií a chorologií hub, propagaci mykologie a ochrany přírody. Je členem redakční rady odborného časopisu \"Mykologické listy\" a autorem mnoha odborných i populárních článků. Popsal řadu nových druhů hub, především ve spolupráci se svým kolegou Zdeňkem Pouzarem. \n\n\n"}
{"id": "184508", "url": "https://cs.wikipedia.org/wiki?curid=184508", "title": "John Ostrom", "text": "John Ostrom\n\nJohn Harold Ostrom (18. února 1928 – 16. července 2005) byl americký paleontolog, který stál u prvních převratných změn v pohledu na dinosaury na přelomu 60. a 70. let (tzv. Dinosauří renesance).\n\nOstrom jako první vyslovil domněnku, že dinosauři byli v mnoha ohledech více podobní aktivním, teplokrevným ptákům než pomalým a studenokrevným plazům. Ostrom zkoumal známého srpodrápého teropoda (masožravého dinosaura) rodu \"Deinonychus\" a srovnával ho s prvním praptákem rodu \"Archaeopteryx\", přičemž si všiml nápadně velkého množství společných znaků mezi dravými dinosaury a ptáky (dnes už víme jistě, že ptáci jsou potomky dinosaurů). Jako jednomu z prvních paleontologů ho napadlo, že dinosauři byli teplokrevní. Ostromovi dal v roce 1996 za pravdu i objev prvního opeřeného dinosaura v oblasti Liao-ning v Číně. Dnes již víme, že dinosauři byli teplokrevní, mnohdy inteligentní a agilní tvorové, nikoliv „omyly evoluce“, jak je dříve věda viděla. K novému pohledu na ně přispěli právě vědci jako Ostrom, Robert T. Bakker a další.\n\nV roce 2017 byl po tomto vědci pojmenován nový rod teropodního dinosaura, považovaného původně za exemplář archeopteryxe, \"Ostromia crassipes\". Jeho jméno nesou také dva další druhy teropodů, \"Utahraptor ostrommaysorum\" a \"Rahonavis ostromi\".\n\n"}
{"id": "184509", "url": "https://cs.wikipedia.org/wiki?curid=184509", "title": "Lazce", "text": "Lazce\n\nNázev Lazce má více sídel:\n"}
{"id": "184512", "url": "https://cs.wikipedia.org/wiki?curid=184512", "title": "Jacques Gauthier", "text": "Jacques Gauthier\n\nJacques Gauthier ( nar. 7. června 1948) je americký paleontolog, zabývající se fosilními obratlovci a systematikou, jeden ze zakladatelů využití kladistické metody v paleontologii.\n\nProslavil se především studií z roku 1986, ve které poprvé popsal podrobně teorii o vzniku ptáků z teropodních dinosaurů. Tím způsobil revoluci v chápání systematiky obratlovců, především plazů a ptáků. V současnosti Gauthier prosazuje nahrazení starého Linnéova třídění v systematice kladistikou.\n\n"}
{"id": "184514", "url": "https://cs.wikipedia.org/wiki?curid=184514", "title": "Svinná", "text": "Svinná\n\nNázev \nSvinná má více sídel:\n"}
{"id": "184515", "url": "https://cs.wikipedia.org/wiki?curid=184515", "title": "Jaromír Hořejš", "text": "Jaromír Hořejš\n\nJaromír Hořejš, vlastním jménem František Hořejš (2. dubna 1903 Čeraz u Soběslavi – 2. prosince 1961 Praha) byl český básník, dramatik a překladatel z angličtiny.\n\nJaromír Hořejš absolvoval učitelský ústav v roce 1922, stal se mimořádným posluchačem Filozofické fakulty Univerzity Karlovy v Praze (1929-1931) a Vysoké školy pedagogické v Praze (1931-1934). Působil jako učitel (1925-1926) ve Větřní a mezi lety 1926 a 1930 v Českém Krumlově, poté v Praze. Od roku 1938 do 1949 byl redaktorem Státního pedagogického nakladatelství. V letech 1949 a 1950 pracoval v loděnicích, ve sklárně a v porcelánce, od roku 1952 až do odchodu do důchodu učil v Praze-Strašnicích.\n\n\n\n"}
{"id": "184516", "url": "https://cs.wikipedia.org/wiki?curid=184516", "title": "Tylihulský liman", "text": "Tylihulský liman\n\nTylihulský liman ( ) je hořkoslané jezero na jihu Ukrajiny (na území Oděské a Nikolajevské oblasti) na pobřeží Černého moře. Jezero má rozlohu 171 km². Je 80 km dlouhé a 0,2 až 3,5 km široké. Dosahuje maximální hloubky 19 m.\n\nNa straně moře je jezero ohraničeno písečnými přesypy širokými přibližně 4 km.\n\nDno limanu je tvořené vrstvou černého bahna, které má léčivé účinky.\n"}
{"id": "184517", "url": "https://cs.wikipedia.org/wiki?curid=184517", "title": "Veer-Zaara", "text": "Veer-Zaara\n\nVeer a Zaara (hindsky: वीर-ज़ारा, urdsky: ویر زارا) je romantický film z produkce Bollywoodu. V hlavních rolích: Shahrukh Khan, Preity Zinta a Rani Mukerji.\n\n"}
{"id": "184518", "url": "https://cs.wikipedia.org/wiki?curid=184518", "title": "Lucio Battisti", "text": "Lucio Battisti\n\nLucio Battisti (5. března 1943, Poggio Bustone v Laziu – 9. září 1998, Milán) byl jeden z nejúspěšnějších a nejznámějších italských skladatelů a interpretů konce šedesátých a průběhu sedmdesátých a osmdesátých let. Narodil se 5. března 1943 v obci Poggio Bustone v Laziu, zemřel za nejasných okolností 9. září 1998 na milánské klinice.\n\nRoku 1947 se přestěhoval s rodiči do Milána. Od začátku šedesátých let se učil hrát na kytaru. Byl samouk. Roku 1962 poté, co získal diplom z elektrotechniky, odešel do Neapole, kde spolupracoval se skupinami I Mattatori a I Satiri. Po čase se vrátil do Milána a hrál s I Campioni. Tou dobou napsal píseň \"Se rimani con me\", která byla později přetextována Mogolem na \"Non chiederò la carità\" a ta o pár let později na \"Mi ritorni in mente\". 14. února 1965 se setkal s básníkem, ale především textařem, se kterým spolupracoval až do roku 1980, s Giuliem Rapettim známým pod pseudonymem Mogol. Toto setkání zařídila hledačka talentů, Francouzka pracující v Miláně pro vydavatelství Ricordi, Christine Leroux. Od roku 1966 vystupoval sám. Prvními vydanými písněmi byly \"Per una lira\" a \"Dolce di giorno\", které měly průměrné prodeje.\n\nRoku 1967 dvojice napsala pro skupinu Equipe 84 velký hit \"29 settembre\". Mogol začal spolupracovat i s jinými skladateli stejně starými jako Battisti. Roku 1968 vyšlo další LP s písněmi \"Luisa Rossi\" a \"Era\". V témže roce se zúčastnil s písní \"Balla Linda\" hudební soutěže Cantagiro, kde skončil čtvrtý. Tato píseň, přeložena do angličtiny jako \"Bella Linda\" a interpretována The Grass Roots, se však stala v anglofonních zemích úspěšnější a vedla chvíli americkou hitparádu. To jej trochu naštvalo. Také coververze písně \"Il paradiso\" od Amena Cornera zaznamenala ve Velké Británii úspěch.\n\nRoku 1969 se účastnil s písní \"Un'aventura\" hudební soutěže Festival Sanremo, kde se nedostal ani na přední příčky. Přesto to pro něj byl začátek neobvykle úspěšného roku. Vyšly písně \"Non è Francesca\" a \"Acqua azzurra, acqua chiara\". S tou se umístil na Cantagiru třetí a první na Festivalbaru. Pro skupinu Formula Tre, ve které našel budoucí kapelníky při dalších nahrávkách, napsal píseň \"Questo folle sentimento\". Konečně vyšla i píseň \"Mi ritorni in mente\", ale hlavně koncem roku jeho první album s jednoduchým názvem Lucio Battisti.\n\nV tomto roce také poprvé potkal svou stejně starou budoucí (1976) manželku Grazii Letizii Veronese.\n\nRoku 1970 podruhé zvítězil na Festivalbaru s písní \"Fiori rosa, fiori di pesco\". Začala spolupráce se zpěvačkou Minou, pro kterou napsal nejprodávanější single roku \"Insieme\" a také \"Emozioni\", podle níž bylo pojmenováno jeho další album Emozioni.\n\nZačal se čím dál častěji objevovat v televizi, především v pořadech pro mladé. Tou dobou si budoval svou image, nosil dlouhé vlasy ve stylu afro a indiánské košile s šátkem kolem krku. Přesto se Battisti nestal populárním jen mezi mladým publikem, ale i mezi staršími, kteří oceňovali jeho návaznost na tradiční melodičnost italské hudby a podání v novém a moderním provedení. Z části za to mohly i romantické a přitom snadno zapamatovatelné Mogolovy texty.\n\nV tomto roce se také dvojice odmítla zúčastnit Festivalu v Sanremu a Canzonissimy. Battisti uskutečnil turné s Formula Tre a prohlásil, že se usadí a že turné budou vzácná. Chtěl si tak vytvořit více prostoru pro svůj soukromý život. Také zakázal veškerá svá nedovolená fotografování; bylo povoleno fotografování jen na obaly jeho alb. Ty obvykle vytvářel fotograf vydavatelství Numero Uno Cesare Monti.\n\nVe stejném roce si oba, Battisti i Mogol, pořídili domy v Dosso di Coroldo, v provincii Brianza. V létě podnikli společně, právě z tohoto místa v Lombardii, cestu koňmo až do Říma. Tato pouť se stala ikonou dvojice a fotografie z této cesty se dostala i na kompilaci Le avventure uspořádanou Mogolem v roce 2005.\n\nTohoto roku se dvojice rozhodla přejít pod značku vydavatelství Numero Uno, které již roku 1969 založil Mogol s přispěním svého otce dirigenta Mariana Rapettiho. S nimi přestoupili i známí, např. Formula Tre, ale i jiní mladí hudebníci ze stáje Ricordi. Své objevy představil vydavatelství v televizním pořadu \"Tutti insieme\".\n\nVyšel veleúspěšný singl \"Pensieri e parole\" zpívaný dvojhlasně a také album Amore e non amore. Na LP vyšla i \"Era\", píseň v jednom akordu. Psal další písně i pro jiné kolegy z Numero Uno a také velký hit, který sám nikdy nevydal, jen se skupinou Formula Tre, \"Eppur mi son scordato di te\". K této písni se váže historka, kdy Battisti přijel do Říma zahrát v televizním studiu právě tuto píseň. Protože měl dlouhou chvíli, sedl si s kytarou na nádraží Termini a očekával, že mu kolemjdoucí za to budou dávat peníze. Zůstal však prý bez povšimnutí.\n\nNa konci roku vyšlo album Lucio Battisti Vol. 4 a LP s písní \"La canzone del sole\", která se svou jednoduchostí (tři akordy) stala velice populární u začínajících kytaristů.\n\nRoku 1972 vyšel poslední výtvor ve vydavatelství Ricordi, \"Elena no\". V Numero Uno vyšlo nové album\n. Především píseň \"I giardini di marzo\" dokázala, že Battisti už nepsal jen jednoduché, ale i velice procítěné skladby.\n\nO rok později vyšlo další album \"Il mio canto libero\". Stejnojmenná píseň byla nabídnuta i Mině. Ta ji odmítla a musela později litovat, protože album se stalo nejprodávanějším v celém roce 1973 a tato píseň je dodnes považována za jednu z nejlepších z italské poválečné scény. Je vidět, že Battisti neponechal nic náhodě a velice se soustředil i na výběr hudebních nástrojů. Používal především akustickou kytaru, klávesy, baskytaru a bicí. Již téhož roku vyšlo další album Il nostro caro angelo, na němž však bylo možno spatřit i jeho první experimenty, např. s dechovými a smyčcovými nástroji. O názvu písně \"Il nostro caro angelo\" a stejnojmenného alba kolují dvě zvěsti. První říká, že \"Il nostro caro angelo\" (náš drahý anděl) má ve skutečnosti znamenat „il nostro caro figlio“ (náš drahý syn) a reagovat tak na narození jeho jediného syna Luky (Luca Battisti). Druhá říká, že se jedná o Mogolovu kritiku tehdejší katolické církve. Toto album se stalo druhým nejprodávanějším v celém roce hned po jeho předešlém albu.\n\nRoku 1974 vyšlo album \"Anima latina\". Bylo inspirováno cestou, kterou dvojice Battisti-Mogol podnikla po Jižní Americe. Některé písně mají nádech jihoamerických rytmických tanců. Jiné poukazují na chudobu, jaká se tou dobou v těchto zemích vytvářela. Mogol psal zcela nezvyklé texty, které už nebyly ze všedního života, ale měly nádech mystična a byly plné metafor a přirovnání. Také jeho hlas nebyl tak jasný, ustupoval do pozadí řadě exotických nástrojů a místy se stával nesrozumitelným. Text samotné písně \"Anima latina\", byl podle vlastních Mogolových slov ten nejlepší, co kdy napsal. V dalším roce nevyšlo žádné nové album, možná i kvůli sporům mezi vydavatelstvími Numero Uno a RCA.\n\nRoku 1976 vyšlo dlouho očekávané album \"La batteria, il contrabbasso, eccetera\". Velkým hitem se stala \"Ancora tu\", vydaná s velkým úspěchem i ve španělštině jako \"De nuevo tu\" a s malým úspěchem v angličtině jako \"Baby it's you\". Dvojice začala spolupracovat s jednou z nejúspěšnějších italských zpěvaček Patty Pravo.\n\nV témže roce šokoval hned dvakrát. Zaprvé se oženil se svou přítelkyní, se kterou už měl tou dobou tříletého syna, Grazií Letizií Veronese, a zadruhé prohlašoval: \"„Non parlerò mai più, perché un artista deve comunicare con il pubblico solo per mezzo del suo lavoro.“\" (Již nikdy nebudu mluvit, protože umělec musí komunikovat s publikem jen prostřednictvím své práce.) O rok později vyšlo album \"Io, tu, noi, tutti\". Chvíli poté i jeho anglická verze Images. Obě byly registrovány v Americe. Zatímco první mělo v Itálii očekávaný úspěch, jeho anglická verze určená především pro americký a britský trh se stala prvním neúspěchem v Battistiho produkci. Zřejmě za to mohla nedokonalá Battistiho výslovnost i neumělé Mogolovy překlady z italštiny.\n\nRoku 1978 vyšlo album \"Una donna per amico\". Tentokrát bylo registrováno v Anglii. Snažil se stále zaujmout i anglosaské publikum, i když už ve svém rodném jazyce. Písně se pomalu dostávaly do žánru disco. Přestože spolupracoval s Bee Gees, album se stalo populárním opět jen v Itálii, kde se stalo nejprodávanějším albem v celé jeho kariéře.\n\nV tomto období trávil stále více času v Římě. S Mogolem si písně a texty vyměňovali poštou. V tvorbě to bylo znát. Roku 1980 vyšel poslední produkt jeho spolupráce s Mogolem, album \"Una giornata uggiosa\". Šlo o zlom v jeho kariéře. Už nikdy se nedal s Mogolem dohromady, naposledy nahrál píseň s vlastní hrou na kytaru.\n\nPo úspěchu alba \"Una giornata uggiosa\" se z nejasných důvodů dvojice rozešla. Spekulovalo se, že za to mohly sousedské spory v Brianze, finanční neshody, kdy on sám nadále vydělával mnohem více než Mogol, ale nejspíše se neshodli na další tvorbě. On sám chtěl čím dál tím více experimentovat, inovovat, zatímco Mogol už asi ne. Výsledkem bylo, že Mogol psal podobné texty jako předtím pro Riccarda Coccianteho a později i pro jiné. Roku 1982 vydal další album: \"E già\". Všechny nástroje byly elektronické, zvuky syntetické, zcela chyběly strunné nástroje. Texty napsala manželka Grazia Letizia Veronese, ale podle kritiků jí s tím velice pomohl on sám. Album celkově působilo „jako doma udělané“, syn Luca navíc nakreslil přebal. Toto album bylo pro fanoušky trochu šokem, nezaznamenalo takový úspěch jako ta předešlá, možná proto, že se mu nelíbila jakákoli placená reklama, přesto se na chvíli stalo opět nejprodávanějším.\n\nPo čtyřech letech odmlky se vrátil na pulty s novým albem \"Don Giovanni\". Texty od té doby pro něj psal výhradně italský básník Pasquale Panella, který už měl s textováním zkušenosti z dřívějška. Tyto nové texty už nebyly tak snadné na pochopení a ještě méně na zapamatování. Album bylo kritikou velice chváleno (viz podrobněji) a zaznamenalo poměrně slušnou prodejnost. Naposledy.\n\nDalší album \"L'apparenza\" (1988) navázalo na předešlé. Kritice se opět velice líbilo, přesto prodeje byly ve srovnání se zlatou érou 70. let zanedbatelné. Na tomto albu se přiblížil techno hudbě. To dobou vydělával jen na autorských právech k písním ze 70. let astronomických 50 biliónů italských lir, které by dnes odpovídaly asi 3 mil. eur.\n\nOpět o dva roky později vyšlo \"La sposa occidentale\". Už nevyšlo pod značkou Numero Uno, ale u společnosti CBS. Roku 1992 vyšlo předposlední album nazvané \"Cosa succederà alla ragazza\". Vydavatelem byla Sony/Columbia. V roce 1994 vyšlo jeho poslední album \"Hegel\". Dodnes jde o jeho nejméně prodávané album, přestože je považováno za lepší než \"Cosa succederà alla ragazza a L'apparenza\".\n\nŘíká se, že po roce 1994 se začal opět stýkat s Mogolem a že připravovali nové album, přesto od roku 1980 oficiálně nevyšlo žádné společné dílo. Zemřel 9. září 1998 ve věku 55 let. Je pohřben na hřbitově v obci Molteno. Obřadu se tehdy zúčastnilo asi 20 lidí včetně Mogola.\n\nBěhem své kariéry složil asi 160 písní. V roce 1969 a 1970 vyhrál Festivalbar. Celkem 13 písní se stalo prvními v italské hitparádě, většina dalších se dostala alespoň do první desítky. Je známo mnoho nevydaných singlů, především variací v cizím jazyce. Dodnes bylo prodáno přes 20 miliónů desek a je tak asi desátým nejprodávanějším italským zpěvákem.\n\nVydal celkem 20 alb. Od roku 1971 obsahovala zpravidla 8 písní. Dodnes bylo vydáno mnoho kompilací a cover verzí.\n\n\n\n\n"}
{"id": "184527", "url": "https://cs.wikipedia.org/wiki?curid=184527", "title": "Kaple svaté Anny (Vyškov)", "text": "Kaple svaté Anny (Vyškov)\n\nKaple sv. Anny je kaple ve Vyškově v ulici Dukelská spojená s malým špitálem, který ve své době ležel již za opevněným městem.\n\nKaple je jednoduchá jednolodní stavba, obdélníkového tvaru, na východě uzavřeném pětibokým presbytářem. Venku na fasádě budovy je vyhloubená nika, se sousoším Ukřižování z roku 1897. Sakristie byla přistavěna ke kapli v první polovině 18. století. Stavba byla dokončena nejpozději roku 1584, což dokazuje nápis v klenbě \"„ANNO DOMINI 1584“\", takto jsou datovány nástěnné malby (např. výjev svaté Anny se svatým Václavem a medailony světců) v interiéru kaple. Ničivý požár města v roce 1753 kaple sv. Anny přečkala jako jedna z mála staveb ve městě bez újmy. V roce 1999 byla provedena oprava štukové fasády špitální kaple, sanačních omítek, restaurátorské práce na štukových a pískovcových článcích fasády, dále práce malířské a natěračské. \n\nKaple je od roku 1974 v majetku města a poté od roku 1981 přechází do správy Muzea Vyškovska. Jsou zde uloženy kamenné artefakty pro připravované lapidárium. Špitál je využíván jako depozitář muzea.\n\n"}
{"id": "184528", "url": "https://cs.wikipedia.org/wiki?curid=184528", "title": "Bání Suvajf (guvernorát)", "text": "Bání Suvajf (guvernorát)\n\nBání Suvajf (arabsky: بني سويف) je egyptský guvernorát, nachází se v centrální části země na západním břehu Nilu. Nachází se zde několik cementáren. Na území celého guvernorátu lze najít jedinou turistickou atrakci, pyramidu u Médúmu, kterou si pravděpodobně nechal postavit faraon Hunej. Hlavní město guvernorátu je Bání Suvajf.\n"}
{"id": "184531", "url": "https://cs.wikipedia.org/wiki?curid=184531", "title": "Plazopánví", "text": "Plazopánví\n\nPlazopánví (Saurischia) tvoří jednu ze dvou velkých skupin dinosaurů (druhou skupinu tvoří ptakopánví). Tuto taxonomickou jednotku (většinou klasifikovanou jako řád) ustavil poprvé britský paleontolog Harry Govier Seeley v roce 1888. Charakteristická je u nich trojpaprsčitá stavba pánevních kostí.\n\nDo plazopánvých patří dvě velké skupiny dinosaurů:\nCelkově známe více plazopánvých dinosaurů než ptakopánvých - k červenci roku 2018 byl počet formálně popsaných druhů příslušníků kladu Saurischia asi 734, zatímco u Ornithischia činil 557. Plazopánví dinosauři tedy převažují nad ptakopánvými v poměru zhruba 57 % ku 43 %.\n\nSauropodi byli největšími dinosaury (a tím i největšími suchozemskými živočichy) vůbec. Mohli dosáhnout délky přes 35 metrů a hmotnosti kolem 80 tun, takže jediným velikostním soupeřem by jim byl současný kytovec plejtvák obrovský a několik dalších druhů velryb. Také mezi teropody bychom objevili největší suchozemské masožravce všech dob, zároveň pak i největší bipední (po dvou se pohybující) tvory v dějinách života na Zemi.\n\nDo skupiny plazopánvých dinosaurů však patří i všichni dnešní ptáci, kteří se koncem jurského období vyvinuli z drobných masožravých dinosaurů. Je to zároveň jeden z paradoxů taxonomie, že ptáci jsou potomky plazopánvých a nikoliv ptakopánvých dinosaurů. Jejich pánevní pletenec se do ptačí podoby utvořil zcela nezávisle na vývojové skupině dinosaurů, kteří byli po nich pojmenováni.\n\n"}
{"id": "184532", "url": "https://cs.wikipedia.org/wiki?curid=184532", "title": "Dark Elf", "text": "Dark Elf\n\nDark Elf je ryze česká internetová strategická hra, spuštěná 19. března 2001. Tematicky je zaměřen na fantasy s patrným vlivem Pána prstenů od J. R. R. Tolkiena. Autorem hry a majitelem veškerých práv na ni je Zdeněk Pletka. Hra je k dispozici i v anglické a slovenské jazykové verzi, na podzim 2007 v ní bylo zaregistrováno cca 33 tisíc účtů.\n\nDark Elf je tahová strategie, v níž proti sobě stojí živí hráči. Jelikož patří do rodiny tzv. online her, stačí k jeho hraní internetové připojení a libovolný prohlížeč.\n\nVe hře je 11 ras a to Lidi, Barbaři, Skřeti, Skuruti, Mágové, Nekromanti, Trpaslíci, Elfové, Temní Elfové, Hobiti a Enti. Nejmladší z těchto ras jsou kupodivu Enti, zároveň jde asi o nejjednodušší rasu pro začátečníky.\n\nÚkolem hry je postavit kult (k tomu je potřeba minimálně 7 zemí a v nich mít postaveno 7 Velkých magických věží), získat dostatečnou podporu do kultu (minimálně 151 zemí, kult může podpořit kdokoli, takže není nutné všech 151 zemí sami) a následně dobýt Zemi Dark Elfa. Jakmile se to někomu podaří, tak hra se ukončí a další den začíná znova. Průměrná doba trvání jedné hry je 15–30 dní.\n\nKlasická liga Klasická liga je ligou, která má přepočet jednou za 24 hodin. Počet herních tahů pro každý den je odvozený od zvolené rasy.\n\nKlasické ligy se dále v Dark Elfu dělí podle obtížnosti, popřípadě herního a žánrového zaměření.\n\nAkční liga je název herního systému hry Dark Elf, kdy je délka herního přepočtu zkrácena z 24 hodin (1 den) na 15 minut. Princip hry zůstává, až na pár odlišností, stejný.\n\nJelikož je zkrácen herní přepočet, tak je snížen i počet tahů přidělovaných rasám na nový přepočet. U každé rasy je to přesně polovina počtu tahů v normální lize. Hlavní rozdíl zde je v novém parametru \"bojeschopnost\" u vojsk. Bojeschopnost je udána v procentech a určuje, kolik procent z celkového útočného čísla vojska se započítá do útoku nebo obrany. Akce snižující bojeschopnost jsou přesun vojsk a útok na zemi, ty snižují bojeschopnost o 1/2. Armádu je naverbována se základní bojeschopností 30 %; pokud již je naverbovaná jiná armáda, pak se obě bojeschopnosti sečtou v poměru \"původní armáda : naverbovaná armáda\". Za každý přepočet pak bojeschopnost narůstá dle rychlosti ligy.\n\nCíl a ostatní aspekty hry jsou zachovány a kromě rychlejšího průběhu a vyššího nároku na čas hráče zde nejsou další odlišnosti.\n\nJedním z klíčových herních prvků v Dark Elfu je mapa. Dark Elf je první českou online webovou strategií, který použil ve své hře kreslenou mapu. Autorem prvé kreslené mapy je Kamil Kutina (Kamilos), autorem druhé vylepšené verze je Ondřej Merta (Celegorn – současný grafik hry). Ve hře jsou nastavitelné tři druhy map - stará, nová a taktická (zbavená terénních detailů). Na mapách je prostřednictvím ikon generovaná celá řada informací, podle aktuálního stavu hry. Lze vyčíst sílu armády, rasu, počet domů, částečně postavené stavby v zemi, vlastnictví majitele a jeho příslušnost k alianci. Map je celkem devět a dohromady složené tvoří celý svět. Pouze jedna jediná mapa (Země králů) vychází z původní Tolkienovy Středozemě, zbytek je smyšlený.\n\nPozději také přibyla mapa Země Koruny České, ve které jsou Čechy, Morava a Slezsko, dále část Slovenska, Polska, Rakouska, Bavorska a Saska. Zde je úkolem dobýt Pražský hrad. Mapa má také některé odlišnosti - např. bonusy jednotlivých zemí nebo podpora kultu (128 zemí). Tato mapa je menší než původní mapa.\n\nVe hře se vyskytuje velké množství různých hrdinů. Hrdina je speciální jednotka, pro kterou může hráč získávat artefakty a která bojem získává zkušenosti. Tyto zkušenosti se pak pomocí výcviku použijí na vylepšení některých vlastností (např. posílení útoku, obrany atd.)\n\n"}
{"id": "184537", "url": "https://cs.wikipedia.org/wiki?curid=184537", "title": "Plateliai", "text": "Plateliai\n\nPlateliai (Žemaitsky: Platelē) je městečko v Litvě, v okrese Plungė, které se nachází v Žemaitské vysočině na západním břehu jezera Plateliai.\n\nPlateliai má okolo 1 100 obyvatel a je administrativním centrem Žemaitského národního parku. V městečku se nachází dřevěný kostel svatého Petra a Pavla z roku 1744, který navrhl Jan Wojtkiewicz.\n"}
{"id": "184538", "url": "https://cs.wikipedia.org/wiki?curid=184538", "title": "Michael Grant", "text": "Michael Grant\n\nMichael Grant (21. ledna 1914 Londýn – 4. října 2004 Londýn) byl anglický historik a numismatik, který si jako jeden z mála historiků získal opravdové uznání od vědecké a čtenářské veřejnosti. Napsal a editoval více než sedmdesát knih a překladů, které se zabývaly tématy od římských mincí přes erupci Vesuvu až po starověké náboženství. Poté co studoval a zastával řadu akademických funkcí, odešel do brzkého důchodu, aby se mohl plně oddávat psaní knih — sám sebe popisoval jako „vzácný úkaz — jednoho z velmi mála nezávislých badatelů na poli vědy“. Kromě odborných publikací a překladů sepsal roku 1994 autobiografii, nazvanou \"My First Eighty Years\" (\"Mých prvních osmdesát let\"; česky nevyšlo). Roku 1946 byl vyznamenán řádem OBE, roku 1958 pak řádem CBE.\n\nMichael Grant se narodil v Londýně jako syn plukovníka Maurice Granta. Navštěvoval Harrow School a poté vystudoval antiku na Trinity College v Cambridge. V rámci svého výzkumu se věnoval numismatice a jeho dizertační práce se stala základem pro jeho první knihu \"From Imperium to Auctoritas\" (1946), která pojednávala o Římských bronzových mincích. Během následujícího desetiletí napsal na toto téma další čtyři knihy. Vyznával názor, že jistý rozpor mezi výstředností římských vládců a tradičním přístupem římských mincoven udělalo z mincí unikátní záznam o společnosti této doby.\n\nBěhem druhé světové války sloužil jako důstojník tajné služby v Londýně. Po deseti měsících však musel armádu opustit. Předseda British Council mu ve stejném období (1940) nabídl pozici vyslance British Council v Turecku. Úkolem British Council bylo mimo jiné vyúka anglicého jazyka a šíření britské kultury. Během svého pobytu v Turecku se rovněž oženil s Anne-Sophie Beskow (pracovnicí švédského velvyslanectví v Ankaře), se kterou měl dva syny. Ke konci války se manželský pár vrátil do Spojeného království. Z Turecka si odvezl sbírku téměř 700 římských mincí (nyní se nacházejí ve Fitzwilliamově muzeu v Cambridge). V Londýně pak ještě krátce pokračoval ve své práci pro British Council.\n\nPo nedlouhé zastávce v Cambridge, kde dokončil své doktorské studium (1947–1948), působil Grant jako profesor na Edinburské univerzitě (1948–1959). Za svého působení v Edinburgu se stal prezidentem Královské numismatické společnosti. Působení v Edinburgu na dva roky přerušil (1956–58) a v té době působil jako vice kancléř univerzity v súdánském Chartúmu. Později byl vice kanceléřem také na Queen's University Belfast (1959–66). Nakonec aktivní práci v akademické sféře úplně opustil, aby se plně mohl věnovat kariéře nezávislého spisovatele. Podle nekrologu, který zveřejnil deník \"The Times\" byl „jedním z mála historků, který si vydobyl respekt jako od vědecé, tak i čtenářské veřejnosti“.\n\n\n\n"}
{"id": "184542", "url": "https://cs.wikipedia.org/wiki?curid=184542", "title": "Flakpanzer 38(t)", "text": "Flakpanzer 38(t)\n\nFlakpanzer 38 (t), celým názvem 2-cm-Flak 38 auf Selbstfahrlafette Panzerkampfwagen 38 (t), známý také pod přezdívkou Gepard, bylo německé samohybné protiletadlové dělo používané používané během druhé světové války. Roku 1943 se začal v německé armádě projevovat nedostatek účinných protiletadlových prostředků, proto byl přijat plán na sestrojení mobilního protiletadlového kanónu. Jako nosič byl vybrán podvozek původně československého tanku LT vz. 38, který vyráběla firma Böhmisch-Mährische Maschinenfabrik AG (předválečná ČKD). V bojovém prostoru byl instalován na otočném podstavci rychlopalný kanón Flak 38 L/122,5 ráže 20 mm. Od listopadu 1943 do února 1944 bylo tohoto stroje vyrobeno zhruba 140 kusů.\n"}
{"id": "184546", "url": "https://cs.wikipedia.org/wiki?curid=184546", "title": "Microraptor", "text": "Microraptor\n\nMicroraptor („malý lupič“) byl velmi drobný dromaeosauridní teropodní dinosaurus, který žil před asi 125 až 120 miliony let (Druhohory, spodní křída) na území provincie Liao-ning. Mikroraptora objevil proslulý čínský paleontolog Tsu-tsing (Xu Xing). Jeho první objevená fosílie byla součástí padělku tzv. archaeoraptora, zkameněliny poskládané z několika různých druhů. Oba dosud objevené druhy (\"Microraptor zhaoianus\" a \"Microraptor gui\") vykazují přítomnost velmi dobře vyvinutých per (patří mezi tzv. opeřené dinosaury).\n\n\"Microraptor\" s průměrnou délkou těla pouhých 70 až 90 cm, rozpětím křídel asi 75 cm a hmotností 0,6 kg patřil mezi vůbec nejmenší známé neptačí dinosaury. Hmotnost druhu \"M. zhaoianus\" je odhadována také na 434 gramů a jde tak o nejmenšího známého prokazatelně dospělého jedince druhohorního dinosaura (mimo ptáků). V roce 2012 byl popsán třetí druh, \"M. hanqingi\". Ten je s délkou kolem 1 metru a hmotností až 1,5 kilogramu největším ze všech tří druhů.\n\nStudie z března roku 2012 prokazuje, že mikroraptor byl zbarven černě opalizujícím odleskem peří. Bylo to zjištěno pomocí náročných mikroskopických výzkumů. \n\n\"Microraptor\" byl predátor, ovšem nelovil dinosaury velkých rozměrů. Jeho kořistí se mohli stát spíše drobní plazi, savci či hmyz. Je možné, že byl spíše arboreálním druhem a sídlil tedy ve větvích stromů (jak dokládá tvar jeho prstních kůstek na distální části nohou). Výzkum, publikovaný v létě roku 2019, nicméně dokládá, že mikroraptor se živil i masitou stravou hbité a mrštné kořisti. V prostoru někdejší břišní dutiny jednoho fosilního exempláře byly objeveny fosilie malého ještěra, pojmenovaného \"Indrasaurus wangi\".\n\nZajímavostí je, že tento teropod měl dva páry křídel na předních i zadních končetinách. Pravděpodobně mu to pomáhalo v klouzavém letu ze stromů. Přestože nebyl přímým předkem ptáků (ti vznikli již o asi 20 milionů let dříve), představuje \"Microraptor\" důležitý důkaz pro příbuznost těchto dvou skupin obratlovců. Mnoho paleontologů dnes soudí, že pod rod \"Microraptor\" patří i blízce příbuzný dinosaurus rodu \"Cryptovolans\".\n\n\"Microraptor\" se těšil oblibě už brzy po svém objevení, v roce 2006 se totiž objevil v proslulém seriálu stanice ITV \"Prehistorický park\". Byl vyobrazen také v první části dvoudílného dokumentárního filmu \"Tarbosaurus - Nejmocnější z dinosaurů\" a naučného dokumentu \"Čtyřkřídlý dinosaurus\".\n\nByl vyobrazen také v britském dokumentu \"Planet Dinosaur\", objevil se v jeho druhém díle. Je zde vyobrazen ve správném čase i místě, jen se špatnou barvou, protože o té se tehdy ještě nevědělo.\n\nVe všech uvedených pořadech je \"Microraptor\" vyobrazen s jiným zbarvením, než jaké ve skutečnosti měl, neboť všechny tyto programy vznikly ještě před rokem 2012, kdy bylo pravé zbarvení zjištěno.\n\n\n\n"}
{"id": "184548", "url": "https://cs.wikipedia.org/wiki?curid=184548", "title": "Podstrana", "text": "Podstrana\n\nPodstrana je vesnice a opčina ležící na pobřeží v chorvatské Splitsko-dalmatské župě asi 8 kilometrů jižně od Splitu. Žije zde 7 341 obyvatel (údaj ze sčítání lidu 2001), 97 % z nich tvoří Chorvati.\n\nKromě vlastní vesnice k opčině náleží sídla Gornja Podstrana, Grbavac, Grljevac, Miljevac, Mutogras, Strožanac a Sveti Martin.\n\nPartnerskými městy Podstrany jsou chorvatský Vukovar a Murska Sobota ve Slovinsku.\n\n"}
{"id": "184549", "url": "https://cs.wikipedia.org/wiki?curid=184549", "title": "Cryptovolans", "text": "Cryptovolans\n\nCryptovolans („Skrytý letec“) byl malý teropodní dinosaurus (asi 90 cm dlouhý), blízce příbuzný rodu \"Microraptor\". Ve skutečnosti je velmi pravděpodobné, že se jedná o stejný rod, nikoliv o dva odlišné (žili ve stejné době a na stejném místě).\n\n\"Cryptovolans\" měl také velmi dobře vyvinuté letky (pernatý pokryv těla) a patřil tedy mezi opeřené dinosaury. Podle biomechanických studií byl zřejmě schopen výkonného letu, dokonce lépe než známý prapták \"Archaeopteryx\". Autor popisu \"C. pauli\" Czerkas soudí, že všichni příslušníci čeledi Dromaeosauridae byli vlastně nelétaví ptáci.\n\n"}
{"id": "184552", "url": "https://cs.wikipedia.org/wiki?curid=184552", "title": "Grille", "text": "Grille\n\nGrille, též Sturmpanzer 38(t), byla německá samohybná houfnice ráže 150 mm na podvozku československého tanku LT vz. 38 nasazená do bojů druhé světové války.\n\nV říjnu roku 1942 vyvinula berlínská společnost Alkett prototyp samohybného děla na podvozku původně československého tanku LT vz. 38. Na korbě byla instalována nástavba z pancéřových desek, v níž byla umístěna polní houfnice ráže 150 mm. K obraně posádky sloužily osobní zbraně (samopaly). Stroj byl vyráběn v pražské firmě BMM (předválečné ČKD). Posádku stroje tvořilo 5 mužů. Jediný řidič seděl uvnitř trupu, zbytek posádky (velitel, střelec, nabíječ a radista) měl stanoviště v otevřeném bojovém prostoru, který nebyl chráněn před nepřízní počasí.\n\nPrvním typem stroje byl Grille Ausf. H, kterého bylo roku 1943 vyrobeno 200 kusů. Od října 1943 do listopadu 1944 byl vyráběn typ Grille Ausf. M, u něhož byl motor posunut doprostřed vany, čímž se zvětšil bojový prostor a zlepšily pracovní podmínky posádky. K dopravě munice pro bojující samohybná děla sloužila muniční vozidla, která byla postavená právě na základě Grille Ausf. M. Od ledna do května 1944 jich bylo vyrobeno celkem 93 kusů.\n\nNěkolik málo strojů bylo na přelomu let 1944/45 přestavěno na samohybný protiletadlový kanón. Samohybná děla Grille se účastnila různých bojových operací, poměrně známé je nasazení tohoto stroje v Pražském povstání v květnu 1945.\n\n"}
{"id": "184555", "url": "https://cs.wikipedia.org/wiki?curid=184555", "title": "Guanlong", "text": "Guanlong\n\nGuanlong („korunovaný drak“) byl teropodní dinosaurus, žijící na území dnešní severovýchodní Číny v době asi před 160 miliony let (stupeň Oxford, období svrchní jury). Tento teropod představuje jednoho z nejstarších známých tyranosauroidů, žijících o celých 92 milionů let dříve, než populární \"Tyrannosaurus\" (dělí je tedy mnohem delší doba než tyranosaura od současnosti).\n\n\"Guanlong\" byl jen asi 3 až 3,5 m dlouhý a vážil kolem 125 kg, na hlavě měl výrazný hřeben a disponoval dlouhými předními končetinami s netypickými třemi prsty. Pravděpodobně vykazoval pernatý pokryv těla. V současnosti je rod znám podle dvou exemplářů, dospělého jedince a mláděte.\n\"Guanlong\" se objevuje také v dokumentu \"National Geographic\" s názvem \"Dino Death Trap\", kde je zobrazena smrt těchto dinosaurů v jakýchsi \"smrtících\" jamách, které uchovaly fosílie guanlongů až do současnosti.\n\n\n"}
{"id": "184556", "url": "https://cs.wikipedia.org/wiki?curid=184556", "title": "Aufklärungspanzer 38 (t)", "text": "Aufklärungspanzer 38 (t)\n\nPrůzkumný stroj Aufklärungspanzer 38(t) vznikl počátkem roku 1944 na základě původně československého tanku LT vz. 38.\n\nMísto věže z původního tanku byla instalována věž jiná, která byla převzata z osmikolového obrněného transportéru SdKfz 234/1. S věží byla převzata i výzbroj, která se skládala z automatického kanónu KwK 38 ráže 20 mm a kulometu MG 34 ráže 7,92. Věž měla otevřený strop, který byl pouze částečně chráněn pletivovým krytem bránícím vhození ručního granátu do vozidla.\nV roce 1944 bylo celkem vyrobeno 70 kusů těchto průzkumných tanků.\n\nKromě toho vznikly dva prototypy pro průzkum, které však spíše připomínaly samohybné dělo. Tyto stroje se však do sériové výroby nedostaly.\n"}
{"id": "184559", "url": "https://cs.wikipedia.org/wiki?curid=184559", "title": "STS-98", "text": "STS-98\n\nSTS-98 byla mise amerického raketoplánu Atlantis, jejímž hlavním cílem bylo připojit americký laboratorní modul Destiny k Mezinárodní vesmírné stanici.\n\n\nVelkou část nákladového prostoru raketoplánu zabíral modul Destiny. Destiny je americký laboratorní modul a je centrem všech vědeckých experimentů na ISS. Jeho délka je 8,5 metru, průměr 4,3 metru a hmotnost kolem 15 tun. Díky jeho velké hmotnosti tvořilo posádku raketoplánu jen 5 osob. Destiny měl být spojen přímo s prvním americkým modulem Unity a přechodový tunel PMA-2, který byl dosud napojený na Unity byl přemístěn na opačný konec modulu Destiny. Kromě modulu Destiny a spojovacího uzlu s Mezinárodní vesmírnou stanicí se v nákladovém prostoru nacházel už jen nosič ABA. Celková hmotnost užitečného zatížení byla 17 600 kg.\n\nPo své předcházející misi STS-106 se orbitr Atlantis vrátil do hangáru OPF ('), kde proběhlo běžné poletové ošetření a odstrojení. Současně v montážní hale VAB (') probíhala montáž motorů SRB, mezi které byla vložena nová odlehčená nádrž External Tank. Přípravy na let STS-98 se určitou dobu zdržely. Kvůli vážné závadě při předcházejícím letu STS-97 musely být podrobně prověřeny kabelové rozvody na motorech SSME.\n\n2. ledna byla laboratoř Destiny převezena z montážní haly SSPF na startovací rampu 39-A, konkrétně do montážního prostoru PCR13. V těchto prostorách měla čekat na příjezd raketoplánu. Po převezení raketoplánu Atlantis do haly VAB a domontování startovacího komplexu se 2. ledna začal raketoplán na pásovém transportéru MLP-X přesunovat na startovací rampu. Krátce po výjezdu z haly však došlo k poruše jednoho ze dvou počítačů kontrolujících a vyvažujících celý komplex a tak byl přesun zastaven a celá startovací sestava se musela vrátit do VAB.\n\nPo výměně transportéru se raketoplán dostal na rampu s jednodenním zpožděním. 5. a 6. ledna proběhlo zkušební odpočítávání, 6. ledna byl modul Destiny vložen do nákladového prostoru raketoplánu. První datum startu byl určen na 19. ledna v 05:11 UTC. Start však odvolali ještě před zahájením závěrečného odpočítávání kvůli poruše kabelu motoru SRB. 18. ledna z nákladového prostoru vyložili Destiny a vzápětí se Atlantis musel vrátit do montážní haly, už podruhé v průběhu příprav na tuto misi. Po prověrkách se startovací komplex vrátil 26. ledna na rampu a nový termín startu byl stanoven na 7. února.\n\n4. února ve 22:00 se začalo odpočítávání v čase T -43 hodin. Odpočítávání probíhalo hladce, plánovaný start neohrožovalo ani počasí. Těsně před startem se objevila závada na jednotce napájecího napětí multiplex MDM. Odpočítávání však pokračovalo a tak se raketoplán Atlantis vznesl z Kennedyho vesmírného střediska 8. února přesně ve 23:13:02,058 UTC.\n\nStart proběhl hladce. V čase T +140 sekund se od nádrže ET oddělily motory SRB a v čase T +520 sekund byly vypnuty hlavní motory SSME. O 15 sekund později se od orbitru oddělila prázdná hlavní palivová nádrž a raketoplán se ocitl na dočasné suborbitální dráze 74-316 km. Po dosažení apogea se po 83,9-sekundovém zážehu motorů OMS Atlantis dostala na oběžnou dráhu 205-322 km.\n\n9. února 2001 v 01:02 UTC posádka otevřela dveře od nákladového prostoru a potom vysunula parabolickou anténu sloužící na komunikaci v pásmu Ku. Před prvním odpočinkem uskutečnili piloti první korekci oběžné dráhy, po které se oběžná výška Atlantis změnila na 306-361 km.\n\nDruhý den letu proběhla další korekce dráhy, zkoušky manipulátoru RMS, prověření skafandrů a příprava přechodové komory.\n\nV průběhu třetího letového dne probíhaly bezprostřední přípravy na spojení se stanicí. Po dosažení setkávací dráhy se v 15:57 UTC raketoplán otočil o 180°, takže se pohyboval motory napřed. Stanice byla také zorientovaná do polohy vhodné na setkání. Všechny solární panely stanice byly natočeny hranou proti přilétajícímu raketoplánu, aby je spaliny z jeho motorů nepoškodily. Ke kontaktu došlo 9. února 2001 v čase 16:51 UTC, když se zámky na setkávacím zařízení raketoplánu ODS zachytily na přechodovém tunelu PMA-3 stanice. Spojení potvrdil velitel Cockrell slovy: „Zachycení potvrzeno.“ Mario Runco na to odpověděl: \"Výborná práce.\"\n\nOd okamžiku pevného spojení, které nastalo v 17:01 UTC přebral orientaci a stabilizaci celého komplexu raketoplán a solární panely mohly být opět natočeny ke Slunci. V průběhu spojeného letu se dráha celého komplexu zvýšila přibližně o 25 km. Po kontrole hermetičnosti spojení v 19:03 UTC posádky otevřely průlez a setkaly se. Potom následoval přenos nákladu z paluby raketoplánu do stanice.\n\nPo odpočinku čekala posádku nejdříve neplánovaná změna dráhy, aby se vyhnuli neidentifikovatelnému kusu kosmického smetí. Cockrell uskutečnil korekci, při které byla zároveň zvětšena výška stanice. Po přípravách na výstup do otevřeného prostoru vystoupili Jones a Curbeam z přechodové komory EAL raketoplánu do vesmíru.\n\nPrvní výstup do otevřeného prostoru začal oficiálně 10. února v čase 15.50 UTC, kdy si astronauti přepojili skafandry na vlastní baterie. Nejdříve se Jones vydal k příhradové konstrukci ITS-Z1, aby zkontroloval, jestli jsou mechanické zámky MBM (') připraveny na dočasné připojení tunelu PMA-2. Curbeam zatím zůstal v nákladovém prostoru, kde odpojil kabely, kterými se do modulu Destiny dodávala elektrická energie. Potom zahájil demontáž transportního krytu spojovacího uzlu PCBM ('). Mezitím Ivinsová přimanévrovala modul PMA-2 k MBM a Jones ručně uzamkl spojovací zámky. Po tomto manévru přemístila Ivinsová manipulátor RMS k samotnému modulu Destiny. V 17:35 UTC, po odemknutí zámků, ho opatrně vyzdvihla z nákladového prostoru raketoplánu. Přesun byl velmi pomalý, rychlostí jen 30 milimetrů za sekundu. Curbeam celou operaci sledoval z nákladového prostoru. Když byl modul dostatečně vysoko, začala ho Ivinsová otáčet o 180°. Po otočení se modul Destiny začal posouvat k modulu Unity a v čase 19:00 UTC se jejich spojovací uzly zachytily. V 19.12 UTC bylo dokončeno pevné spojení obou modulů. Od této chvíle Destiny už patřil k Mezinárodní vesmírné stanici, jejíž délka díky němu vzrostla o 9 metrů a vnitřní objem se zvětšil o 100 kubických metrů.\n\nKolem 19.20 UTC zahájil Jones přepojování kabelů modulu Destiny a Curbeam zahájil přepojení potrubí pro chladicí médium (amoniak) mezi Destiny a ITS-Z1. Přitom však došlo k úniku amoniaku. Po dobu, kdy řídící středisko zkoumalo, jak se spojováním potrubí pokračovat, oba astronauti přepojili zbývající kabely. Na Zemi dospěli k rozhodnutí, že spoje je potřebné rozebrat a očistit je od krystalků amoniaku, aby tato nečistota nedeformovala vnitřní těsnění spoje. Potom přepojování amoniakových potrubí pokračovalo. Po ukončení elektronického a hydraulického přepojení si Curbeam očistil skafandr od amoniaku. Pak se oba vrátili do přechodové komory, ve které po částečném napuštění vzduchu 10. února ve 23.24 UTC skončil první výstup do kosmu. Potom však musel být vzduch znovu vypuštěn a zase napuštěn, aby se komora zbavila případných stop po amoniaku. Celý výstup trval 7 hodin 34 minut.\n\nKdyž si Jones a Curbeam začali po skončení výstupu svlékat skafandry a ostatní výbavu pro výstup, všichni ostatní astronauti z ISS i z raketoplánu se již věnovali aktivaci Destiny. Teplota v novém modulu však neplánovaně vzrostla až na 40 °C. Termoregulační systém laboratoře byl 11. února ve 2.25 UT aktivován povelem ze Země a Cockrell potvrdil, že funguje. Posádka si s hodinovým zpožděním dopřála odpočinek.\n\nPátý den letu posádka 11. února ve 14.38 UTC slavnostně otevřela průlezy do modulu Destiny. V rámci toho Shepherd podepsal předávací protokol o převzetí modulu dlouhodobou posádkou. Potom, když si astronauti prohlédli stanici, začali s jejím oživováním, například s instalací různých ventilů a rozvodů, aby tím připojili Destiny k soustavě komplexu. Jones s Curbeamem vyčistili a zkontrolovali skafandry a jednotky SAFER (\") v rámci příprav na druhý výstup do otevřeného prostoru. Kolem 22.00 UTC se uzavřely průlezy mezi raketoplánem a stanicí, aby se na palubě Atlantis mohl snížit atmosférický tlak před druhým výstupem do volného vesmíru. Potom posádka opět zahájila odpočinek.\n\nPo ukončení odpočinku se začaly přípravy na druhý výstup do otevřeného prostoru a 12. února kolem 14.15 UTC Jones spolu s Curbeamem začali s oblékáním skafandrů. Přibližně o hodinu později Ivinsová opět oživila manipulátor RMS. V 15:59 UTC oficiálně Jones a Curbeam vystoupili podruhé do vesmíru. Curbeam se přesunul na konec modulu Destiny a sundal ochranný kryt ACBM (\") ze spojovacího uzlu. Jones zatím na konstrukci ITS-Z1 ručně odemkl zámky poutající tunel PMA-2. Po odemknutí zámků Ivinsová přesunula manipulátorem tunel PMA-2 k uzlu ACBM, kde se v 17:28 UTC obě tělesa zachytila. Po ukončení pevného spojení a odpojení manipulátoru astronauti začali instalovat pracovní plošiny na povrch laboratoře. Po ukončení všech montáží a demontáží se Jones a Curbeam vrátili do přechodové komory. 12. února ve 22:49 UTC se po 6 hodinách a 50 minutách skončil druhý výstup do otevřeného prostoru.\n\n13. února měly posádky odpočinkový den, během kterého proběhla příprava na třetí a poslední výstup do vesmíru a oživování systémů Destiny. Proběhla též další korekce dráhy. Následujícího dne Jones a Curbeam opět zahájili přípravy na výstup.\n\nTřetí výstup do vesmíru se začal 14. února 2001 ve 14:48 UTC. Po výstupu do nákladového prostoru Atlantis Jones demontoval záložní anténní systém SASA (\"\") na stěně nákladového prostoru raketoplánu. Odpojenou anténu dal Curbeamovi, který stál na plošině na konci manipulátoru RMS. Ivinsová, která opět obsluhovala manipulátor přemístila Curbeama k ITS-Z1, kde Curbeam anténu namontoval. Po skončení montáže Curbeam ještě zahájil kontrolu rychlospojů na potrubích čpavku a Jones demontoval poslední svorníky poutající pravostranný radiátor na konstrukci ITS-P6. Po skončení těchto úkolů se oba astronauti věnovali fotodokumentaci a Cockrell dal zatím dálkovým povelem příkaz na rozložení pravostranného radiátoru. Před návratem do přechodové komory Jones a Curbeam nacvičovali transport bezvládného astronauta do přechodové komory. Výstup skončil 14. února ve 20:13 UTC a trval 5 hodin 25 minut.\n\nPo skončení třetího výstupu a odpočinku dokončily posádky přenášení nákladu. Celkem bylo na palubu ISS dopraveno asi 1500 kg nákladu. Následujícího dne se obě posádky rozloučily a uzavřely vstupní průlezy. Po skončení kontrol hermetičnosti spoje se odemkly zámky spojovacího uzlu a 16. února 2001 ve 14:05:50 UTC se raketoplán Atlantis odpojil od Mezinárodní vesmírné stanice. Odpojený raketoplán pilotoval Polanski. Po obletu stanice ve 14:48 UTC přešel Atlantis na samostatnou oběžnou dráhu.\n\nBěhem desátého dne letu se posádka věnovala kontrole systémů před přistáním a úklidu vnitřních prostor. Přistání mělo proběhnout následujícího dne, 18. února. Přípravy na přistání pokračovaly a ve 14:08 UTC byly dokonce uzavřeny dveře nákladového prostoru raketoplánu, jenže kvůli špatnému počasí a silnému bočnímu větru bylo přistání odloženo, nejdříve o jeden oběh, a potom o celý den. Situace se opakovala i druhý den, kdy počasí nevyhovovalo ani na KSC, ani na základně Edwards AFB v Kalifornii. 20. února bylo počasí na Floridě stále stejně nevhodné na přistávání, posádce však už zůstaly zásoby elektrické energie jen na 24 hodin. Řídící středisko nakonec dalo souhlas s přistáním na Edwards AFB. Raketoplán tedy už potřetí uzavřel dveře do nákladového prostoru a otočil se motory OMS dopředu. Nad Indickým oceánem proběhl 168-sekundovým zážehem motorů OMS brzdící manévr. Raketoplán začal vstupovat do atmosféry a její myšlenou hranici překročil v čase 20:02 UTC. 20. února 2001 ve 20:33:05 UTC se dotkl přistávací dráhy a úplně zastavil v čase 20:34:02 UTC.\n\n"}
{"id": "184562", "url": "https://cs.wikipedia.org/wiki?curid=184562", "title": "Eoraptor", "text": "Eoraptor\n\nEoraptor („Jitřní lupič“) byl zřejmě jedním z nejstarších známých neptačích dinosaurů. Žil na území dnešní Argentiny před 232 až 225 miliony let (v období pozdního triasu). Paleontologové se dříve shodovali v tom, že \"Eoraptor\" mohl být společným předkem všech dinosaurů, to však není příliš pravděpodobné. Je známý podle několika dobře zachovaných jedinců.\n\"Eoraptor\" byl jen asi 1 metr dlouhý a vážil kolem 10 kg. Byl poměrně rychlý lovec, který se živil menšími obratlovci. Mohl však být i omnivorní (všežravý).\n\nFosílie tohoto primitivního dinosaura byly poprvé objeveny roku 1991 americkým paleontologem Paulem Serenem. Spolu s eoraptorem byl v souvrství Ischigualasto objeven také další primitivní dravý dinosaurus druhu \"Herrerasaurus ischigualastensis\". Podle kladistických analýz se jedná o velmi bazálního (vývojově primitivního) teropoda nebo dokonce sauropodomorfa (popř. bazálního zástupce plazopánvých dinosaurů).\n\nTento relativně malý plazopánvý dinosaurus dosahoval maximální délky asi 1,7 metru a hmotnosti kolem 2 nebo spíše 17 kilogramů.\n\n"}
{"id": "184567", "url": "https://cs.wikipedia.org/wiki?curid=184567", "title": "Eotyrannus", "text": "Eotyrannus\n\nEotyrannus („Jitřní tyran“) byl rod menšího až středně velkého tyranosauroidního teropodního dinosaura, který žil na území dnešní Velké Británie (ostrov Isle of Wight) v období spodní křídy (souvrství Wessex, stáří asi 130 až 125 milionů let). Tento dávný příbuzný (nikoliv ale předchůdce) populárního severoamerického tyranosaura byl v dospělosti asi 4 až 6 metrů dlouhý a na rozdíl od svého slavnějšího příbuzného měl v poměru k tělu ještě poměrně dlouhé a silné přední končetiny. Jeho evropský výskyt značně pozměňuje dřívější předpoklady o vzniku a biogeografickém rozšíření tyranosauroidů.\n\n\"Eotyrannus\" zřejmě lovil menší až středně velké býložravé ptakopánvé dinosaury jako byl \"Hypsilophodon\" a \"Iguanodon\" (v jeho případě zřejmě jen mláďata nebo zesláblé kusy). Není jisté, zda žil a lovil ve smečkách, nicméně je to možné. Objevené fosilie patřily ještě nedospělému (subadultnímu) jedinci o délce asi 3 až 4,6 metru a hmotnosti kolem 70 kilogramů.\n\n\n"}
{"id": "184569", "url": "https://cs.wikipedia.org/wiki?curid=184569", "title": "Lucio Battisti (album)", "text": "Lucio Battisti (album)\n\nLucio Battisti je prvním albem od stejnojmenného zpěváka vydané roku 1969. Skládá se jednak z písní napsaných dvojicí Battisti-Mogol pro jiné interprety (\"29 Settembre\" a \"Per una lira\"), a jednak z vlastní diskografie (\"Un'avventura\", představené na Sanremu, \"Non è Francesca\" a \"Balla Linda\", vítězné z Cantagira).\n\nText \"Prigioniero del mondo\" je jediným až do roku 1982, na jehož sepsání se podílel samotný Battisti. \"Non è Francesca\" je podle Battistiho otce ta nejlepší píseň od syna.\n\nAlbum bylo v počtu prodaných kopií v Itálii po devět týdnů na prvním místě. V roce 1969 to byla třetí nejprodávanější deska. Vydáno ve vydavatelství Ricordi.\n\nV závorce je uveden počet hvězdiček dle CROSBOSP.\n"}
{"id": "184573", "url": "https://cs.wikipedia.org/wiki?curid=184573", "title": "Alois Negrelli", "text": "Alois Negrelli\n\nAlois Negrelli, rytíř z Moldelbe ( , , 23. ledna 1799 Fiera di Primiero – 1. října 1858 Vídeň) byl význačný rakouský dopravní inženýr, průkopník výstavby železnic.\n\nNarodil se v italskojazyčné oblasti jižních Tyrol (tehdy Rakouské arcivévodství, dnes Itálie). Stavěl horské silnice a železniční trati ve Švýcarsku (první švýcarskou dráhu Curych–Baden) a v Rakouském císařství. Nejprve byl jmenován generálním inspektorem Severní dráhy císaře Ferdinanda stavěné z Vídně přes Olomouc do Haliče, Později byl pověřen stavbou dráhy z Vídně do Prahy a Děčína. Později vedl rekonstrukce silnic, mostů a tratí poničených v důsledku nepokojů v severní Itálii.\n\nVěnoval se rovněž projektům vodních děl (regulace Rýna) a vypracoval plán pro výstavbu Suezského kanálu.\n\nZa své zásluhy byl 20. října 1850 povýšen do šlechtického stavu a získal titul rytíř Negrelli z Moldelbe (Ritter Negrelli von Moldelbe).\n\nJeho bratr Nicola Negrelli (1801–1890) byl římskokatolickým duchovním, knihovníkem a politikem. V 2. polovině 19. století působil jako poslanec Říšské rady a Tyrolského zemského sněmu.\n\nK jeho dílům patří například:\n\nNa jeho počest se jmenuje vlak EC 178/179 „Alois Negrelli“ jezdící k roku 2015 na trase (Warnemünde - Rostock Hbf. -) Berlin Hbf. – Dresden Hbf. – Praha hl.n. a zpět pod soupravou z vozů Českých drah.\n\n\n"}
{"id": "184577", "url": "https://cs.wikipedia.org/wiki?curid=184577", "title": "Mei", "text": "Mei\n\nMei long („tvrdě spící drak“) byl velmi malý troodontidní masožravý dinosaurus, žijící v období spodní křídy (asi před 125 miliony let) na území provincie Liao-ning v severovýchodní Číně (souvrství Yixian).\n\nJeho jméno je odvozeno ze skutečnosti, že tento teropod byl objeven v pozici spánku (stočený do klubka, jako kdyby si chránil tělesné teplo). Jeho poloha s hlavou zasunutou jakoby pod křídlem navíc svědčí o blízké příbuznosti těchto dinosaurů s ptáky. Jde tedy o další zajímavý důkaz svědčící pro teplokrevnost dinosaurů a zmiňovanou příbuznost mezi teropodními dinosaury a ptáky. Velmi pravděpodobně byl i tento dinosaurus za života opeřený (viz opeření dinosauři). Stejně jako mnozí jiní živočichové v této oblasti byl nejspíš i \"Mei\" zasypán sopečným prachem.\n\n\"Mei\" byl velmi malý dinosaurus, dosahující délky kolem 53 až 70 cm (nedospělý exemplář) a hmotnosti asi 0,4 kilogramu. Patří tak k vůbec nejmenším dnes známým neptačím dinosaurům.\n\"Mei\" byl dříve také \"držitelem\" nejkratšího rodového jména mezi všemi neptačími dinosaury, a to spolu s rodem \"Kol\" a \"Zby\" (ještě dříve to byly rody \"Minmi\" a později také \"Khaan\", dnes je to \"Yi qi\"). \"Mei\" se objevil také v jednom díle populárního fiktivního dokumentu \"Prehistorický park\". Žil v období ztížených životních podmínek v podobě výrazného ochlazení klimatu. V době jeho existence bylo v oblasti východní Číny klima mírné, v zimě ale mrzlo a padal sníh. Teropodní dinosauři zde byli často opeření zřejmě i z důvodu adaptace na tyto těžké podmínky.\n\n"}
{"id": "184579", "url": "https://cs.wikipedia.org/wiki?curid=184579", "title": "Tracyho tygr", "text": "Tracyho tygr\n\nNovelu Tracyho tygr napsal William Saroyan roku 1951. Ve své autobigrafii O neumírání popisuje, že novelu psal spolu s dalšími dvěma knihami v období velké finanční tísně a sám dopředu nevěděl, co z ní bude. Navzdory tomu se novela stala velmi populární a často je inspirací jiným umělcům.\n\nPříběh je díky tygrovi hodně metaforický. Každý čtenář si jeho myšlenku vysvětlí trošku jinak.\n\nThomas Tracy si odnesl svého tygra ze setkání v ZOO s černým panterem ve svých 15 letech. Tygr není opravdové zvíře (ten panter v té ZOO taky zůstal). Více o tygrovi.\n\nMladík Thomas Tracy přijede ve svých 21 letech do New Yorku ze San Francisca. Dostane místo nosiče kávy ve skladech firmy Otto Seyfang na Warrenově ulici.\nPo čtrnácti dnech práce ve skladech přišel Thomas za svým nadřízeným Valorou s žádostí o místo ochutnávače kávy. Ochutnávač kávy byla nejvyšší pozice, které šlo dosáhnout. Jiní na to místo čekali i 21 let. Thomas ale v rozhovoru s Valorou řekl, že nechce nikoho předběhnout ani nechce smrt nejstaršího ochutnávače Nimma, čímž by se jedno místo uvolnilo. Chce se po 14 dnech práce stát ochutnávačem, protože umí ochutnávat kávu. Když tohle všechno říkal, byl u něj jeho tygr. Proto se taky odvážil o to místo požádat. Jiní lidé, bez tygra, by se nezeptali. Tygr poté ale usnul, a proto Tracy ustoupil výhrůžce, že by taky mohl přijít o místo nosiče.\n\nJednou trávil Thomas s ochutnávači pauzu před sklady. Po Warrenově ulici šla dívka v přiléhavých žlutých šatech - Laura Luthyová. Tracyho tygr hlasitě zamručel, Tracy hlasitě zamručel. Dívka ho slyšela a skoro se usmála. Tracy si ji po pár dnech pozval na oběd. Na obědě se Tracyho tygr seznámil s Lauřinou tygřicí. Když se po obědě vrátili ke skladům, viděl je Nimmo, jak se drží za ruce. Řekl Tracymu, že chce žít alespoň tak dlouho, aby věděl jak to dopadne.\n\nLaura žila s matkou Violou a otcem Oliverem. Matka byla velmi krásná a koketní. Mezí ní a dcerou panovala nenápadná řevnivost ve vzhledu. Viola se doma nudila, proto pravidelně každou neděli pořádala návštěvy a často mluvila o významných zajímavých lidech od filmu. Jednu neděli k nim přišel i Tracy. Viola poslala otce pro zmrzlinu. Dcera šla pro vysvědčení, kde měla špatně napsané jméno. Tracy zůstal sám s Violou, která měla krabici griliášových bonbónů. Tracy přijal každý bonbon, který mu nabídla, a když jich snědl šest, tak vstal a Violu políbil, aniž by pořádně věděl proč. Když se ji pokusil políbit podruhé, vrátila se Laura s vysvědčením. Lauřina tygřice zuřila a Tracyho tygr už někam utekl. Tracy odešel.\n\nDalší den čekal před sklady až zase půjde kolem. Nepřišla ten den ani žádný další.\n\nPět dní na to se Nimmo zeptal, jak se to mezi Tracym a Laurou vyvíjí. Tracy mu to řekl. Řekl mu taky, že za to podle něj můžou ty bonbony. Teď prostě udělá to, že se zase postaví před sklady a počká, až půjde kolem zase nějaká dívka jako Laura Luthyová. Podle Nimma ale žádná jiná taková dívka neexistuje. Další den Nimmo nepřišel do práce a den nato zemřel. Tracy dal v podniku výpověď a odjel z města.\n\nPo šesti letech se Tracy vrátil do New Yorku. Sklady kávy Otty Seyfanga se staly Keeneyovými sklady nábytku. Tracy se s tygrem procházel po městě, když tu začali lidi kolem nich utíkat nebo se schovávat. Viděli Tracyho tygra a utíkali před ním. Pak přijela policie a tygra postřelila. Podařilo se mu ale utéci. Tracy byl zatčen.\n\nOd policistů se Tracy dověděl, že jeho tygr je černý panter, který utekl z cirkusu. Následoval dlouhý výslech Tracyho psychologem, starým Dr. Pingitzerem. Na závěr Dr. Pingitzer prohlásí o Tracym, že je zdráv. Tomuto závěru ale neuvěří mladý Dr. Scatter a vlastním postupem dospěje k závěru, že Tracy patří do blázince.\n\nCelý New York je mezitím vzhůru nohama. Tygr je stále na útěku, je na něj vypsána odměna 5000 $. Noviny píšou o Tracyho uzavření v bláznici. Začínají jít na odbyt plyšoví tygři.\n\nV Bellevue, ústavu kam byl Tracy zavřen, drželi i Lauru. A ošetřoval tam Dr. Pingitzer. Laura Tracyho nepoznávala, byla zničená jako její tygřice, mluvila nesmysly.\n\nPo Tracyho příchodu do Bellevue se začaly dít zajímavé věci. Pacienti se začali více scházet, občas i smát. Beznadějný stav Laury Luthyové se začal lepšit. Nikdo nechápal, co se to děje, doktoři se to snažili zastavit, ale nešlo jim to.\n\nDo ústavu chodil za Tracym i policista Huzinga, který měl se svým nadřízeným spor. Blythem případ na starosti. Huzinga uvěřil Tracymu, že jim dokáže tygra nalézt. A Huzinga o tom přesvědčil Blytha. Tracy chtěl zinscenovat Warrenovu ulici před šesti lety. Obnovily se sklady kávy se žoky, které bude Tracy nosit. Ve skladech byli i původní ochutnavači a Pingitzer. O půl jedné měla jít po Warrenově ulici Laura Luthyová. \nTo všechno se tak udělalo a stalo. Když přišla Laura, objevil se i tygr. S ní a s Tracym přešli do prodejny obrazů, kde byla podle domluvy klec. Z prodejny vyšel jen Tracy a Laura. Když policisté, kteří celou akci sledovali, vešli do prodejny, žádné zvíře v ní nenalezli, klec byla prázdná.\n\nCelou dobu tygr v knize vystupuje (a Tracy s ním tak jedná) jako černý panter. Je třeba to ale chápat pouze jako symbol. Tracyho tygr může být skutečný v okamžiku, kdy se Tracy vrátí do New Yorku. Avšak i to není jednoznačné. Tygra nelze jednoznačně pojmenovat, můžete si to ale představit jako lidské druhé já, které je energické, živelné, nespoutané konvencemi. Druhé já plné emocí. Většina lidí toto druhé já v sobě potlačuje.Lidé mající tygra můžou být pro lidi nemající tygra:\n\nSám autor knihu končí slovy \"„… a tygr, jenž je láska“\", čímž dává jednu z mnoha pravdivých odpovědí.\n\nTracyho tygr byl několikrát divadelně zpracován. U nás ho hraje divadlo Na blízko ve dvou variantách. Normální a s překladem do znakového jazyka (každý herec má svého dvojníka, který všechna jeho slova překládá do znakového jazyka a zároveň je mu hereckým partnerem).\n\nTracyho tygr byl inspirací pro název hudební skupiny Laura a její tygři. Písničku s motivem Tracyho tygra má ve svém repertoáru i zpěvačka Radůza, skupina Kryštof či pardubická pop punková kapela Vypsaná fiXa (píseň Tracy z demoalba \"Smutné a veselé vraždy\") nebo projekt Psychedelic morning (píseň My Laura).\n\nTracyho tygr vyšel i jako dramatizovaná audiokniha v obsazení Vojtěch Dyk, Martha Issová, Lukáš Hlavica, Jiří Lábus, Ivan Trojan, Josef Abrhám, Ilja Racek, Jiří Schmitzer, Arnošt Goldflam (Tympanum, 2010, dvě CD). V jiné, starší audioknize účinkuje Vlastimil Brodský (Audiostory, 1996, dvě MC).\n"}
{"id": "184580", "url": "https://cs.wikipedia.org/wiki?curid=184580", "title": "Dějiny Ardy", "text": "Dějiny Ardy\n\nHistorie Ardy, fiktivního světa J. R. R. Tolkiena, začíná jejím stvořením Eru Ilúvatarem a příchodem prvních Ainur. Až do prvního východu Slunce se počítají hvězdné věky, po nich pak přicházejí Věky Slunce. První věk je charakteristický zápasem elfů a lidí s prvním temným pánem Morgothem v tzv. Beleriandských válkách o klenoty silmarily. Na konci prvního věku pak přichází válka hněvu a zkáza Beleriandu. Ve Druhém věku dochází k vzestupu a pádu říše lidí z ostrova Númenor a k porážce Morgothova služebníka Saurona armádami posledního spojenectví. Ve Třetím věku odchází většina elfů ze Středozemě na západ a začíná tak panování lidí. V závěru tohoto věku se odehrává děj Tolkienova románu \"Pán prstenů\". Čtvrtý věk je Tolkienem nastíněn v Dodatcích knihy \"Návrat krále\".\n\nIlúvatar na počátku vytvořil Ëa, což znamená \"svět, který jest\", a uvnitř tohoto vesmíru byla stvořena Arda, země. Po jejím vytvoření se v ní usídlilo prvních 14 Ainur. Tito první a nejmocnější z Ainur v Ardě se nazývají Valar, nižší Ainur vytvořili lid Maiar. Valar se snažili uspořádat nově stvořenou zemi, ale Melkor, který propadnul temnotě, jim jejich práci vytrvale ničil a kazil. Urputné zápolení mezi Valar a Melkorem ukončil až Tulkas, který jako poslední z Valar přišel do Ardy. Před Tulkasovým hněvem uprchnul Melkor z Ardy do vnější prázdnoty a Valar tak mohli pokračovat v budování světa. \n\nPo Melkorově útěku pohřbili Valar jeho ohně pod zemí, avšak svět, ve kterém Yavanna vysadila první semena, potřeboval světlo. Proto Aulë na Yavanninu prosbu postavil dvě obrovské lampy Illuin a Ormal. Varda lampy naplnila světlem a Manwë jim požehnal. Illuin vztyčili Valar na severu Středozemě a Ormal na dalekém jihu. Lampy od té doby osvětlovaly Ardu a v jejich světle rychle vyrašila a rostla Yavannina semena. Na světě se tak objevily stromy a zvířata. Valar se usídlili ve středu země na ostrově Almarenu, kde se stýkalo a mísilo světlo lamp. V ten čas uspořádal Manwë hostinu, na níž došlo ke svatbě Tulkase s Oromëho sestrou Nessou. Melkor tehdy využil nepozornosti Valar a v čele svých věrných, které mezi duchy Maiar získal, opět vstoupil do Ardy. Na dalekém severu Středozemě v hlubinách země vybudoval obrovskou pevnost Utumno, kde shromáždil své služebníky. Valar o Melkorovi dlouho nevěděli a jeho zlo, které se ze severu rozlévalo po zemi, ničilo jejich práci a Jaro Ardy tak bylo pokaženo. Melkor navíc využil momentu překvapení a se svými sluhy přepadnul lampy Valar, které zničil. Pobořením mohutných sloupů došlo k pokažení původního tvaru Ardy a obrovské zkáze. Melkorovi se v nastalém zmatku podařilo utéci zpátky do Utumna. Jelikož byl při pádu lamp zničen domov Valar na Almarenu, opustili Valar Středozem a přesídlili do Amanu na západě světa. V Amanu za nepřekonatelnými hradbami hor Pelóri zbudovali Valar svou nesmrtelnou říši Valinor a město Valimar. \n\nKrátce po přestěhování do Amanu vytvořila Yavanna Dva stromy, stříbrný Telperion a zlatý Laurelin. Tyto posvátné stromy osvětlovaly Valinor, avšak Středozem zůstala kvůli hradbám Pelóri osvětlena pouze hvězdami. Tvořivý Aulë, který se již nemohl dočkat procitnutí Ilúvatarových dětí, v té době vytvořil plemeno trpaslíků. Na Ilúvatarův příkaz však trpasličí praotce uspal a směl je probudit až po narození elfů. Když Varda rozvěsila na oblohu nové jasnější hvězdy, u vod jezera Cuiviénenu ve Středozemi procitli Ilúvatarovi prvorození – elfové. Quendi, jak sami sebe nazývali, však byli brzy objeveni Melkorovými špehy a Melkor z těch, které zajal, mučením a zlou mocí vytvořil plemeno skřetů. Později našel elfy i Oromë, který přesvědčil své druhy o nutnosti zásahu. Valar se tehdy rozhodli Melkora, který uvrhnul prvorozené do svého stínu, definitivně porazit. Došlo k strašlivé bitvě mocností, při níž se změnil tvar světa a byl zpustošen sever Středozemě. Melkor byl hněvem Valar přemožen a zajat. Oromë poté vzal tři vyslance elfů do Valinoru. Většina Quendi jimi byla přesvědčena vydat se na Velkou pouť do Amanu. Ti, kteří odešli, se nazývají Eldar (\"Elfové Velké pouti\"); ti, kteří zůstali, pak Avari (\"Neochotní\"). Během cesty na západ se však někteří elfové odpojili od postupujících zástupů a došlo tak k několika jejich dělením. Nejrychleji postupovali zástupy Vanyar a Noldor. Ze zástupu Teleri se pak odtrhnuli Nandor a Sindar. Do Valinoru nakonec dorazili Vanyar, Noldor a později i část Teleri. Elfové ve světle Yavanniných stromů dosáhli vrcholu svého poznání a stvořili v té době mnohá velkolepá díla. Nejproslulejším se staly Fëanorovy klenoty silmarily, které uchovávaly světlo Stromů.\n\nPoražený Melkor strávil tři věky uvězněn v Amanu. Poté, co byl milosrdným Manwëm propuštěn, začal mezi elfy šířit lži a pomluvy. Ty byly nakonec odhaleny, ale Melkor uprchl. Spojil se s pavoučicí Ungoliant a společně zahubili Dva stromy. Melkor navíc zabil Finwëho, velekrále Noldor, ukradl Fëanorovy silmarily a uprchnul s nimi do Středozemě, kde se opevnil ve své pevnosti Angbandu a prohlásil se za krále světa. Finwëho nejstarší syn Fëanor proklel Melkora a nazval jej Morgothem, což znamená „černý nepřítel světa“. Spolu se svými syny složil přísahu, že dostane silmarily za každou cenu zpátky. Poté se proti vůli Valar vydal na tažení proti Morgothovi, následován svými bratry a většinou noldorského lidu. Aby se dostal přes moře do Středozemě, požádal Teleri z Alqualondë o jejich lodě. Teleri to však odmítli, a tak došlo k prvnímu zabíjení rodných. Fëanor se zmocnil lodí Teleri násilím a se svým lidem odplul do Středozemě, načež nechal lodě v Losgaru spálit. Tím zanechal svého nevlastního bratra a jeho lid bez pomoci v pustém Aramanu. Fingolfin a Finarfinovi synové se vydali do Středozemě přes Helcaraxë, ledovou tříšť na dalekém severu, která spojovala Aman se Středozemí. Mnoho Noldor při tomto pochodu zemřelo. Mezitím se Yavanně podařilo z mrtvých kmenů dvou stromů získat poslední květ Telperionu a poslední plod Laurelinu. Valar z nich vytvořili Měsíc a Slunce a zavěsili je na obloze. Morgoth se brzy dozvěděl o Fëanorovi, který připlul do Středozemě. Proti Noldor vyslal své zástupy skřetů a došlo k bitvě pod hvězdami, v níž i přes vítězství elfů zemřel pyšný Fëanor. \n\nVěk Slunce začal, když Valar vytvořili z posledního plodu Slunce a z poslední květiny Měsíc a zavěsili je na nebe. Potom se začaly roky počítat podobně jako v reálném světě. Tak začal první z věků Ilúvatarových dětí.\n\nS prvním východem Slunce se v Hildórienu probouzejí první lidé. Fingolfin se svým zástupem tehdy překročil Helcaraxë a stanul ve Středozemi. Noldor založili v zemích Beleriandu vlastní říše a po stovky let marně obléhali Morgothovu pevnost Angband. Během dlouhého míru, jenž nastal při obležení, přišli do Beleriandu přes Modré hory lidé a většina z nich se přidala k elfům v jejich boji s Temným pánem. \n\nMír skončil v roce 455, když Morgothova vojska prolomila v Bitvě náhlého plamene obklíčení. Potom již válka v Beleriandu nikdy trvale nepřestala a Morgothova moc postupně ničila jedno elfské království za druhým. Na konci prvního věku bylo svobodné elfské obyvatelstvo již jen v Sirionských přístavech a na ostrově Balar. Odtamtud se vydal Eärendil na plavbu do Valinoru. Doprovázela jej jeho žena Elwing, která u sebe měla jeden ze silmarilů, jenž předtím Morgothovi vzali Beren a Lúthien. Díky silmarilu doplul Eärendil do Valinoru a prosil Valar o pomoc proti Morgothovi. Valar se nakonec nad národy Středozemě slitovali a rozhodli se vytáhnout do války hněvu a v obrovské bitvě nepřítele porazili. Melkora uvrhli do vnějšího prázdna, Sauronovi a některým z Morgothových balrogů se však podařilo uprchnout a skrýt se. Beleriand byl válkou zcela zničen a většina z něj se na konci prvního věku potopila na dno moře.\n\nValar po porážce Morgotha a konci věku odpustili vyhnancům Fëanorovy hříchy a od té doby se elfové mohli vrátit do Zemí neumírajících. Lidem, již zůstali věrní a nespojili se s Morgothem, byl darován ostrov Númenor uprostřed moře mezi Středozemí a Amanem. Númenorejci žili déle než obyčejní lidé a získali velké poznání. V průběhu věku se stali skvělými mořeplavci, ale Valar jim zakázali plavit se na západ směrem k Amanu. Proto se plavili na východ a lidé ve Středozemi se od nich mnohému naučili. Po čase však Númenorejci začali žárlit na nesmrtelnost elfů.\nMezitím se ve Středozemi probudil Morgothův služebník Sauron. Vzal na sebe světlou podobu a pracoval s eregionskými kováři, obzvláště s Celebrimborem, Fëanorovým vnukem. Pomohl eregionským Noldor ukovat Prsteny moci a sám pak tajně vytvořil Jeden prsten, kterým ovládal všechny ostatní. Elfové to ale poznali, a tak ukryli své Tři prsteny, kterých se Sauronova ruka nedotkla. Sauronovy armády pak ve válce zničily Eregion a Sauron ukradnul Sedm a Devět prstenů, které rozdal mezi trpaslíky a lidi. Postup vojsk Temného pána zastavili až Númenorejci vyslaní Tar-Minastirem. Ke konci věku se Númenorejci stávali stále pyšnějšími. Místo pomoci lidem ve Středozemi zakládali říše v zámoří a podmaňovali si původní obyvatele. Ar-Pharazôn, poslední a nejmocnější král Númenoru, vytáhl dokonce proti Sauronovi. Temný pán se tehdy dobrovolně poddal moci Númenorejců, nechal se zajmout a odvézt na Númenor. Rychle si však krále podmanil a stal se veleknězem Melkorova kultu, který začala uctívat většina národa. V této době byli zatýkáni poslední věrní (ti, kteří stále ctili Valar). Nakonec se Sauronovi podařilo přesvědčit Ar-Pharazôna k útoku na Aman, kde chtěl stárnoucí král získat od Valar nesmrtelnost. Amandil, vůdce zbývajících věrných, se vydal varovat Valar a jeho syn Elendil se připravoval na únik z Númenoru na východ. Když Ar-Pharazônovo vojsko přistálo na březích Amanu, Valar předali vládu nad světem Ilúvatarovi. Ten zakřivil tvar světa do koule a oddělil Aman od Středozemě. Král a celé jeho vojsko zmizelo pohřbeno pod padajícími horami, které zalilo moře. Celý Númenor se potopil do hlubin a s ním i Sauron. Jeho duch se přesto zachoval a přemístil se do Mordoru, kde znovu shromáždil své síly a nasadil si Jeden prsten.\n\nElendil a jeho synové však včas odpluli z Númenoru, se zbytkem věrných dopluli do Středozemě a založili tam říše ve vyhnanství, Gondor a Arnor. Sauron proti Dúnadanům opět zaútočil, ale elfové a lidé se proti němu spojili a vytvořili tak Poslední spojenectví elfů a lidí. Porazili vojska Temného pána v bitvě na Dagorladu, po sedm let obléhali Barad-dûr, až konečně musel Sauron sám vyjít z pevnosti a bojovat. V souboji zabil Elendila a Gil-galada, ale Elendilův syn Isildur mu úlomkem otcova meče Narsilu uťal prst s Jedním prstenem. Sauron byl poražen, ale ne úplně zničen, protože Isildur si prsten ponechal a nezničil jej. Porážkou Saurona skončil druhý věk.\n\nTřetí věk, který začal porážkou Saurona, byl charakteristický blednutím moci prvorozených, kteří ve stále větším počtu unaveni opouštěli Středozem a odplouvali směrem na západ. Ve druhém roce třetího věku byl Isildur, který se svou družinou mířil podél Mlžných hor na sever do Arnoru, přepaden skřety u Kosatcových polí. Isildur při pokusu o útěk ztratil prsten v Anduině, načež byl skřety zabit. Severní království Arnor bylo postupně zničeno v boji s čarodějnou říší Angmar, avšak Isildurova krev přežila v žilách náčelníků Dúnadanů, kteří později jako hraničáři střežili Eriador. K vrcholu moci se jižní království Gondor dostalo v roce 1248 za vlády krále Minalcara. Gondor byl nucen bojovat s bývalými služebníky Temného pána z Rhûnu, Umbaru a Haradu. Úpadek gondorské moci přišel v 15. století třetího věku, kdy došlo k občanské válce a rozdělení království. Královská linie v Gondoru vymřela v roce 2050 smrtí krále Eärnura II. a moc v království přešla do rukou linie správců. Někdy kolem roku 2463 nalezl půlčík Deagól ve vodách Velké řeky zlatý prsten. Byl však zabit svým přítelem Sméagolem, který si prsten ponechal a skryl se s ním na mnoho let v jeskyních Mlžných hor. Od Sméagola, později známého jako Glum, získal prsten Bilbo Pytlík. Ten jej předal svému synovci Frodovi. Na konci věku pak došlo ke znovupovstání Saurona, který se opět opevnil v Mordoru a vyšel do války proti svobodným národům Středozemě s cílem získat zpět Vládnoucí prsten. Zástupci svobodných národů se na Elrondově radě v Roklince dohodli na nutnosti zničení prstenu v ohni Hory osudu. Za tímto účelem bylo vytvořeno devítičlenné Společenstvo prstenu. Sauronovy záměry byly udatností lidí a jejich spojenců zmařeny ve vítězstvích u Hlásky a na pelennorských polích. Na odlákání pozornosti Temného pána proti němu spojenci vytáhnuli a vyzvali jej k boji před Černou bránou. Tehdy uspěl Frodo a jeho druh Sam Křepelka a Jeden prsten za přispění Gluma spadnul do ohně Hory osudu. Sauron tak byl definitivně poražen a jeho špatného ducha nadobro opustila síla. Sauronova vojska bez vůle svého pána ztratila rozum a vůli bojovat, načež spojenci slavili vítězství. 1. března 3019 byl slavnostně korunován Isildurův dědic Aragorn na krále Elessara a tak bylo znovuobnoveno království.\n\nS pádem Saurona a koncem třetího věku nastal pro elfy ve Středozemi čas odcházení na západ. Výjimkou byla krátká přítomnost elfů vedených Legolasem v Ithilienu. Ve čtvrtém věku tak začalo panování lidí. Podobně jako elfové i trpaslíci postupně zmizeli z historie lidí, ačkoliv jejich říše přetrvávaly v Ereboru, Bílých horách a údajně byla obnovena i starobylá říše Khazad-dûm. Většina Morgothových stvůr byla vyhubena a skřeti ani ostatní jeho služebníci již nikdy nepovstali. Příběhy z dřívějších věků se pomalu stávaly legendami, až se myslelo, že jsou vymyšlené, a potomci Númenorejců zapomněli na svůj původ.\n\n\n"}
{"id": "184581", "url": "https://cs.wikipedia.org/wiki?curid=184581", "title": "Emozioni", "text": "Emozioni\n\nDruhé Battistiho album Emozioni navázalo na úspěch prvního. Na prvním místě se v prodeji v Itálii udrželo o dva týdny déle, tedy 11 týdnů a stalo se čtvrtým nejlépe prodávaným v roce 1971. Vydáno ve vydavatelství Ricordi.\n\n\"Acqua azzurra, acqua chiara\" a \"Fiori rosa, fiori di pesco\" vyhrály roku 1970 Festivalbar\n\nV závorce je uveden počet hvezdiček dle CROSBOSP.\n"}
{"id": "184585", "url": "https://cs.wikipedia.org/wiki?curid=184585", "title": "Seznam řek ve Skotsku", "text": "Seznam řek ve Skotsku\n\nSeznam řek ve Skotsku.\n\nAwe, Black Water, Brora, Cassley, Dee (Dumfries a Galloway), Doon, Earn, Ericht, Etive, Ewe, Helmdale, Isla, Naver, North Esk, Ochy, Orchy, Rappach Water, Shin, South Esk, Spean, Stinchar, Teith, Teviot, Thurso, Tummel, Whiteadder Water, Ythan\n"}
{"id": "184591", "url": "https://cs.wikipedia.org/wiki?curid=184591", "title": "Ramones (album)", "text": "Ramones (album)\n\nRamones je první album stejnojmenné punkové skupiny, vydané 23. dubna 1976. Poté, co Seymour Stein ze Sire Records na konci roku 1975 podepsal s kapelou nahrávací smlouvu, začala skupina následující zimu s nahráváním. Natáčení trvalo to od 2. února do 19. února s velmi malým rozpočtem 6 400 $.\n\n\nV reedici z roku 2001 (Ramones Expanded) jsou navíc tyto písně:\n"}
{"id": "184595", "url": "https://cs.wikipedia.org/wiki?curid=184595", "title": "Ilja Hurník", "text": "Ilja Hurník\n\nIlja Hurník (25. listopadu 1922 Poruba – 7. září 2013 Praha) byl český hudební skladatel, klavírista, hudební pedagog, dramatik a spisovatel.\n\nNarodil se v Porubě do rodiny učitelů. V 11 letech začal skládat hudební skladby a některé mu i vyšly. Na počátku své umělecké dráhy byl podporován německy píšící spisovatelkou a básnířkou Marií Stonou, na jejímž zámku v Třebovicích ve Slezsku byl častým hostem. Jeho mecenáška Maria Stona mu umožnila vystupování před kulturním publikem, které se scházelo na jejím zámku. Vystudoval Matiční gymnázium v Ostravě. V roce 1938 musela jeho rodina utéct před sudetským záborem do Prahy, kde ho na umělecké škole vyučovali legendární učitelé klavírista Vilém Kurz, jeho dcera Ilona Štěpánová-Kurzová a skladatel Vítězslav Novák.\n\nPůsobil zde jako hudebník, dramatik a také jako spisovatel. Jako pianista vystupoval hodně v zahraničí a zaujal především interpretací Clauda Debussyho a Leoše Janáčka, vystupoval zejména spolu s Pavlem Štěpánem, s nímž se zasloužili o renesanci čtyřruční klavírní hry. Nápady do svých skladeb čerpal z lidové slezské intonace, později také z antických a biblických námětů.\n\nVe spisovatelské oblasti proslul svými knihami povídek (\"Trubači z Jericha\", \"Kapitolské husy\"), psychologickými sondami skrytými do příběhů ze světa hudby. Na své mládí vzpomíná v memoárech (\"Dětství ve Slezsku\").\n\nJako dramatik se prosadil v rozhlasových hrách. Působil na Pražské konzervatoři a Vysoké škole múzických umění v Bratislavě. Velký ohlas měl jeho osmideskový cyklus \"Umění poslouchat hudbu\", dnes znovu vydaný na CD. Skládal také písně pro děti (obecně známá \"Zasadím jablůňku\"). 11. září 2011 se zúčastnil světové premiéry své skladby Severská ukolébavka v děkanském kostele sv. Jana Křtitele ve Dvoře Králové nad Labem, kterou uvedl Královédvorský chrámový sbor.\n\nZemřel 7. září 2013 ve věku 90 let.\n\n\n\n\n\n"}
{"id": "184596", "url": "https://cs.wikipedia.org/wiki?curid=184596", "title": "Jan Kačer", "text": "Jan Kačer\n\nJan Kačer (* 3. října 1936 Holice) je český herec a režisér, manžel herečky Niny Divíškové.\n\nV roce 1955 absolvoval na SPŠ keramické v Bechyni.\n\nV roce 1959 dostudoval obor režie na pražské DAMU, poté odešel do Divadla Petra Bezruče v Ostravě. Zde se vytvořila skupina generačně spřízněných herců a dramatických umělců, která později založila Činoherní klub v Praze. Zde Kačer působil také jako režisér (1965–1974) a herec (v ostravském Státním divadle 1976–1986). Od roku 1976 do 1981 působil souběžně v pražském Divadle E. F. Buriana a mezi léty 1986 až 1990 byl členem Divadla na Vinohradech.\n\nVe filmu debutoval v roce 1959 epizodní rolí \"Probuzení\" Jiřího Krejčíka. První hlavní roli ve mu poskytli Ján Kadár a Elmar Klos ve stejnojmenném filmu natočeném podle románu \"Smrt si říká Engelchen\".\n\nRežíroval mnoho divadelních her (\"Sbohem, Sokrate!\", \"Pekař Jan Marhoul\", \"Peer Gynt\", \"Višňový sad\", \"Revizor\", \"Na dně\") a několik televizních filmů (\"Jsem nebe\", \"Město mé naděje\").\n\nByl aktivní i politicky. Ve volbách roku 1990 zasedl do Sněmovny lidu Federálního shromáždění (volební obvod Praha) za Občanské fórum. V té době moderoval rovněž podvečery pro Masarykovo demokratické hnutí v Divadle Kolowrat. Po rozkladu Občanského fóra v roce 1991 přešel do poslaneckého klubu Občanského hnutí. Ve Federálním shromáždění setrval do voleb roku 1992.\n\nV senátních volbách roku 1996 neúspěšně kandidoval do Senátu ve volebním obvodu Náchod za formaci Svobodní demokraté – Liberální strana národně sociální. V senátních volbách roku 2004 se neúspěšně ucházel o křeslo senátora v obvodu Praha 6 jako nestraník za KDU-ČSL.\n\nJe také autorem tří vzpomínkových biograficky laděných knih (\"Jedu k mámě\", 2003; \"Mírnou oklikou\", 2005; \"K přátelům\", 2012).\n\nV roce 2014 obdržel ocenění Senior Prix od Nadace Život umělce. V roce 2016 obdržel Medaili za zásluhy I. stupně.\n\n\n\n\n\n"}
{"id": "184597", "url": "https://cs.wikipedia.org/wiki?curid=184597", "title": "Leave Home", "text": "Leave Home\n\nLeave Home je druhé studiové album skupiny Ramones. Obsahuje klasické skladby od Ramones jako \"Pinhead\" a \"Gimme Gimme Shock Treatment.\" Původní vydání obsahuje skladbu \"Carbona Not Glue\" jako pátou stopu, ale po námitkách společnosti Carbona byla tato skladba stažena a její místo obsadil singl B-side \"Babysitter\".\n\n\nVšechny skladby mimo \"Babysitter\" jsou live nahrávky.\n"}
{"id": "184598", "url": "https://cs.wikipedia.org/wiki?curid=184598", "title": "Věra Špinarová", "text": "Věra Špinarová\n\nVěra Špinarová (22. prosince 1951 Pohořelice – 26. března 2017 Praha) byla česká zpěvačka.\n\nNarodila se v Pohořelicích, v sedmi letech se s rodiči přestěhovala do Ostravy. Vyučila se chemičkou, tou se ovšem nikdy nestala. Už v šesti letech začala hrát na housle, později s kamarády na kytaru. Pěveckou kariéru zahájila v 15 letech, kdy nahrála svou první píseň \"Já před tebou klečím\". Zpívala s kapelami Flamingo (od roku 1967, do roku 1969), poté přešla ke skupině Majestic, který v roce 1971, po převzetí Ivem Pavlíkem, změnil název na Orchestr Ivo Pavlíka (1969–1984), a poté začala spolupracovat se skupinou Speciál, který založil její kytarista z bývalé skupiny, Adonis Civopulos. Do roku 1989 aktivně vystupovala, avšak potom se stáhla do ústraní a teprve po spojení s podnikatelem Václavem Fischerem nastal očekávaný comeback. V posledních letech spolupracovala s méně známými skupinami, jako Nota Bene, Pirillo, Petarda, Royal Beat a dalšími. V roce 2010 se vydala na koncertní turné s názvem „Nadoraz 2010“ a doprovázela ji skupina jejího syna Adam Pavlík Band.\n\nZa svou kariéru získala mnohá ocenění, jako například Zlatý štít z roku 1973 jako nejprodávanější zpěvačka. Roku 1976 se umístila na bronzové příčce na Bratislavské lyře a to s písní „Lúčenie“, zpívanou slovensky a vydanou společností Opus.\n\nOcenění se dočkala i po smrti. Ve středu 10. května 2017 udělilo město Ostrava Špinarové in memoriam čestné občanství. Z rukou primátora Tomáše Macury ho převzal syn Adam Pavlík. Prezident Miloš Zeman také uvažoval o udělení státního vyznamenání Věře Špinarové in memoriam při příležitosti oslav Dnu vzniku samostatného Československa 28. října, ale syn zpěvačky Pavlík ocenění odmítl převzít.\n\nBěhem své kariéry vydala celkem 13 desek, z nichž první z nich, \"Andromeda\", vyšlo již v roce 1972 ve vydavatelství Panton. Ostatní LP už vycházela v produkci Supraphonu. Asi největší úspěch mělo album \"Meteor lásky\", které vyšlo v roce 1982 a kde měla i jeden z největších hitů \"Meteor lásky\".\n\nKrom toho byla interpretkou celé řady úspěšných písní: např. \"Bílá Jawa 250\", \"Ty jsi můj song\" (s touto písničkou soutěžila na festivalu Děčínská kotva (1981), \"Valentino\", \"Raketou na Mars\", \"A já tě závidím\", \"Andromeda\", \"Fernando\", \"Být sluncem na tvých víčkách\" nebo \"Kouzlo bílejch čar\". Největší hit \"Jednoho dne se vrátíš\" nazpívala v roce 1976 na hudbu Ennia Morriconeho z filmového westernu \"Tenkrát na Západě\". V databázi Supraphonu se uvádí: Nahrávka dokončena: 11. 1. 1979  Místo nahrání: Čs. rozhlas Ostrava\n\nDisponovala nezaměnitelným altem, proto se jí fanoušci přezdívali česká Janis Joplin či Tina Turner.\n\nJejím prvním manželem se v roce 1972 stal kapelník jejího doprovodného orchestru Ivo Pavlík, se kterým má jediného syna Adama. V roce 1984 se manželství rozpadlo a Věra Špinarová si po krátké známosti v roce 1984 vzala bubeníka a zpěváka skupiny Maximum Petra Hanniga Vítězslava Vávru. Dne 22. března 2017 u ní nastala, během koncertu v Čáslavi, zástava srdce a byla převezena do nemocnice. Věra Špinarová zemřela v neděli 26. března 2017 v motolské nemocnici v Praze.\n\n1. dubna 2017 se v Ostravě konalo poslední rozloučení. Smuteční síň krematoria ve Slezské Ostravě byla díky velké návštěvnosti zpřístupněna od 9 do 13 hodin (o hodinu déle, než bylo zamýšleno), poté proběhlo poslední rozloučení pouze v kruhu rodiny a přátel. Dle odhadu městské policie se s Věrou Špinarovou rozloučilo více než 40 000 lidí. Na nebožku během privátního obřadu zavzpomínali zpěváci Marie Rottrová a Petr Bende. Mezi truchlícími nechyběl ani Lešek Semelka, Heidi Janků a Jaroslav Wykrent.\n\nRadní Moravské Ostravy v lednu 2018 oznámili, že zpěvačka bude mít ve městě sochu v životní velikosti.\n\n\n\n\n"}
{"id": "184599", "url": "https://cs.wikipedia.org/wiki?curid=184599", "title": "Tarbosaurus", "text": "Tarbosaurus\n\nTarbosaurus („děsivý ještěr“) byl rod obřího teropodního dinosaura z čeledi Tyrannosauridae, žijícího na území současného Mongolska a Číny v období pozdní křídy (asi před 70 miliony let). Představoval nejspíš vývojově nejbližšho příbuzného populárního severoamerického druhu \"Tyrannosaurus rex\", kterému se i značně podobal a blížil se mu také svými rozměry. Spolu s ním a s druhem \"Zhuchengtyrannus magnus\" proto spadá do podčeledi Tyrannosaurinae a do tribu Tyrannosaurini.\n\n\"Tarbosaurus\" dosahoval v průměru délku kolem 9,5 metru a hmotnosti asi 4000 kilogramů, největší objevené exempláře však byly větší. Dosahovaly délky až 12 metrů, přestože i 10 metrů dlouzí jedinci již patří k velkým exemplářům. Odhadovaná hmotnost dospělců pak činí maximální rozmezí 4 až 6 tun. Exemplář \"PIN 552-1\" s lebkou dlouhou asi 135 cm měřil na délku zhruba 9,9 metru a dosahoval odhadované hmotnosti kolem 4460 kilogramů. Některé údajné tarbosauří nálezy sovětských expedic z 80. let minulého století měly být podstatně větší a naznačovaly celkovou délku i přes 15 metrů, čímž by se \"Tarbosaurus\" zařadil mezi největší známé teropody vůbec. Vědecká veřejnost však tyto zmínky dnes nebere příliš vážně.\n\n\"Tarbosaurus\" žil na území dnešního Mongolska (poušť Gobi) a severní Číny před asi 71 až 68 miliony let (a žil tedy jen o pár milionů let dříve než slavnější severoamerický \"Tyrannosaurus\"). Podle jedné vědecké studie z roku 2016 mohl být tarbosaurus přímým vývojovým předkem severoamerického tyranosaura (poté, co se asi před 67 miliony let vytvořil pevninský most mezi východní Asii a Severní Amerikou, po kterém přešel do své nové domoviny).\n\nDetailní výzkum zubů tarbosaura ukázal, že se živil převážně hadrosauridy a sauropody a v době jeho výskytu v ekosystémech souvrství Nemegt zde byly o 10 °C vyšší teploty než dnes a zalesněná krajina tvořená zejména dřevinami z čeledi Araucariaceae byla podstatně vlhčím a k životu vhodnějším místem než dnes.\n\n\"Tarbosaurus\" zřejmě disponoval stejně silným čelistním stiskem jako jeho severoamerický bratranec tyranosaurus. Je tedy možné, že to byl mrchožrout, avšak nejspíš také aktivní lovec. Zajímavý objev kostry kachnozobého dinosaura saurolofa, jehož ramenní kost byla okousána tarbosaurem, dokládá jeho apetit pro zdechliny. Nález byl učiněn v Gobi v roce 1995 a popsán o 15 let později. Podle jednoho dosud nepopsaného fosilního objevu otisků kůže v okolí lebky tarbosaura z Mongolska mohl mít tento teropod pod spodní čelistí výrazný hrdelní vak, který by mu mohl sloužit jako přechodný skladovací prostor pro masitou potravu při pojídání těl velkých býložravých dinosaurů.\n\nPrvní fosilní kosti tohoto velkého teropoda byly objeveny sovětsko-mongolskou expedicí v roce 1948 v poušti Gobi a popsány v polovině 50. let. V nedávné době byly fosílie tarbosaura objeveny i v severovýchodní Číně. Mnohé nálezy byly v minulosti a jsou i v současné době předmětem sporů a právních bitev, protože jsou načerno pašovány z Mongolska a prodávány na černém trhu s fosilemi.\n\nV roce 2008 byl japonskými paleontology oznámen unikátní objev téměř kompletní kostry mláděte tohoto rodu. Bylo dlouhé jen 2 metry a zemřelo zřejmě v 5 letech věku. Mládětem tarbosaura ve věku tří let je nejspíš také kontroverzní holotyp tyranosaurida, popsaný v roce 2009 rodovým jménem \"Raptorex\". Tarbosauří mládě umožnilo učinit si lepší představu o ontogenezi i vývoji dentice. Dle názoru některých paleontologů je tarbosaurem (snad jeho novým druhem) také další obří asijský tyranosaurid \"Zhuchengtyrannus\".\n\n\n"}
{"id": "184600", "url": "https://cs.wikipedia.org/wiki?curid=184600", "title": "Rocket to Russia", "text": "Rocket to Russia\n\nRocket to Russia je třetí album americké punkové skupiny Ramones. Obsahuje některé nejznámější skladby Ramones jako \"Sheena Is a Punk Rocker\" a \"Teenage Lobotomy\". V roce 2003 toto album dosáhlo pozice 105 v žebříčku \"500 greatest albums of all time\" časopisu Rolling Stone.\n\n\n"}
{"id": "184610", "url": "https://cs.wikipedia.org/wiki?curid=184610", "title": "Amore e non amore", "text": "Amore e non amore\n\nTřetí Battistiho album Amore e non amore se výrazně liší od předchozích dvou. Battisti poprvé výrazně zaexperimentoval a z celého alba je vidět kontrast. Už název (v překladu Láska a neláska) to naznačuje. Liché písně jsou dynamické, o lásce, mají krátký výstižný název. Naproti tomu sudé písně jsou melancholické, bez textu, s velice dlouhými názvy vyjadřujícími smutné události a nálady. Za povšimnutí stojí překlady jejich názvů (vizte). Písně z tohoto alba zůstali do dnešních dnů ve stínu předešlých i následujících písní. Album se udrželo v prodeji v Itálii sedm týdnů na prvním místě. Stalo se tak v roce 1971 10. nejprodávanějším.\n\n\"Se la mia pelle vuoi\" lze označit za „nejrockovější“ Battistiho píseň.\n\nV závorce je uveden počet hvězdiček dle CROSBOSP.\n\n\n"}
{"id": "184612", "url": "https://cs.wikipedia.org/wiki?curid=184612", "title": "E-Government", "text": "E-Government\n\nE-government, někdy psaný jako eGovernment, je zkratkou anglického electronic government, tedy elektronické vlády. Je to digitální interakce, na které se nějakým způsobem účastní veřejná správa. Tedy každé uspořádání nebo činnost, která využívá informační a komunikační technologie k poskytování lepších veřejných služeb občanům a podnikům. Cílem je rychlejší, dostupnější, spolehlivější a levnější poskytování služeb.\n\nDefinicí významu pojmu e-Government existuje celá řada, například:\n\n„\"Veřejná správa prostřednictvím elektronických technologií.\"“\n\n\"„..využívání informačních technologií veřejnými institucemi pro zajištění výměny informací s občany, soukromými organizacemi a jinými veřejnými institucemi za účelem zvyšování efektivity vnitřního fungování a poskytování rychlých, dostupných a kvalitních informačních služeb.“\"\n\nTechnika veřejné správy s využitím nástrojů ICT. Používají se pojmy jako elektronizace nebo informatizace veřejné správy.\"\n\nE-government často provází následující činnosti nebo je jejich součástí:\n\nKonkrétně sem patří použití telefonů, ale i dohledových a sledovacích (trackingových) systémů, jako jsou kamery a RFID, a dokonce i používání televize a rádia k poskytování informací a služeb občanům. Zahrnuje hromadné rozesílání varovných SMS, online zprávy vyměňované s úřady (instant-messaging), audio/video prezentace, provádění finančních transakcí jako jsou vratky daní, žádosti o granty a mnohé další.\n\nPrávě na technologie patřící pod pojem e-citizen, tedy elektronické interakce úřad-občan, je často zužován celý obsah pojmu e-government. Můžeme sem však zařadit i mnoho činností, kterých se občané přímo neúčastní a technologií, které nejsou online, případně nepoužívají internet. Například biometrické identifikace, monitoring úředně regulovaných činností (STK, palírny), řízení veřejné dopravy, osobní i parkovací firemní karty, parlamentní hlasování a podobně.\n\nNejčastější motivací pro zapojení webu, internetu a moderních technologií do služeb úřadů a veřejnosti je zvýšení rychlosti a efektivity poskytování služeb. Protože však úřady mají vlastní pohled na to co je a co není účelné a prospěšné, musí být tato oblast pod důslednou veřejnou kontrolou. Zákazníkem je občan nebo jím volený zástupce, zpětnou vazbou jsou samozřejmě priority a jim odpovídající peníze na jednotlivé projekty. Při vážných pochybeních pak správní soudy.\n\nMezi hlavní nevýhody egovernmentu patří\n\nUrčitá anonymita egovernmentu umožňuje vznik lobystických skupin, které by mohly ovlivnit a vychýlit veřejné mínění.\nNávrh a implementace technologií při zavádění egovernmentu přinášejí další rizika, jako je například špatné zprostředkování, obtížná komunikace, zranitelnost vůči kybernetickým útokům a v jejich důsledku faktické zhoršení veřejné správy v dané oblasti.\n\nZvýšené kontakty mezi vládou a jejími občany jdou oběma směry. Jakmile se začne e-government rozvíjet a stává se stále důmyslnějším, budou občané nuceni komunikovat elektronicky s vládou ve větším měřítku. Tato skutečnost by mohla vést k nedostatku soukromí obyvatel, tak jak o nich jejich vláda získává více a více informací. Nejhorším scénářem je tak mohutný tok informací mezi státem a občany, že dává možnost vzniku totalitního státu. Když má vláda snadný přístup k příliš mnoha informacím o svých občanech, dojde k úplné ztrátě soukromí.\nPodle NKÚ v letech 2009 až 2012 zadala státní správa IT zakázky dohromady za 52 miliard korun. Bez výběrového řízení bylo přiděleno 37% zakázek.\n\nO mapování služeb eGovernmentu se dlouhodobě snaží Portál veřejné správy, Ministerstvo financí a vnitra, další úřady spíše nárazově. Dále jsou zde jednorázové pokusy, např ICT Unie, které však vzhledem k neaktuálnosti trpí špatnou kvalitou.\n\nSouhrnně lze říci, že podpora pro přístup ke službám z jednoho místa v České republice chybí.\n\n\n\n"}
{"id": "184615", "url": "https://cs.wikipedia.org/wiki?curid=184615", "title": "Štítary (rozcestník)", "text": "Štítary (rozcestník)\n\nNázev Štítary má více sídel:\n"}
{"id": "184618", "url": "https://cs.wikipedia.org/wiki?curid=184618", "title": "Hvězdné věky", "text": "Hvězdné věky\n\nHvězdné věky jsou věky před východem Slunce v historii Ardy, fiktivního světa J. R. R. Tolkiena.\n\nKrátce po stvoření světa Eru Ilúvatarem postupně sestoupilo do Ardy čtrnáct z Valar, mezi kterými byli nejmocnější Melkor, Manwë, Varda, Ulmo, Aulë, Yavanna, Mandos, Nienna a Oromë. Začali velké práce, v nichž stvořili zemi, jakmile ji ale skoro dokončili, snažil si ji Melkor vymínit jen pro sebe. Tak začala jeho válka proti zbytku Valar. Kromě Valar do Ardy přišli i jiní duchové, hlavně mnoho Maiar, lidu Valar, stejného řádu jako Valar, ale nižšího stupně. Většina z nich zůstala u Valar, ale někteří hned přešli k Melkorovi. Třebaže byl Melkor mocnější, byl Ilúvatarovi vždy bližší jeho bratr Manwë, to on byl určen, aby vládl Ardě a všem, co v ní kdy přebývalo. S Manwëm žije Varda, Paní hvězd, nejvíce milovaná elfy. V její tváři se zrcadlí Ilúvatarovo světlo a jí se Melkor ze všech v Ardě bál nejvíce a také ji nenáviděl, protože ho odmítla již dávno před Velkou hudbou.\n\nPozději (okolo 1500 po příchodu prvních Valar) do Ardy vstoupil Tulkas, největší v síle ze všech Valar, a Melkor, který měl do té doby dlouho na vrch, uprchl do vnější temnoty.\n\nYavanna z Valar vysadila semena po celé Ardě a Aulë vyrobil dvě obří lampy, Illuin a Ormal, aby osvětlovaly celou Ardu (okolo 1900). Po jejich dokončení se Valar usídlili na Almarenu. Nastalo „Jaro Ardy“.\n\nBěhem svatby Tulkase s Nessou (3400) se Melkor vrátil na sever Středozemě, vybudoval pevnost Utumno a zničil lampy (3450). Jaro Ardy bylo zkaženo, její symetrický tvar navždy zničen pádem lamp a Almaren zanikl. Valar odešli do Amanu a vybudovali tam střeženou říši Valinor.\n\nVe Valinoru nechala Yavanna procitnout své největší dílo, Dva valinorské stromy, Telperion a Laurelin, které pak po víc jak čtrnáct tisíc let osvětlovaly celou Ardu (3500). Začali Dny blaženosti a počítání času.\n\nAulë z Valar, který se nemohl dočkat příchodu Ilúvatarových dětí, stvořil sedm otců trpaslíků a Ilúvatar jim vdechl život, museli však spát pod zemí, aby nepředešli předpovězené Prvorozené (elfy).\n\nMelkor postavil svou západní pevnost Angband na obranu proti útoku Valar, velitelem byl jeho pobočník Sauron, jež býval jedním z Aulëho Maiar.\n\nVarda, družka Manwëho, Velekrále Ardy, v té době vytvořila nové jasné hvězdy, své největší dílo, na uvítání Prvorozených. Vzlétli také první orlové Pánů západu (Valar). Současně procitli elfové, Ilúvatarovy Prvorození, u vod Cuiviénenu daleko na východě. Ti probudili pastýře stromů, enty. Melkor, jak se věří, pochytal několik elfů a časem z nich vypěstoval skřety.\n\nPři jednom z lovů melkorových nestvůr Oromë z Valar náhodně objevil elfy. Podal o tom zprávu ve Valinoru a Valar se poté radili, co udělat dál. Aby elfům zajistili mír, rozhodli se zničit Temného pána, začala Válka Mocností. Valar pohřbili Angband, ale neprozkoumali ho důkladně, a tak Sauron, angbandský velitel, unikl jejich pozornosti a zůstal skryt. Utumno bylo úplně zničeno, Melkor poražen Tulkasem, zajat a na tři věky, což bylo asi 300 let, vězněn v řetězech, které ukoval Aulë. Melkor nikdy nezapomněl, že tato válka byla svedena pro ochranu elfů.\n\nValar pozvali elfy do Valinoru. Největší z Prvorozených Ingwë, Finwë a Elwë vedli na západ své tři čeledi elfů: zlatovlasé Vanyar, dovedné Noldor a přírodu nejvíc milující Teleri. Hodně elfů však zůstalo u Cuiviénenu, ti se nazývají Avari, neochotní.\n\nČást Teleri, nejpočetnější ze tří elfích čeledí, se během Velké pouti před Mlžnými horami oddělila od zbytku a šla na jih s Lenwëm. Když Teleri došli do Beleriandu, Elu (Elwë) Thingol potkal v lese Nan Elmoth Melian, Maiu, ta na sebe vzala elfské tělo a stala se jeho ženou.\n\nDvě celé čeledi elfů, Vanyar a Noldor, byli převezeni Ulmem a jeho vazaly přes moře z Beleriandu, krásných západních zemí Středozemě, do blaženého Amanu k Valar a jiným Ainur. Vybudovali velké město Tirion, kde stojí Bílý strom, zmenšený obraz Telperionu, který pro elfy stvořila Yavanna.\n\nČást Teleri zůstala pod vládou Elu Thingola v Beleriandu, jiná, vedená jeho bratrem Olwëm, nechtěla čekat, až se Elwë najde, a tak přišli do Amanu a usadili se na ostrově Tol Eressëa. Později začali stavět lodě a přesídlili do Alqualondë v Amanu. Podle těch, co tam žili, se Amanu a Eressëi říkalo Země neumírajících.\n\nTak začalo dlouhé Poledne Blažené říše, kdy byly všechny čeledi elfů shromážděny ve Valinoru. V té době Rúmil Tirionský vytvořil první písmena. Narodil se také Fëanor, syn Finwëho, Velekrále Noldor, a Míriel, která po porodu unavena odešla do síní Madosu, neboť do Fëanora přešla síla, která by uživila mnohé.\n\nFëanor vylepšil Rúmilovo písmo a vynalezl umělé diamanty. Oženil se mladý s Neradnel, dcerou velkého kováře Mahtana. Fëanor měl nejbystřejší mysl a nejobratnější ruce ze všech Noldor. Málokdy zahálel a vytvořil mnoho krásného pro elfy i Valar. Jméno Fëanor, které mu dala matka, znamená Duch ohně a bylo příznačné pro jeho moc a prudkost.\n\nNarodila se také Lúthien, nejkrásnější z elfů i lidí všech věků. Byla to dcera krále Elu Thingola a Melian z Maiar.\n\nFinwë si jako druhou ženu bere Indis Sličnou, jež je z Vanyar, blízká příbuzná jejich Velekrále Ingwëho, a měl s ní syny Fingolfina a Finarfina. Fëanor nemiloval příliš Indis ani její syny a stáhl se z Finwëho domu, rostl v umění i vědění, tvořil velké věci a prozkoumával obrovské země Amanu. Měl také s Nardanel sedm synů.\n\nKoncem druhého věku Melkorova zajetí přišli do Beleriandu ve Středozemi první trpaslíci ze svých mocných měst Nogrodu a Belegostu v Modrých horách. Ještě dál na východ bylo už tehdy největší trpasličí sídlo Khazad-dûm, později zvané Moria. Trpaslíci postavili pro Elu Thingola, kterému jeho moudrá žena Maia Melian předpověděla, že mír ve Středozemi nevydrží, mocné kamenné sídlo Menegroth.\n\nPřed koncem třetího věku Melkorova zajetí se Beleriandem potulovali první skřeti, a proto si Thingol nechal od trpaslíků ukovat zbraně a zbroje. Největším z trpasličích mistrů byl nogrodský kovář Telchar.\n\nDenethor, syn Lenwëho, který odvedl část Teleri z Velké pouti, ze strachu přivedl po dlouhém odloučení svůj lid ke králi Elu Thingolovi. Králův pěvec Daeron vynalézl své runy a trpaslíci je začali používat.\n\nVěky Melkorova zajetí skončily, Melkor byl propuštěn, pokořil se a slíbil pomáhat s nápravou škod, které způsobil. Chodil volně po Valinoru, který nenáviděl pro jeho velikost a krásu. Šířil mezi elfy tajně lži s pomluvami, a elfové ho poslouchali, protože Melkor byl původně největší z Valar, bratr Manwëho v Ilúvatarově mysli. Své lži nenápadně vplétal mezi moudrost, kterou obohacoval vědění elfů. Tak skončilo Poledne Blažené říše.\n\nFëanor dokončil silmarily, tři klenoty v nichž zářilo světlo Dvou valinorských stromů, největší dílo v síních Ëa. Je v nich uzavřen osud celé Ardy. Čarokrásné a nezničitelné klenoty posvětila Varda, takže se jich nikdo nečistý nemůže dotknout, aniž by trpěl velkou bolestí.\n\nPrudký, pomluvami vyprovokovaný Fëanor vyhrožoval svému bratru Fingolfinovi zbraní, a tak byl odhalen Melkor jako původce lží. Ten se však skryl. Fëanor byl na čas vypovězen z Tirionu, hlavního města Noldor, do Formenosu. Tam za ním přišel Melkor a vybízel ho k útěku od Valar, ale Fëanor prohlédl jeho touhu po silmarilech, proklel ho a Melkor pak musel utéct z Amanu.\n\nMelkor a Ungoliant, nenasytný démon v pavoučí podobě, tajně přišli do Amanu a zničili Dva valinorské stromy. Melkor také zabil Finwëho, Velekrále Noldor, a ukradl silmarily. Fëanor poprvé nazval Melkora Morgothem, prokletým jménem, které mu už zůstalo, stejně jako bolest, kterou mu způsobili posvěcené klenoty, když je kradl. Myšlenka na strach ze smrti, jež mu způsobila podvedená Ungoliant, které slíbil veškerou kořist, ale silmarily si ponechal, už ho též neopustila. Nicméně se Morgothovi povedlo zničit hlavní krásu Valinoru, který pak ponechal v beznadějné temnotě, a utéct se silmarily, které později nosil vsazené v koruně.\n\nMelkor, jako jediný z Valar, ztratil schopnost používat tělo jen jako oděv a byl k němu připoután. Zatímco Valar se odívali do krásných světlých podob připomínajících Prvorozené, jen větší, Melkor zůstal v podobě, kterou kdysi nosil ve své pevnosti Utumnu, velkého Temného pána, černého a strašlivého na pohled.\n\nPo svém návratu do Beleriandu Morgoth kolem sebe shromáždil své služebníky a zaútočil na elfy. Thingol se však v První bitvě Beleriandských válek ubránil a stáhl se pod ochranu Malianina pásu, velkého kouzla, kterým Maia Melian obehnala království Doriath. Denethor byl ale v bitvě zabit a Círdan v přístavech odříznut od Thingola a obléhán.\n\nVe Valinoru se vzbouřili Noldor. Fëanor se stal podle práva Velekrálem Noldor a se svými syny složil přísahu na získání silmarilů a věčného boje proti všem, co by jim je odpírali. Fëanor vedl většinu svého lidu z Tirionu proti vůli Valar z potemnělého Valinoru. Aby získali lodě, které jim Olwë odmítl dát, bojovali první voje Noldor s Teleri v Alqualondë. Bylo to první zabíjení elfů elfy. Finarfin, nejmladší ze tří synů Finwëho, se potom vrátil do Valinoru, a dostal odpuštění Valar. Od té doby panoval zbylé desetině Noldor v Amanu.\n\nValar těm, co odešli ve zlém a podíleli se jakkoli na zabíjení rodných, zakázali vrátit se do Amanu. Fëanor zradil Fingolfina a zbytek Noldor, když přeplul jen se svými syny a nejvěrnějšími do Středozemě a v Losgaru spálil ukradené lodě Teleri.\n\nZbytek vzbouřenců se pod vedením Fingolfina, jeho synů Fingona a Turgona, a dětí Finarfina Finroda a Galadriel, největší z elfích žen a po Fëanorovi největší z Noldor, vydával do Středozemě přes ledovou tříšť, spojující daleko na severu Aman a Středozem. Byl to strašný pochod a zahynuli tam mnozí včetně Turgonovy ženy Elenwë.\n\nVe Středozemi mezitím skřeti ovládli celý Beleriand kromě Thingolovy země Doriath a obléhaných Círdanových přístavů.\n\nPrvním východem Slunce, probuzením lidí a příchodem Noldor do Středozemě začal První věk a skončily Hvězdné věky.\n"}
{"id": "184619", "url": "https://cs.wikipedia.org/wiki?curid=184619", "title": "Trias", "text": "Trias\n\nTrias je geologická perioda druhohorního období. Trval od zhruba 252 do 201,3 milionů let. Trias je první ze tří period druhohor a následuje po poslední periodě prvohorního období, permu. V 18. století byla Lehmannem a Füchselem v Německu rozlišována dvě souvrství, Buntsandstein – pestrý pískovec a Muschelkalk – lasturnatý vápenec. Roku 1822 oddělil Buch svrchní část lasturnatého vápence a nazval ho Keuper – pestrý slín. Následně roku 1834 Friedrich von Alberti zahrnul všechna tři souvrství pod jeden útvar, kterému dal název trias (tj. trojice). Tento klasický nezvrásněný kontinentální vývoj, v němž převládají klastika nad karbonáty, se nazývá germánský. Oproti tomu alpínský vývoj s převahou karbonátů podlehl v pozdějších etapách silnému vrásnění. Hranice těchto vývojů v Evropě představovala tzv. vindelická pevnina (též vindelický val), probíhající od Českého masívu přes jižní Bavorsko k Ženevskému jezeru a dále na jih na Korsiku a Sardinii.\n\nZákladní členění je na spodní, střední a svrchní trias. Podrobnější zonální členění se provádí na základě amonitové, konodontové a foraminiferové fauny. Podle novějších studií se zpřesněným datováním hornin trvalo toto druhohorní období asi 50,5 milionu let.\n\nTrias se vyznačoval celosvětově teplým klimatem. Subtropické pásy s aridním podnebím doprovázené červenými sedimenty a ložisky evaporitů jsou známy z Německa, Arizony či Afriky. Toto klima nebylo až na výjimky (Lutz, Rakousko) vhodné pro tvorbu ložisek uhlí, později dochází k dílčímu ochlazení a spolu s vlhčím podnebím jsou opět vytvořeny podmínky pro tvorbu ložisek uhlí. Ve spodním triasu dochází k rozsáhlé mořské transgresi, která se opakovala i ve svrchním triasu. Podstatnými událostmi jsou počínající rozpad Gondwany a zejména pak otevírání Atlantského oceánu podél středooceánského hřbetu. Severní pól se v triasu nachází v oblasti Kamčatky. Dochází k mohutným výlevům láv, označovaných jako trapy na sibiřské platformě (s diamantonosnými kimberlity) a v jižní Americe. Vulkanická činnost je známa i z jižních částí alpínské geosynklinály (Dinaridy, pohoří Bükk v Maďarsku). Začínají se též projevovat první fáze alpínského vrásnění – labinská fáze v carnu a starokimerská fáze na rozhraní triasu a jury.\n\nVe spodním triasu se objevují praví amoniti a nastává jejich krátký, ale bouřlivý vývoj (je popsáno přes 300 druhů), ukončený ve svrchním triasu, kdy téměř všechny rody vymírají. Vedoucí skupinou byli Ceratitida (\"Ceratites nodosus\") se spirálovitě stočenými schránkami a jednoduchými, silnými žebry. Vymírají zástupci ortocerů, nastupují dvoužábří hlavonožci – belemniti. Z mlžů jsou vůdčími druhy \"Claraia\", \"Costatoria\", \"Halobyia\", \"Megalodon\". K dalším zástupcům fauny patří brachiopodi, krinoidi, vápnité houby, šestičetní koráli, ježovky, foraminifery či konodonti. Na konci triasu už se objevují také první motýli, resp. zástupci skupiny Lepidoptera.\n\nZ ryb dominují Teleostei. Z Austrálie jsou známy nálezy posledních sladkovodních žraloků. Paprskoploutvé ryby začínají pronikat i do slaných vod, kde jsou dnes hlavní skupinou.\n\nMezi obojživelníky vymírají Stegocephali, k předchůdcům moderních žab řadíme druh \"Triadobatrachus massinoti\" s lebkou charakteru dnešních žab. \n\nU plazů existovalo asi 14 řádů, z nichž zástupci čtyř (např. želvy) přežili dodnes. Důležitá je skupina Therapsida, dělená na převážně býložravé Anomodontia a dravé Theriodontia. První z nich zastupují skupiny Dicynodontia s progresivními savčími znaky (ustrnuli však ve vývoji). Nálezy rodu \"Lystrosaurus\", zřejmě částečně žijícího ve vodě, z Jižní Ameriky a Jižní Afriky jsou jedním z dokladů existence Gondwany. Další skupinou byly Dinocephalia (rod \"Jonkeria\" o délce až 5 m a \"Moschops\" s délkou přes 3 m z jižní Afriky). Theriodontia mají již zřetelně rozlišený chrup na řezáky, špičáky a stoličky. Uzavřením spodiny lebeční vzniklo pevné patro, končetiny se posunují pod tělo do svislé polohy. Vzorec prstních článků 2,3,3,3,3 máme dnes i my. Pokračoval vývoj izolační vrstvy, kterou představovala srst a objevují se první mléčné žlázy, které se vyvinuly z potních žláz. K primitivním plazům patřili ichtyosauři (ryboještěři), z nichž velcí zástupci jako \"Leptopterygius acutirostris\" dosahoval délky až 12 m a Placodontia (nálezy v Německu, Švýcarsku) se silnými knoflíkovými zuby k drcení schránek a ojedinělým břišním krunýřem. V triasu se objevující skupina Thecodontia (jamkozubí), reprezentována malými masožravci, je evolučně významným předchůdcem dinosaurů, krokodýlů i ptáků.Z rétu jsou nálezy z Anglie doloženi i první zástupci primitivních savců (hmyzožravci).\nVe středním triasu (asi před 235 miliony let) se zřejmě na území dnešní Jižní Ameriky také objevují první praví dinosauři, kteří tvoří dominantní formu suchozemské megafauny po dobu následujících 170 milionů let (až do konce křídy před 66 miliony let).\n\nZnačný rozvoj zaznamenaly mořské zelené řasy (Dasycladaceae), typické pro teplá mělká moře s hloubkou do 20 metrů. Charakteristické porosty tvořily zejména v lagunách, které byly chráněny rify. Suchozemské flóře dominují nahosemenné – jehličnany (\"Voltzia\"), cykasy (\"Cycadaceae\") s dlouhými, kožovitými listy, stromovitého habitu popř. se soudkovitým, nízkým kmenem či gingovité (\"Baiera\"). Z výtrusných jsou to přesličky (Equisetites) a kapradiny (Gleicheniaceae).\n\nZastoupen na území Německa, Polska, Anglie, Francie, Španělska a v severní Africe. Celková mocnost dosahuje až 3000 metrů. Spodní trias (pestrý pískovec) patří kontinentální facii, střední mořské a svrchní lagunární. Pestrý pískovec má na bázi vložky vápenců, v jeho střední části jsou hojné stopy dinosaurů. Využíván byl jako stavební kámen (katedrála v Kolíně nad Rýnem). Ve středním triasu došlo k zalití většiny prostoru mělkým epikontinentálním mořem, při okrajích místy pokračovala sedimentace kontinentálně-terestrických hornin. Při občasném uzavření lagun se namísto vápenců ukládaly evapority. Ve svrchní partiích jsou hojné zkameněliny (krinodi, Ceratites nodusus). V Polsku u Bytomi je znám rudonosný dolomit s rudami Pb-Zn. Po regresi moře sedimentují břidlice, pískovce a dolomity keuperu, na bázi místy se slojkami uhlí. Po krátké transgresi vznikají polohy sádrovce. Nejvyšší partie zasáhla mořská transgrese s napojením na oceán Tethys (společná fauna).\n\nV prostoru Východních Alp se rozkládala rozsáhlá mělčina, kde se ukládalo vápnité bahno za podmínek podobných dnes na Bahamské platformě. Při postupném poklesávání pánve se tvořily tisíce metrů mocné vrstvy vápenců a dolomitů.\nAnisu patří gutensteinské vápence, ladinu wettersteinské vápence, partnachské lupky, reiflinské vápence s polohami tufů, karnu lunzské vrstvy se slojemi uhlí, hauptdolomit až 3000 metrů mocný, rétu kössenské vrstvy\nNa bázi jsou solná ložiska stáří perm-verfen a červené hlíznaté vápence, anis zastupují schreyeralmské vápence, ladin-norik hallštattský vápenec, rét zlambachské břidlice\nStáří střední trias mají ramsauské dolomity, karn karditové vrstvy a svrchní trias pak dachsteinské vápence\nVe spodním triasu se ukládala klastika, ve středním-svrchním vápence, časté jsou výlevy bazických i kyselých vulkanitů (buchensteinské vrstvy, wengenské vrstvy). Zastoupeny jsou útesové vápence (schlernský dolomit, rabeljský dolomit s Pb-Zn zrudněním)\n\nSpodnotriasové sedimenty jsou kontinentálního původu, patří ke stupni pestrý pískovec. Zastoupeny jsou arkózové pískovce, polymiktní slepence a kaolinizované křemenné pískovce, tvořící bohuslavické souvrství. Barva spodních partií je červená, svrchních bílá. Sedimenty se ukládaly v průtočných jezerech nebo periodických tocích. Výchozy hornin triasu se nacházejí v Podkrkonoší jižně a jihovýchodně od Trutnova (až 65 metrů mocné) a na obou křídlech dolnoslezské pánve (30–120 metrů), všude pokračují pod sedimenty svrchní křídy. Občas byly těženy pro stavební účely (lom „U devíti křížů“ západně od Červeného Kostelce).\n\n"}
{"id": "184621", "url": "https://cs.wikipedia.org/wiki?curid=184621", "title": "Otakar Frič", "text": "Otakar Frič\n\nOtakar Frič (11. května 1877 – 4. června 1953) byl prvním českým baptistickým misionářem.\n\nNarodil se v Podlesí u Příbrami, v Praze získal středoškolské vzdělání a začal pracovat jako účetní v chemickém závodě v Hleďsebi. Později se v Africe seznámil s diakonkou misie Herminou Winklerovou, vzali se a měli spolu čtyři děti Otakara (1911), Boženu (1913), Hermu (1914) a Mbonji (1919).\n\nFrič se narodil v katolické rodině a od mládí se zajímal o duchovní věci. V Praze prožil v Reformované církvi své „duchovní obrácení“. Jindřichem Novotným byl získán pro zásady baptismu a ten ho také roku 1903 pokřtil. Frič se připojil k pražskému baptistickému sboru a začal zde misijně pracovat.\n\nRoku 1907 se vydal vyslán německými baptisty do Kamerunu. Zde až do roku 1912 misijně pracoval jako evangelista a učitel na misijních stanicích v Nyamtangu a okolí. Své zážitky a zkušenosti zachytil v poutavých reportážích. S Afrikou se rozloučil hromadným křtem 68 lidí včetně náčelníka kmene a osmiletého chlapce.\n\nVzhledem k napjaté situaci kolem 1. světové války se už nemohl na misii vrátit a tak sloužil jako kazatel v brněnském baptistickém sboru (1914–1922). Zde s manželkou založili československou diakonii „Tabita“, která se v poválečné nouzi starala o žebráky. Po třech letech služby v Turnově a Bělé pod Bezdězem se vrátil do Brna, kde se stal kazatelem baptistického sboru v Husovicích (1926–1951). Zemřel v 76 letech u svého syna v Moravských Budějovicích.\n\n\n"}
{"id": "184623", "url": "https://cs.wikipedia.org/wiki?curid=184623", "title": "Carlos Torre Repetto", "text": "Carlos Torre Repetto\n\nCarlos Torre Repetto (23. listopadu 1904 Mérida, Yucatán – 19. března 1978 tamtéž) byl mexický mezinárodní velmistr v šachu. Dosáhl řady úspěchů na amerických soutěžích, v průběhu 20. let se pohyboval v zadní části světové špičky a hrával na prestižních turnajích. V roce 1977 obdržel čestný titul šachového velmistra. Uvedl do světové špičky zahájení známé jako Mexická obrana (1. d4 Jf6 2. c4 Jc6), je po něm pojmenován Torreho útok (1. d4 Jf6 2. Jf3 e6 3. Sg5).\n\nTorreho sláva by v dlouhodobém horizontu asi nikdy nepřesáhla hranice španělského jazykového prostoru, nebýt jedné partie, jejíž závěr vstoupil do šachové historie, uvádí se v řadě šachových učebnic a nechybí v žádné jen trochu kvalitní šachové encyklopedii. Torre o této partii prohlašoval, že ji nemá rád, protože on i exmistr světa Lasker se v ní dopustili příliš dlouhé řady nepřesností (což je patrně důvod, proč bývá uváděna obvykle až od 20. tahu dál). Nicméně byla to paradoxně tato partie, která mu přinesla šachovou nesmrtelnost. Koneckonců, jak často se člověku podaří semlít mistra světa, byť bývalého?\n\nTorre – Emanuel Lasker, Moskva 1925\n\n1. d4 Jf6 2 .Jf3 e6 3. Sg5 c5 4. e3 cxd4 5. exd4 Se7 6. Jbd2 d6 7. c3 Jbd7 8. Sd3 b6 9. Jc4 Sb7 10. De2 Dc7 11. O-O O-O 12. Vfe1 Vfe8 13. Vad1 Jf8 14. Sc1?! Jd5! 15. Jg5? (akce černého je mnohem promyšlenější a měla by být účinnější, než bezzubé a zmatené provokace bílého) b5 16. Ja3 b4 17. cxb4 Jxb4 18. Dh5?! Sxg5 19. Sxg5 Jxd3 20. Vxd3 Da5! 21. b4! (nápaditá výmluva již ve zřetelně horší pozici. Černý nemůže pěšce brát, protože ústup černé dámy z 5. řady by dal bílému šanci rozvinout útok) Df5? (takhle ovšem ne. Po správném Dd5 by měl bílý velké potíže něco vymyslet) 22. Vg3? (správné bylo Vh3 s nepřehlednou hrou) h6? (f6 zaručovalo poměrně snadné vítězství) 23. Jc4! Dd5?? (tragický omyl, po kterém se černý dočká ošklivého překvapení. Tah, který by byl před chvílí cestou k vítězství není možné po Jc4 provést – proto jej ostatně bílý zahrál. Správné bylo hxg5 se šancí na remízu) 24. Je3 Db5 (viz diagram. Ani jiné tahy už nemohly černého zachránit. Po tomto bude následovat fantastická a přece poměrně prostá kombinace) 25. Sf6!! Dxh5 26. Vxg7+ (černý je lapen ve smrtícím kolotoči šachů a odtažných šachů, během něhož bílý sesbírá, co může a hodí se mu. V šachovém žargonu se tato situace označuje jako „\"mlýnek\"“ v němž bývá postižený „\"semlet\"“, v nejlepším případě „semlet na prach“. Tak katastrofálně sice Lasker nedopadne, nějaký materiál mu ještě zůstane. Nicméně jeho porážka je i tak zajištěna.) Kh8 27. Vxf7+ Kg8 28. Vg7+ Kh8 29. Vxb7+ Kg8 30. Vg7+ Kh8 31. Vg5+! (konec všech nadějí. „Automatické“ Vxa7 dávalo ještě černému šanci na záchranu v protiakcích na sloupci a. Teď je již rozhodnuto – Lasker bude ovšem tradičně partii natahovat a hrát téměř až do hořkého konce) Kh7 32. Vxh5 Kg6 33. Vh3 Kxf6 34. Vxh6+ Kg5 35. Vh3 Veb8 36. Vg3+ Kf6 37. Vf3+ Kg6 38 .a3 a5 39. bxa5 Vxa5 40. Jc4 Vd5 41. Vf4 Jd7 42. Vxe6+ Kg5 43 .g3. Černý se vzdal. Jakkoliv byl Lasker vytrvalý v hraní prohraných pozic, které ostatní velmistři většinou vzdávali, mat vidět nehodlal.\n\n"}
{"id": "184625", "url": "https://cs.wikipedia.org/wiki?curid=184625", "title": "Hebraistika", "text": "Hebraistika\n\nHebraistika je obor, který se zabývá studiem hebrejštiny a jevů s ní souvisejícími - tj. dějinami, kulturou a náboženstvím židovského národa i moderního státu Izrael.\n\nZáběr hebraistiky je značný, má proto mnoho styčných bodů s dalšími obory, mezi které patří např. judaistika (důraz na židovské náboženství a jevy s ním související), biblistika, historie, dějiny umění, filosofie, filologie a další.\n\nHebrejština se v českých zemích vyučovala už od středověku jako součást teologie. Vědecký základ hebraistiky položili v polovině 19. století na Univerzitě Karlově stoupenci Wissenschaft des Judentums profesoři Wolfgang Wessely (1801–1870) a Saul Isaac Kaempf (1813–1892). Na počátku 20. století se tak studium převážně biblické hebrejštiny rozvíjelo na filosofické fakultě (Rudolf Růžička), katolické teologické fakultě (Jaroslav Sedláček, Josef Slabý, Josef Heger) a Husově evangelické fakultě (Slavomil Ctibor Daněk).\n\nRozvoj hebraistiky přerušilo období protektorátu a další vývoj zpomalila generační obměna. Na Filozofické fakultě UK vyučoval hebrejštinu, aramejštinu a starověké židovské dějiny a literaturu Stanislav Segert a v 60. letech jej nahradil Jaroslav Oliverius. Zhoršování diplomatických vztahů Československa s Izraelem nepříznivě ovlivňovalo také výuku hebraistiky, což se projevilo téměř úplnou absencí výuky modernějších témat. Po roce 1964 se již obor hebraistika dokonce vůbec neotevřel a výuka hebrejštiny probíhala jen v rámci dalších filologických oborů (zejména v rámci srovnávací jazykovědy, Jaroslav Oliverius) nebo na teologických fakultách (Miloš Bič, Jan Heller). Bádání v oblasti židovské kultury a dějin se mohlo uskutečňovat jen ve Státním židovském muzeu v Praze pod vedením Vladimíra Sadka a asistence Bedřicha Noska a Jiřiny Šedinové.\n\nJako samostatný obor se hebraistika otevřela na Filozofické fakultě UK až roku 1991 a jednalo se o převážně filologický obor. Teprve po roce 1999 se rozšířila výuka také na židovskou kulturu a dějiny. V současné době na FF UK výuku oboru hebraistika zajišťuje Jiřina Šedinová, Jaroslav Oliverius, Daniel Boušek a Pavel Sládek. Hebraistická (judaistická) studia je možné absolvovat od roku 1994 na katedře judaistiky (od roku 2005 Ústavu židovských studií) při Husitské teologické fakultě UK (Bedřich Nosek) v bakalářském a navazujícím magisterském studiu také na Centru judaistických studií při Filozofické fakultě Univerzity Palackého v Olomouci (Ingeborg Fialová).\n\nÚstav Blízkého východu a Afriky FF UK\n"}
{"id": "184627", "url": "https://cs.wikipedia.org/wiki?curid=184627", "title": "Ofra Haza", "text": "Ofra Haza\n\nOfra Haza (19. listopadu 1957 – 23. února 2000) byla izraelská herečka a zpěvačka jemensko-židovského původu.\n\nStala se mezinárodně uznávanou zpěvačkou, předmětem pýchy především Izraelců jemenského původu. Její hlas byl označován jako dokonalý mezzosoprán, schopný bezproblémového přechodu mezi různými styly a s obrovským rozsahem. Díky své lásce k jemenské židovské kultuře se Ofra Haza rychle stala miláčkem širokého publika Středního východu. Mnoho z jejích fanoušků ji vnímalo jako most mezi izraelským a arabským světem. Lásku publika si dokázala udržet, i když její hvězda stoupala a Ofra Haza přecházela i k více komerčnímu stylu zpívání. Její jméno nezůstalo neznámé ani Evropanům a Američanům a i díky úspěchům na těchto kontinentech během své kariéry nasbírala mnoho platinových a zlatých desek.\n\nOfra Haza se narodila jako nejmladší z devíti dětí v chudinské Tel Avivské čtvrti Šchunat ha-Tikva. Ve 12 letech se stala členkou místní divadelní skupiny, jejíž manažer Bezalel Aloni objevil její pěvecký talent a na dlouhou dobu se stal jejím osobním manažerem. V devatenácti letech už byla Ofra izraelskou popovou princeznou, mnohými označovanou jako Madonna východu. V roce 1979, kdy dokončila povinnou vojenskou službu, manažer Aloni nastartoval její sólovou kariéru.\n\nJejí první album s názvem \"Al Ahavot Shelanu\" (\"Naše láska\"), bylo vydáno v roce 1980. Mnoho písní z něho se stalo opravdovými hity. Byly mezi nimi písně jako Hageshem (Déšť), Shir Ahav La'chayal (Píseň lásky pro vojáka), Kmo Tzipor (Jako pták) nebo Shir Ha'frecha, také označovaný jako The Bimbo Song.\n\nV roce 1979 si Ofra Haza zahrála hlavní roli ve filmu Shlagger. Rádia v celé zemi odmítly hrát The Bimbo song, který byl pro tento film napsán, kvůli velmi otevřenému textu, píseň přesto však dobývala hitparády a zůstala na jejich vrcholu nepřetržitě po pět týdnů.\n\nBrzy následovalo druhé album \"Bo Nedaber\" (\"Mluvme\") a Ofra Haza opět ovládla hitparády s písněmi jako Tfila (Modlitba) a Simanim Shel Ohavim (Znamení milenců).\n\nTřetí album \"Pituyim\" (\"Pokušení\") vyšlo v roce 1982 a sklidilo stejný úspěch (jako předešlá alba) s hity Gavriel a Kol Yom Matchila Shana (Každý den je nový rok). Po vydání tohoto alba vícero známých skladatelů souhlasilo psát pro Ofra Hazu písně.\n\nV roce 1983 zazářila Ofřina hvězda opět o něco víc. Na soutěži Eurovision Song Contest v Lucembursku upoutala písní Chai (Živý) a umístila se na druhém místě. Její popularita v Izraeli už neznala mezí. Album Chai, které vydala v roce 1983 se stalo jejím do té doby nejprodávanějším albem a titulní píseň byla zvolena písní roku. Album Chai obsahovalo bonusové písně Amen Lamilim (Amen slovům) a Sof Hakayitz (Konec léta).\n\nOfra Haza byla v Izraeli čtyřikrát po sobě zvolena umělkyní roku a to v letech 1980 – 1983. Později v roce 1983 vydala album \"Shirey Moledet\", což byla sbírka jejích interpretací známých izraelských folkových písní. Ohlas na ně byl tak ohromný, že bylo rozhodnuto o vydání dvou dalších pokračování (v letech 1985 a 1987).\n\nAlbum Bait Ham (Místo pro mě) bylo vydáno v roce 1984 a jeho titulní píseň stejně jako Yad Beyad (Ruka v ruce) a Itcha Halayla (Dnes v noci s tebou) vládla hitparádám. Z alba se během několika dní stala zlatá deska. V prosinci téhož roku vydala Ofra Haza album, které se stalo bodem zlomu/mezníkem v její kariéře. Šlo o sbírku jemenských písní, jednoduše nazvanou Yemenite songs (Jemenské písně). I přes vlažný postoj rádiových stanic se toto album stalo bestselerem a brzy se z něj stala platinová deska. Bylo znovu vydáno v USA pod názvem Fifty Gates of Wisdom.\n\nAlbum Adama (Země) následovalo roku 1985 a podíleli se na něm přední izraelští skladatelé jako Saša Argov, Neomi Shemer, Ya'akov Orland nebo Ehud Manor. Album tvořily hity Adama, Goral Echad (Jeden osud) nebo Mishehu Holech Tamid Ity (Někdo jde vždy se mnou).\n\nV roce 1986 začala Ofra Haza spolupracovat s producentem Yizharem Ashdotem a společně vytvořili album Yamin Nishbarim (Zlomené dny). Hudba byla velmi emocionální a texty osobní, psané samotnou Ofrou. Trvalo skoro rok než album dosáhlo na zlatou desku. Za zmínku stojí například písně Kol Haklafim (Všechny karty jsou vyložené) a Hake'ev Haze (Tato bolest).\n\nKdyž byla Ofra Haza v rozhovoru pro rádio KCRW-FM (1993, Santa Monica) dotázána na své hudební kořeny, mluvila o svých židovských jemenských rodičích, dětství plném hudby a zpěvu a o vášni pro tradiční jemenské písně, které se naučila od matky. Otázky na divadelní soubor, jehož bývala součástí, vysvětlovala potřebou chudé a zanedbané čtvrti Šchunat ha-Tikva něčeho pozitivního a dramatického, co by mohlo ostatní upozornit na tuto zapomenutou čtvrť. Během tohoto rozhovoru je v pozadí slyšet manažer Aloni jako doplňuje informace a dokonce Ofru opravuje ohledně věku při určité události v jejím životě (přidává jí dva roky).\n\nV roce 1987 přežila Ofra Haza pád letadla na izraelsko-jordánské hranici.\n\nAlbum Ofra Haza 1997 obsahovalo píseň Show Me (Ukaž mi) a přepracovanou píseň Im Nin'Alu 2000. Největší mezinárodní uznání jí přineslo právě Im Nin'Alu převzaté z alba Shaday (1988), které vyhrálo ocenění New Music Award za nejlepší mezinárodní album roku. Zmíněná píseň se dostala na vrchol evropských hitparád na dva týdny a stala se častou písní kanálů MTV v celé Evropě. Po dobu následujících dvou let byla tato píseň neustále znovu vydávána a remixována. Krátce se také objevila mezi 40 nejhranějšími písněmi ve Velké Británii a stala se oblíbenou taneční písní po celé Evropě a USA. Na devět týdnů dobyla vrchol německých hitparád a dokonce ji přezpívala řecká zpěvačka ******** pod názvem Ime ali (Jsem jiná). Přepracování se dočkaly také písně Galbi, Daw Da Hiya a Mata Hari, žádná už ale neměla takový úspěch jako Im Nin'Alu, která se stala průvodní písní k počítačové hře Grand Theft Auto: Liberty City Stories, vydané v roce 2005.\n\nOfra Haza si vysloužila mezinárodní uznání také pro svá alba Desert Wind (pouštní vítr, 1989), Kirya (1992), Ofra Haza (1997) a za svou sbírku písní pro děti L'Weladim (1982). Album Kirya bylo nominováno na cenu Grammy.\n\nV roce 1994 vydala Ofra Haza první hebrejské album po sedmi letech – Kol Haneshama (Celá duše). Ačkoliv album zpočátku nesklízelo velké úspěchy, do světa se s jeho vydáním dostal jeden z největších hitů Ofra Hazy do té doby, píseň Leorech Hayam (Podél moře). Neměla žádný velký úspěch v hitparádách až do počátku jejího vysílání v rádiích, stala se ovšem symbolickou písní poté, co ji Ofra Haza zazpívala na ceremonii pro zesnulého premiéra Yitzhaka Rabina týden poté, co byl zavražděn. Rádia v celé zemi píseň začala hrát a lidé si jí všimli. Její text získal ještě více symboliky po smrti samotné Ofry v roce 2000.\n\nK písním Ofry Hazy, které vznikly mezinárodní spoluprací, patří Temple of Love (Chrám lásky) nahraná s post-punkovou kapelou The Sisters of Mercy v roce 1992. Thomas Dolby koprodukoval alba Yemenite songs a Desert Wind, na kterých i účinkoval jako hostující hudebník. Ofra Haza naopak hostovala na Dolbyho albu Astronauts and Heretics (1992), zde zpívala v písni That's Why People Fall In Love (To je to, proč se lidé zamilovávají).\n\nSe zpěvačkou Paulou Abdul nahrála v roce 1995 My Love Is For Real. Ofřiny vokály se objevují v písni Mysterious Days na Albu Sarah Brightman Harem vydaném v roce 2003. Toto byl nápad Franka Petersona, který produkoval jak Harem, tak album Ofra Haza.\n\nPro album Kirya nahrál Iggy Pop komentář k písni Daw Da Hiya a Ofra Haza se spolu s ním a dalšími podílela na videu k písni Give Peace a Chance (Dej míru šanci) v roce 1991.\n\nNazpívala také písně k soundtrackům filmů Colors (Barvy, 1988), Dick Tracy (1990), Wild Orchid (Divoká orchidej, 1990), Queen Margot (Královna Margot, 1994) a The Princ of Egypt (Princ egyptský, 1998). K filmu Princ egyptský nazpívala píseň Deliver Us (Tak vyveď nás) v 17 jazycích včetně své mateřské hebrejštiny a češtiny. V soundtracku k filmu The Governess (Guvernantka, 1998) je Ofra Haza slyšet v sedmi z dvanácti písní.\n\nVokály Ofra Hazy se staly hlavním pozadím k singlům Babylon od Black Doga, Paid in Full od Erica B a Rakima a k Pump Up the Volume od M/A/R/R/S.\n\nOfra Haza nazpívala několik cover verzí jako například You've Got a Friend (Carole King / James Taylor), Open Your Heart (Madonna) a Kashmir (Led Zeppelin).\n\nV roce 1994 vystupovala Haza při udílení Nobelových cen za mír v Oslu, kde se objevila po boku Sinéad O'Connor. K této příležitosti byla napsána píseň Paint Box (Krabice barev).\n\nV únoru roku 2000 byla Ofra nalezena v bezvědomí s těžkou chřipkou. Po dva týdny bojovala o život v tel avivské nemocnici a po celou dobu její stav sledovaly snad všechny noviny v zemi. Ofra Haza zemřela 23. února 2000. Obvykle bývá jako příčina její smrti uváděno selhání orgánů v důsledku nemoci AIDS. Její rodina odmítla popřít nebo potvrdit tyto spekulace údajně na přání samotné Ofry. Média se ovšem nadále velmi zajímala o okolnosti její smrti.\n\nPoté, co byla oznámena smrt Ofry Hazy, izraelská rádia hrála nepřetržitě její písně a izraelský premiér Ehud Barak vzdal hold jejímu dílu a řekl o ní toto: „Ofra se z bídy ha-Tikvy dostala až na vrchol izraelské kultury. Představovala vše dobré a noblesní z izraelské společnosti. Máme za co být jí vděční.“\n\n15. července 1997 se Ofra Haza vdala za obchodníka jménem Doron Aškenazi, se kterým neměla děti. Aškenazi zemřel v sobotu 7. dubna 2001 na předávkování drogami. Byl to asi on, kdo během jejich krátkého manželství nakazil Ofru virem HIV. Aškenazi měl v době své smrti osmiletou dceru a patnáctiletého syna.\n\nVšechna Ofřina alba měla obrovský úspěch, téměř každá její píseň se nějaký čas držela na prvním místě izraelských hitparád. Každý její soundtrack i duet s evropskými či americkými zpěváky se setkal s nadšením posluchačů. Zde je jen malý přehled jejích úspěchů:\n\n\n\n"}
{"id": "184632", "url": "https://cs.wikipedia.org/wiki?curid=184632", "title": "Kuzněckij most (stanice metra v Moskvě)", "text": "Kuzněckij most (stanice metra v Moskvě)\n\nKuzněckij most ( ) je stanice moskevského metra. Pojmenována je podle blízké ulice.\n\nStanice se nachází v centrální části linky, je přestupní; tj. lze z ní přestoupit do stanice Lubjanka na první lince. Kuzněckij most je vybudován jako podzemní ražená (39,5 m pod povrchem země) trojlodní stanice; sloupová (první od roku 1950 – otevřena byla 17. prosince 1975). Výstup vede ze severovýchodního konce střední lodi, přestup pak z jihozápadního. Oba dva směřují přes eskalátorové tunely, kde jsou hlubinné tříramenné eskalátory domácí výroby.\n\nZ architektonického úhlu pohledu je stanice provedena relativně stroze a odpovídá tendencím typickým pro 60. a 70. léta v architektuře moskevského metra. Stropy všech tří lodí jsou omítnuté, stěny za nástupišti a sloupy obkládá šedý mramor.\n\nVe stanici Kuzněckij most se odehrává část děje knihy Metro 2033 od Dmitrije Gluchovského.\n\n"}
{"id": "184633", "url": "https://cs.wikipedia.org/wiki?curid=184633", "title": "Tesařík piluna", "text": "Tesařík piluna\n\nTesařík piluna (\"Prionus coriarius\", Linné, 1758), také piluna obecná, je jeden ze západopalearktických druhů brouků čeledi tesaříkovitých.\n\nTesařík piluna se vyskytuje téměř v celé Evropě s výjimkou severních oblastí Skandinávie a Ruska, na východ areál pokračuje do Asie až na západní Sibiř, na jih do severní Afriky.\n\nHnědočerný až černý 19–45 mm dlouhý brouk. Nohy kráčivé, chodidla 4článková, štít dvakrát širší než delší, s trny po stranách, na lemu horní a spodní části žluté chloupky. Na kožovitých krovkách tři slabě viditelná podélná žebra. Nápadná dlouhá a silná tykadla má sameček silně pilovitá, složená z dvanácti článků, zatímco samička slabě pilovitá, složená z jedenácti článků (poslední dva články jsou srostlé). K rozlišení pohlaví může sloužit i to, že samci jsou štíhlejší, samice zavalitější.\n\nV České republice se druh vyskytuje roztroušeně, zejména v pásmu doubrav a v pahorkatinách v dubovém a bukovém porostu. Vyhovují mu zejména staré stromy v původním porostu pralesovitého charakteru s přirozenou skladbou dřeva. Místy je ho možné nalézt v alejích nebo přestárlých jehličnatých porostech.\n\nPiluna je aktivní večer a v noci od července do září. V přírodě ji lze zastihnout sedící na kmenech, pařezech nebo za soumraku létající, hlavně samce. Nejlépe lze brouky najít ve starších dubinách po setmění. Samice sedí na pařezech a samci na kmenech v okolí (okolo jedné samice lze najít i více samců). Brouk létá těžkopádně a lze ho pozorovat i tehdy, když přilétá k umělému světelnému zdroji. Třením článkovaných zadních nohou o krovky vydává cvrčivé zvuky (stridulace). Dospělí brouci nepřijímají žádnou potravu. Chycený brouk vydává pronikavé zvuky a při neopatrném zacházení citelně kouše, ovšem nikoli nebezpečně.\n\nŽivnými rostlinami jsou převážně dub, buk, smrk, borovice, Zahradník uvádí ještě jasan, jilm, vrbu, jírovec, kaštanovník jedlý, třešeň, příp. akát.\n\nVývoj tesaříka piluny trvá za vhodných podmínek dva až tři roky, za méně příhodných i déle. Samice vkládá vysunutelným kladélkem vajíčka do pařezů, do starých nemocných stromů a jejich kořenových náběhů. Larva se vyvíjí v podzemních částech pařezů nebo stojících odumřelých stromů a kořenových náběhů. (Dřevo musí být již v rozkladu.) Larva vylíhlá pod kůrou postupně vlézá do rozkládajícího se kořene, v němž nalézá vlhkost potřebnou k životu, přičemž půdou může přelézat do dalších kořenů. Živí se rozkládajícím se dřevem. Během života až tři roky dlouhého se svléká až čtrnáctkrát. V dospělosti (měří až 75 mm) si z částic půdy a rostlinných úlomků slepí kokon, v němž se zakuklí. Dospělec vylézá na povrch země v červenci nebo srpnu následujícího roku (často za bílého dne).\n\nVýznamný, esteticky působivý druh původních bučin. Žije ve dřevě, které se již rozkládá, přispívá k humifikaci půdy, neškodí přírodě ani člověku.\n\nV České republice zatím nepatří mezi chráněné druhy hmyzu. Zvolna ubývá, nesvědčí mu technicky realizované hospodaření v lesích. Škodí mu těžba přestárlých porostů; podmínky k přežití druhu jsou vhodné v některých chráněných územích se zachovanou původní skladbou porostu. V minulosti byl tesařík piluna v ČR hojný, dnes je vzácnější, byť v lokalitách s přirozenou skladbou dřevin může být běžný.\n\n"}
{"id": "184636", "url": "https://cs.wikipedia.org/wiki?curid=184636", "title": "Darth Traya", "text": "Darth Traya\n\nKreia alias Darth Traya je postava z fiktivního světa Hvězdných válek patřící mezi hlavní kladné i záporné postavy počítačové hry z dílny Obsidian Entertainment. Jako mistryně Jedi byla z řádu vyhnána pro své netradiční učení a nakonec se stala sithskou paní pod jménem Darth Traya. Netoužila po slávě ani po moci, usilovala o zničení Síly jako takové a k tomu chtěla vyoužít Vypovězenou. Nakonec zahynula její rukou v jádru Malachoru V v Trayuské akademii.\n\nO jejím životě Jedie není mnoho známo, jen tolik, že byla jedijskou historičkou a mistrem Jedi. Svůj volný čas trávila meditacemi, aby odhalila skrytá tajemství galaxie, avšak při těchto experimentech oslepla, protože přestala zrak používat a místo něj se spoléhala pouze na Sílu. Své učedníky často trýznila obtížnými a matoucími otázkami, na které by odpověď těžko hledali i leckteří mistři. Často vzbuzovala ve druhých pochybnosti a úzkost. Ostatní mistři považovali její \"Kreiiny hádanky\" za velice svérázné.\n\nMezi její nejnadanější padawany patřil Revan, který nakonec svou mistryni opustil, aby se u jiných mistrů dověděl více o Síle. Když vypukly Mandalorianské války, tak se Revan za Kreiou vrátil, aby mu poradila, jak přimět Radu Jedi začít se situací něco dělat. Ten po dokončení dalších Kreiiných lekcí otevřeně vystoupil proti rozhodnutí Rady nezasahovat do konfliktu a odešel do války. Všichni ostatní Kreiini padawané odešli s ním, což na ni strhlo pozornost Rady, protože pouze ji utekli všichni žáci, a ti buď ve válce padli, nebo propadli temné straně.\n\nPo slyšení s Radou byla Kreia i její metody odsouzeny, zejména za roli, jakou sehrály ve vzpouře Revana vůči Radě. Jejím vyloučením z řádu si však Jediové pouze vysloužili navždy její nepřátelství, neboť se necítila vinna. Proces považovala za zradu nejen od kolegů, ale i celkově od učení řádu.\n\nDatum jejího soudu není známo, ale bylo to ještě před koncem Mandalorianských válek. Rada se domnívala, že pak odešla za Revanem, ale místo toho opustila Republiku hledat odpovědi na své otázky ohledně jejího žáka. Nakonec ji ozvěny Síly zavedly po letech až na Malachor V, kde Revan údajně podlehl Temné straně. Při průzkumu zničeného povrchu nalezla Trayuskou akademii, někdejší Revanovo opevnění, a poznala tam tajemství Sithů.\n\nTam ji také objevili Revanovi sithští vrazi, kteří ji přinesli staré sithské manuskripty, sepsané čistokrevnými Sithy. Upoutaly ji hlavně texty o tom, jak Síla klame své uživatele, vnucuje jim neexistující věci a zamlžuje fakta, aby uchovala vesmír v chaosu a lžích a mohla ovlivňovat osud. I když se snažila argumenty Sithů vyvracet, stále více a více jim podléhala, až přijala svůj nový úděl a nové jméno Darth Traya, Paní Zrady.\n\nPo prostudování dalších manuskriptů nabyla přesvědčení, že její žák nikdy skutečně Temné straně nepodlehl, pouze obětoval svou pověst i duši, aby zastavil skutečnou hrozbu. Věděla, že tytéž manuskripty četl také. Válkou, kterou Revan poté vedl, měl dle jejího názoru před touto hrozbou posílit obranu galaxie.\n\nPo skončení války obnovila Trayuskou akademii, aby cvičila nové Sithy, nikoliv k ovládnutí Republiky, ale pouze ke zkáze Jediů. Základem byla jednotka sithských vrahů a vojáků, kteří zde vyčkávali jako záloha na Revanovy rozkazy. Jelikož bylo Revanovo sithské impérium zničeno, považovala tato buňka Darth Trayu za Revanovu legitimní nástupkyni, protože byla jeho mistrem. Přijala tedy titul Temná Paní ze Sithu.\n\nVyhledala osoby, kteří byli tzv. Ranou v Síle stejně jako zničená planeta, aby využila jejich nepřirozeně velkou a zdánlivě neovladatelnou moc. Na povrchu Malachoru V našla dvě osoby splňující tento požadavek. Spolu s nimi založila Sithský Triumvirát, v němž ona (Darth Traya, Paní zrady) byla mistr a oba muži (Darth Sion, Pán bolesti a Darth Nihilus, Pán hladu) jejími učedníky. Aliance netrvala dlouho, neboť Sion s Nihilusem přestali společnými plány a ideály žít. Sion byl posedlý bezhlavým tažením proti Jediům a Nihiluse ničil jeho hlad, který ukájel vzácnou technikou pohlcení Síly. Siona doháněla intrikami, manipulacemi, \"Kreiinými hádankami\" a lhaním k nepříčetnosti, proto se jí oba vzepřeli a přepadli ji v jádru Trayuské akademie. Nihilus z ní vysál její Silu, aby ji odzbrojil. Zbavil ji titulu Temné Paní, nakrmil se a Darth Sion ji zmlátil do bezvědomí. Její bezvládné tělo poté vyhodili do nebezpečné malachorské krajiny. Mylně se domnívali, že zemřela...\n\nTohle považovala za neodpustitelnou zradu. Cítila se nyní zrazená jak světlou, tak temnou stranou Síly, navíc ztratila spojení se Silou, takže zatoužila po pomstě. Nechtěla ji vykonat na Jediích nebo Sithech, ale na Síle jako takové. Potají opustila Malachor V a zosnovala mistrovský plán ke zničení Síly jednou pro vždy. Jejím ambicím posloužili i její bývalí dva učedníci, kteří ji svou kampaní proti Jediům odstranili tento řád z cesty. Nihilus třeba na Katarru zlikvidoval prakticky většinu Rady Jediů.\n\nVyhledala bývalou rytířku Jedi zvanou Vypovězená, která byla v Mandalorianských válkách Revanovou pravou rukou, navíc byla zodpovědná z přetvoření Malachoru V v onu Ránu v Síle. Z řádu byla rovněž vyloučena z pofidérních důvodů a byla odtržena od Síly. Vybrala si ji i kvůli její schopnost tvořit bezděčně Silová pouta, která měla pomoci oslabit Sílu. Chtěla ji využít pro tvorbu ještě silnějších Ran v Síle, ozvěnovitě se šířících galaxií, až by nakonec Síla zemřela spolu s Vypovězenou. V jejím případě navíc viděla důkaz, že život v galaxie se zmizením Síly nezanikne, takže necítila žádný etický problém.\n\nZavrhla svou identitu Darth Trayi a opět si říkala Kreia. Využila příležitosti, když mistr Jedi Atris k vylákání Sithů ze skrýší vypustila lživou zprávu, že je Vypovězená posledním žijícím Jediem a zařídila její návrat do Republiky na lodi Harbinger. Ten obsadili Sionovi sithští vrazi, aby Vypovězenou zabili, avšak Kreia s ní uprchla v pašerácké lodi Ebon Hawk. Vážně poškozená loď přistála v těžební kolonii Peragus 2, kde Kreia dala Vypovězené první lekce a stala se její mentorkou. Mezi nimi se vytvořilo silné pouto, jak Kreia doufala. Bylo silnější než obvykle, takže oběma částečně obnovilo spojení se Silou. Ze stanice utekly spolu s Attonem Randem, avšak Darth Sion dorazil na Peragus v Harbingeru i se svými vrahy. Kreia s ním bojovala, aby neublížil Vypovězené. Boj sice přežila, ale přišla a ruku, což skrze pouto způsobilo Vypovězené velkou bolest. Nakonec však ze stanice uprchli do bezpečí na Telos IV.\n\nZde se dostali až do polární stanice, kde sídlila Atris se svými echanijskými služebnými. Ta byla natolik zaneprázdněna Vypovězenou, že přehlédla přítomnost Kreiy, jež dokonale maskovala svou skutečnou identitu. Kreia vydírala Attona, aby sloužil Vypovězené, jinak vyzradí jeho tajemství, jež odhalila čtením jeho mysli. Na dalších cestách pak Kreia učila Vypovězenou Síle, vzácných technikách, o historii, a také pověděla vše „podstatné“ o Sithech, kteří je pronásledují. Když se Vypovězená příliš přikláněla ke světlé straně, stahovala ji k temné straně a naopak. Kreia dbala, aby její nová žákyně neviděla dění v galaxii a důsledky svých činů tak černobíle jako Jediové nebo Sithové.\n\nTak Vypovězené pomáhala najít ukrývající se poslední mistry Jedi na Dantooinu, Nar Shaddaa, Onderonu a Korribanu. Během cesty přibývali na palubě Ebon Hawku další spojenci, mezi nimiž si Vypovězená budovala velmi silná pouta, a prostřednictvím sebe samé jako Rány v Síle vysílala silné pulzy ozvěn. Kreia přistoupila k další fázi svého plánu. Svou mocí oživila šíleného wookije Hanharra, aby ulovil svou dávnou kořist Miru na Malachoru V. Zmanipulovala vůdce Mandalorianů, aby pomáhal Vypovězené a na oplátku je chránila před Nihilusovými Sithy, tajně provádějícími rituál v hrobce Freedona Nadda. Na Dantooinu zmanipulovala bývalého žáka Vypovězené Micala tak, že si nebyl schopen vůbec uvědomit její přítomnost, a prováděla na něm pokusy. Na Onderonu si Kreia uvědomila, že je Vypovězená už dostatečně silná postavit se Sithům přímo, tak oživila plukovníka Tobina podobně jako Hanharra, a namluvila mu, že odláká pozornost Sithů od Onderonu, když řekne Nihilusovi, že se mnoho Jediů ukrývá na Telosu.\n\nPotom Kreia řekla, že je čas se vrátit na Dantooine do obnovené akademie Jediů. Vypovězená předstoupila před trojici mistrů, kteří ji donutili vzdát se již téměř úplně obnovené Síly. Považovali její vliv na galaxii za příliš silný a nekontrolovatelný a označili ji za hrozbu horší než Sithové. Zasáhla ale Kreia, která je obvinila z hlouposti, zbabělosti, arogance a z neschopnosti. Všechny tři mistry nejprve zbavila spojení se Silou a pak je zabila. Přijala zpět identitu Darth Trayi a nechala se zajmout Briannou, jednou z Atrisiných služebných. Při rozmluvě s Atris odhalila, že tato jedijská mistryně již dlouho kráčí po temné cestě, aniž by si to sama uvědomila, sžírána starými křivdami, zradou a nenávistí, a také sithskými holokrony. Kreia tedy symbolicky zanechala Atris svůj titul Paní zrady, a vydala se na Malachor V sledovat past, kterou nalíčila na Nihiluse. Na Telosu na něj žádný Jedi nečekal, jen ho na můstku jeho lodi Ravageru konfrontovala Vypovězená. Traya věděla, že Nihilus nebude schopen vysát Sílu z další Rány v Síle, což ho oslabilo. Jeho smrt dokončila obnovu spojení Vypovězené se Silou.\n\nTraya plánovala spáchat sebevraždu, aby zabila sebe, Vypovězenou i Sílu prostřednictvím jejich Pouta a Ran v Síle. Nakonec se rozhodla počkat v jádře Trayuské akademie. Vypovězená nejprve zprovodila ze světa Darth Siona zlomením jeho vůle, čímž zacelila další Ránu v Síle. Ten ji ještě varoval, jak nebezpečná Traya je. Pak konfrontovala samotnou Darth Trayu a usekla jí druhou ruku. Traya na ni vypustila mocnou Silovou bouři a tři telekineticky ovládané světelné meče, avšak ani ty nedokázaly Vypovězenou zastavit.\n\nI přes všechny zrady a manipulace dokázala Vypovězená zlomené Darth Traye odpustit a nabídla ji vykoupení. Traya odvětila, že už zachráněná je, a dodala, že je dojatá, jak skvělé vycvičila žáky. Ji označila za nejlepší studentku, jakou kdy měla, a poděkovala ji, že nikdy nebyla ani Jediem, ani Sithem, ale sama sebou. Před svou smrtí ji odhalila budoucnost galaxie, včetně osudu jejích spojenců. Na závěr vyjádřila naději, že Vypovězená bude následovat Revana do Neznámých oblastí. Pak zemřela a její tělo zničil znovu aktivovaný generátor temné hmoty, který roztrhal na kusy celý Malachor V, čímž byla zahlazena poslední Rána v Síle.\n\n\n"}
{"id": "184637", "url": "https://cs.wikipedia.org/wiki?curid=184637", "title": "Suwałki", "text": "Suwałki\n\nSuwałki, česky Suvalky, (, ) jsou městem v severovýchodním Polsku, poblíž hranic s Litvou a Běloruskem. Žije zde 69 281 obyvatel (2008). \"Suwałki\" jsou po Białystoku druhým největším městem Podleského vojvodství. Do roku 1999 byly sídlem Suwałského vojvodství.\n\nVe městě se narodili polský režisér Andrzej Wajda, izraelský politik David Stern či silák Joseph Greenstein.\n\n\n\n"}
{"id": "184638", "url": "https://cs.wikipedia.org/wiki?curid=184638", "title": "Náboženská společnost českých unitářů", "text": "Náboženská společnost českých unitářů\n\nNáboženská společnost českých unitářů (NSČU) je samostatná, správně i duchovně nezávislá právnická osoba. Organizační uspořádání a působení NSČU jsou demokratické. V čele společnosti i jednotlivých obcí jsou orgány a funkcionáři volení v tajných volbách. Nejvyšším zákonodárným, rozhodčím a dozorčím orgánem NSČU je Sněm NSČU. Jeho výkonným orgánem je Správní sbor NSČU, který je Sněmu odpovědný.\n\nČeské unitářství vzniklo nedlouho po vyhlášení samostatné Československé republiky, 9. 4.1922, kdy Norbert Fabián Čapek založil obec Svobodného bratrství. Unitáři u nás byli uznáni a zaregistrováni v roce 1930 jako Náboženská společnost unitářů československých.\n\nUnitářství je dnes v mnohých ohledech podobné ostatním náboženstvím, má dávnou tradici, hrdiny a mučedníky, známé průkopnické osobnosti ve vědě i jiných oblastech a také organizační systém pro své aktivity. Nabízí duchovní, teologické a filosofické myšlenky a spisy, snaží se pomoci člověku vést lepší život v lásce, moudrosti, pokoře a naději.\n\nNa rozdíl od jiných náboženských proudů o sobě netvrdí, že bylo založeno na základě zjevení, zázraku nebo nadpřirozené zkušenosti. Neexistuje zde žádné “vyznání víry” ve smyslu kréda nebo dogmata, žádná kniha, chápaná jako jediné a jedinečné svaté písmo. Při shromážděních se využívá literatura, poezie, náboženské texty různých tradic a kultur, z minulosti i ze současnosti. Důležitá je inspirace, povzbuzení, předání radosti a moudrost.\n\nRespektování a rozvíjení plurality názorů, důraz na toleranci a snášenlivost jsou pravděpodobně jedním z nejzřetelnějších znaků, kterými se unitářství liší od tzv. tradičních náboženství.\n\nUnitářství vznikalo na různých místech zejména od 16. století jako hnutí zejména odporující učení o Boží Trojici, v průběhu akcentující důraz na svobodu svědomí a svobodu náboženského názoru. Sjednocujícím je důraz na bratrství při respektu ke konkrétnímu náboženskému prožívání. Nejvýznamnějším směrem je transylvánské unitářství, reprezentované zejména osobou Francise Dávida.\n\nV dubnu 2004 přijal Sněm NSČU následující principy:\n\n1. Svoboda svědomí a přesvědčení\n\"Svoboda svědomí a přesvědčení patří mezi základní práva člověka. Jako unitáři jsme toho názoru, že svobodu si má uchovat člověk i na duchovní cestě. Protože každý člověk je zcela jedinečnou bytostí, každému také přísluší svoboda hledat svou cestu k Bohu, pravdě, štěstí a smyslu života.\"\n\n2. Tolerance a porozumění druhým\n\"Upřednostňujeme takovou formu tolerance, která se snaží druhým porozumět, pochopit je a nechat se jejich názory obohatit. Tento postoj neuplatňujeme jen uvnitř náboženské společnosti, ale i mimo ni. Na základě toho respektujeme každý názor, který vede ke kladným životním hodnotám.\"\n\n3. Používání kritického rozumu i v náboženství\n\"Charakteristickým rysem naší duchovní cesty je hledání a objevování pravdy. Na této cestě skrze vlastní zkušenost a kritickým zvažováním čerpáme z moudrosti náboženství, filozofie, vědy, umění, literatury a dalších zdrojů.\"\n\n4. Harmonický rozvoj osobnosti\n\"Ať v mládí nebo ve vyšším věku, člověk se vždy může snažit o vlastní zdokonalování. V našem společenství chceme člověka inspirovat tak, aby byl tvůrčí a rozvíjející se osobností a aby pečoval o své tělesné a duševní zdraví.\"\n\n5. Soucítění, rovnost a spravedlnost v mezilidských vztazích\n\"Láska k bližnímu předpokládá soucítění, rovnost a spravedlnost, které vedou k tomu, abychom se otevírali druhým i světu. Svědomí je nám pak vodítkem při našich konkrétních životních rozhodováních.\"\n\n6. Respektování hodnoty a důstojnosti každého člověka\n\"Každý člověk je neopakovatelnou bytostí a potřebuje žít tak, aby byla zachována jeho lidská důstojnost. Nikdo nesmí být diskriminován pro svou víru, rasu, národnost, věk, pohlaví, sexuální orientaci, politické přesvědčení nebo jinak.\"\n\n7. Pomoc druhým a sociální odpovědnost\n\"Nedílnou součástí naší duchovní cesty je pomoc druhým. Služba bližním je praktickou zkouškou našeho duchovního života. Proto podporujeme všechny snahy o sociální spravedlnost v místním i celosvětovém měřítku.\"\n\n8. Úcta k životu a přírodě\n\"Svět je navzájem propojeným celkem, o který je třeba pečovat a chránit jej. Člověk je jednou z jeho součástí. Jako unitáři chováme úctu k životu, která nás vede k spoluodpovědnosti za stav přírody a světa, a proto podporujeme všechny aktivity, které se snaží nenásilným způsobem tento princip rozvíjet a naplňovat.\"\n\n9. Demokratický způsob rozhodování\n\"Organizační záležitosti a sporné otázky řešíme demokraticky s vědomím nedokonalosti tohoto způsobu rozhodování.\"\n\n \n\n"}
{"id": "184639", "url": "https://cs.wikipedia.org/wiki?curid=184639", "title": "Coelurosaurichnus", "text": "Coelurosaurichnus\n\nCoelurosaurichnus tatricus (ichnotaxon, popsaný pouze jako stopa) byl pravděpodobné dvounohý dravý dinosaurus (teropod, podobný severoamerickému rodu \"Coelurosaurus\" - odtud název). Měřil pravděpodobně 2-3 metry na délku, byl tedy malým dinosaurem. Tříprstá stopa, patřící tomuto taxonu je jediným dokladem existence dinosaurů na území dnešní Slovenské republiky. Druhové jméno \"tatricus\" odkazuje na místo nálezu stopy, na úpatí Vysokých Tater.\n\nV sousední České republice byla nalezena velmi podobná stopa na počátku 90. let u Červeného Kostelce. Navíc byla v roce 2003 objevena i fosilizovaná kost iguanodontida.\n\n"}
{"id": "184642", "url": "https://cs.wikipedia.org/wiki?curid=184642", "title": "Helen Thomasová", "text": "Helen Thomasová\n\nHelen Thomasová (8. srpna 1920 - 20. července 2013) byla americká novinářka, sloupkařka v titulech Hearstovy korporace a členka White House Press Corp. 57 let pracovala pro agenturu United Press International (UPA) a proslula jako korespondentka z Bílého domu, kterou se stala v roce 1961. Za celou dobu kladla své dotazy devíti prezidentům počínaje Johnem Fitzgeraldem Kennedym.\n\n"}
{"id": "184646", "url": "https://cs.wikipedia.org/wiki?curid=184646", "title": "Bělostok", "text": "Bělostok\n\nBělostok, , (litevsky \"Balstogė\", rusky \"Белосток\", bělorusky \"Беласток\", jidiš \"ביאַליסטאָק\", slovensky \"Bielostok\") je hlavní a největší město Podleského vojvodství v severovýchodním Polsku. Leží na řece Biała, 44 kilometrů od hranic s Běloruskem. Žije zde obyvatel. Mezi 16 hlavními městy vojvodství Polska, Bělostok je 2. městem podle hustoty osídlení, 11. podle počtu obyvatel a 13. podle rozlohy. Bělostok plní funkci administračního, hospodářského, vědeckého a kulturního centra regionu. Město s přilehlými okresy tvoří bělostockou aglomeraci. Bělostok je univerzitním městem, má zde sídlo mezinárodní akademická organizace Centrum informací a organizace výzkumu veřejných financí a daňového práva zemí Střední a Východní Evropy, a to na zdejší právnické fakultě. Vedle univerzity se v Bělostoku také nachází Lékařská akademie.\n\nEtymologický základ názvu Białystok jsou slova „biały“ (bílý) a „stok“ (soutok). Řeka protékající městem nese název „Biała“ (Bělá), jedna z verzí ukazuje na to, že název města pochází právě odtud. V dnešní polštině slovo „stok“ znamená \"svah\", a tak se zdejší obyvatelé mylně domnívají, že jde o Bílý svah. Samotný název se skloňuje jako dvě slova, ačkoliv se cca od 15. století píše dohromady. V polštině tedy 2. pád zní \"Białegostoku\", nikoliv \"Białystoku\". I když město má český historický název \"Bělostok\", často se v médiích objevuje název města v původním znění, ale s českým skloňováním. Situace je podobná jako u názvu Vratislavi, kdy je namísto českého názvu používán polský – \"Wrocław\".\n\nArcheologické nálezy ukazují, že první osídlení na území dnešního Bělostoku jsou z doby kamenné. Hroby starověkých osadníků se nalézají v městské čtvrti Dojlidy. V rané době železné byla oblast osídlena Prusy, Jatvingany a lidem zarubiněcké kultury, kteří zde stavěli mohyly (přesněji kurhany), hrobky svých vůdců, v oblasti nynější vsi Rostołty. Od těchto dob byl Bělostok křižovatkou kultur. Díky obchodním cestám spojujícím Černé moře s Baltským se rozvíjela osídlení jatvingské, staroruské a polské kultury.\n\nV raně feudálním období tato oblast zůstávala bez příslušnosti k některému ze sousedních států. Rivalita mezi řádem německých rytířů, Litvou, mazovskými a ruskými knížaty skončila tím, že ve 14. století byla území dnešního města přičleněna k Litvě.\nPoté, co Litva přijala západní křesťanství (1385 – polsko-litevská unie v Krevě), se začali v Białystoku objevovat misionáři, nejčastěji německého původu. První písemná zmínka o Bělostoku pochází z roku 1426 a je uvedena v dokumentu, v němž velkokníže litevský Vitold dává ves \"Bielszczany Stok\" Matěji z Tykotína.\nV polovině 15. stol. přešla území pod správu žmuďského bojara Jakuba Raczka Tabutowicze. Jeho rodina vybudovala první dvory v Dojlidech a v Bělostoku.\n\nV místě dnešního Náměstí Kościuszka, se křižovaly cesty do Suraže, Wasilkowa a Chorošti a právě kolem této křižovatky začala spontánní výstavba města. Kolem roku 1547 byl v místě dnešního kláštera Sester milosrdenství zbudován dřevěný kostel, u kterého byla roku 1578 postavena krčma. V letech 1617–1626 byl postaven dodnes zachovaný Starý farní kostel z nadace maršálka Piotra Wiesiołowského. Piotr Wiesiołowský nechal také postavit zděný goticko-renesanční zámek.\n\nRod Branických je považován za zakladatele moderního města. Stefan Mikuláš Branický pověřil nizozemského architekta Tylmana van Gameren přebudováním zámku Wiesiołowských v barokní rezidenci. Tato rekonstrukce kompletně změnila vzhled budovy, která díky tomu získala jméno „Versailles severu“. Byla dodána například jónská kolonáda a velké množství soch. Další práce na rekonstrukci zámku pokračovaly za syna Stefana Mikuláše Branického – Jana Klemense Branického a jeho ženy Izabely Poniatowské. Město, rostoucí ve stínu Paláce Branických, dostalo městská práva okolo roku 1692. Z roku 1727 pochází první zmínka o bělostockém pravoslavném kostele, který se nacházel v místě dnešní pravoslavné katedrály sv. Mikuláše. V roce 1745 začala stavba bělostocké radnice. Téhož roku založil J. K. Branický první vojenské učiliště v Polsku – Vojenskou školu stavebnictví a inženýrství. Roku 1769 se poblíž Białystoku odehrála bitva pod Olmontami mezi barskými konfederáty a vojsky cara, jež v bitvě zvítězila.\n\nV 19. století město změnilo svůj rezidenční charakter na administrativní a průmyslový. V letech 1807–1915 byl Bělostok na hranicích s Ruským Impériem. Do roku 1842 bylo město hlavním městem obvodu bělostockého, poté bylo připojeno do grodeňské gubernie. Po listopadovém povstání 1830–1831 se poblíž města ustavila celní hranice mezi Kongresovým Polskem a Ruskem, což vyvolalo vlnu ekonomické migrace lodžských továrníků. To přispělo k dynamickému rozvoji tenkrát ještě provinciálního městečka, jež dostalo přezdívku \"Manchester severu\". Roku 1862 byla přes Bělostok vybudována železnice z Varšavy do Petrohradu, jež také přispěla k hospodářskému rozvoji města. Roku 1892 byl spuštěn systém potrubí. V letech 1915–1919 bylo město okupováno německou armádou.\n\nRoku 1920 vyhrálo polské vojsko v Bělostocké bitvě nad bolševiky, a tím uvolnili město z ruské okupace. Do 1939 bylo město už v nezávislém Polsku hlavním městem bělostockého vojvodství. V říjnu 1939 po rozdělení Polska byl Bělostok připojen k Běloruské SSR a dostal status hlavního města bělostockého obvodu. V červnu 1941 město obsadil Wehrmacht, vojsko Třetí říše, došlo zde k bitvě. Ke konci července téhož roku vytvořili nacisté bělostocké ghetto, v němž roku 1943 povstala vzpoura. Bělostočtí Židé byli nakonec vyvražděni ve vyhlazovacích táborech v Treblince a v Majdanku. V červenci 1944 se odehrály těžké boje o osvobození Bělostoku, které město velmi poškodily. Po 2. světové válce zrekonstruované město navždy ztratilo svůj předchozí charakter, který byl dědictvím jeho historie. Díky poválečným migracím venkovského obyvatelstva se Bělostok zvětšil několikanásobně. V tomto období vznikly početné vyšší školy a nová průmyslová střediska. Od roku 1999 se hlavní město podleského vojvodství dynamicky rozvíjí. V roce 2006 zabral Bělostok další 4 obce.\n\nMěstem protéká řeka Biała, která je levým přítokem Supraśli.\n\nPodnebí Bělostoku je výrazně chladnější než v jiných nížinných částí Polska. Průměrná teplota v lednu je v hranicích od –4 do 6 °C, jsou tedy nejnižší v Polsku. Průměrná roční teplota je okolo +7 °C. Počet mrazivých dní je od 50 do 60, s námrazami od 110 do 138 dní a čas pokrytí sněhem od 90 do 110. Průměrná suma ročních srážek je okolo 550 mm a vegetační doba trvá od 200 do 210 dní.\n\nNachází se v oblasti, které se říká „Zelené plíce Polska“. Zhruba 32 % jeho povrchu je pokryto zelení. Parky a náměstí a také 1779 ha lesů, které se nacházejí v hranicích města tvoří specifické a zdravé mikroklima. V oblasti Bělostoku jsou dvě přírodní rezervace. Městská aglomerace sousedí s Narewským národním parkem. Takové umístění přírodní rezervace v bezprostřední blízkosti města je unikátní. Díky těmto hodnotám byl Bělostok roku 1993 jako první město v Polsku přijat do mezinárodního projektu „Síti zdravých měst“ řízeného Světovou zdravotnickou organizací. Na ploše města se nacházejí 3 přírodní rezervace:\n\nBělostok leží na Bělostocké vysočině (), která je částí makroregionu Severopodleská nížina (pol. \"Nizina Północnopodlaska\"). Nachází se ve střední části podleského vojvodství.\nPodle dat z 1. ledna 2009 rozloha města je 102,12 km². Bělostok leží v historické části Podlesí. Díky zeměpisným podmínkám (město leží v sousedství Běloruska, Litvy a Ruska) v průběhu dějin v Białystoku spolu žili lidé různých kultur, vyznání a národů, což mělo vliv na specifický charakter města.\n\nZ významných památek se ve městě nachází například palác Branických, pravoslavný chrám sv. Mikuláše, kostel sv. Rocha. V okolí města je celá řada přírodních parků. Pozoruhodný je též pravoslavný klášter v Supraślu s výstavou ikon. V nedalekých Bohonikách můžeme navštívit funkční mešitu polských Tatarů.\n\nS Białystokem je také spojeno esperanto, mezinárodní pomocný jazyk vytvořený místním rodákem Ludvíkem Lazarem Zamenhofem. U příležitosti 150. výročí jeho narození se zde v červenci 2009 za podpory města uskutečnil 94. Světový esperantský kongres.\n\n\n\n\n\n\n\n"}
{"id": "184648", "url": "https://cs.wikipedia.org/wiki?curid=184648", "title": "Otomanská kultura", "text": "Otomanská kultura\n\nOtomanská kultura je archeologická kultura spadající do starší až střední doby bronzové, podle Reineckeho BA až BB. Vyskytovala se na území Sedmihradska, východního Maďarska a východního Slovenska. \n\nKultura byla pojmenována Jánem Nestorem podle lokality Otomani v Rumunsku, výkopy zde prováděl M. Rosku. Jednalo se o opevněné sídliště s příkopem a valem. Lid otomanské kultury obýval také území na východním a středním Slovensku, avšak nevznikl tu a dostal se sem již jako hotová kultura z horního Potisí a karpatskými průsmyky se snažil proniknout do Malopolska.\n\nJiné názvy: starší slovenské pojmenování je hornopotiská keramika n. kultura hornopotiská, maďarské pojmy pak kultura nádob se spirálovitými vypnulinami a kultura Füzesabony, v novější době otomansko-füzesabonský komplex. \n\n\nNa pohřebištích otomanské kultury se setkáváme s biritualitou. Nejstarší hroby jsou ještě kostrové, ale postupně přibývá hrobů žárových.\n\nKostrové pohřby byly ve skrčené poloze v obdélníkových hrobech ve směru sever-jih, nebo jih-sever. Pohřbívání bylo rozlišeno také podle pohlaví – muži na pravém boku a ženy na levém. Mrtví dostávali nádoby s potravou a nápoji, pochovaní byli ve slavnostních oděvech s osobními šperky někdy se zbraněmi a nástroji. Podobná byla i výbava hrobů žárových.\n\nProzkoumanými pohřebišti jsou například Nižná Myšľa, Streda nad Bodrogom na Slovensku, Tiszafürede v Maďarsku.\n\n\nZávěr starší doby bronzové, tedy BA, je obecně dobou budování opevněných sídlišť a ani u této kultury tomu není jinak, prakticky se nesetkáváme s neopevněnými sídlišti. Otomanská hradiska ovšem nesou známky násilného zániku, na rozdíl od současných maďarovských hradisek, která byla až na výjimky opuštěna úmyslně.\n\nBarca u Košic – jedná se o poněkud malý (39x45 m) opevněný areál.\nSpišský Štvrtok – je označován také jako slovenské Mykény. Oválná plocha sídliště byla ohrazena dvojitou kamennou zdí a hlavní bránou s dvěma bastiony.\n\nV Gánovcích byla objevena kultovní studna vytesaná v travertinové kupě. Studna byla vydřevená a dosahovala hloubky 8 m. Na dně byly nalezeny dřevěné předměty, textilie, pohárky z březové kůry, lidská lebka a hlavně rukojeť železné dýky (raný import z centra černé metalurgie někde v Přední Asii).\n\nJe sídliště a pohřebiště v poloze \"Várhegy\" nad soutokem Hornádu a Olšavy u Slovenské obce Nižná Myšľa na Košicku, soustavně zkoumaná od roku 1977. Kromě rozsáhlého pohřebiště zde byly odkryty dvě fáze osady, starší, s dobou trvání od 17. století př. n. l. asi 200 let, druhá desetinásobně větší, trvající pouze cca 50-100 do svého zániku v počátku střední doby bronzové (cca 1450–1400 př. n. l.)\n\nOpevnění ve starším období tvořil val zpevněný kůly, příkop a zachycena byla i brána zpevněná kameny. Domy byly seřazeny ve dvou řadách a tvořily ulice. Osadu obývalo asi 150-200 obyvatel. Sídlištní vrstva poskytla důkazy o výkonu řemesel, včetně kovolitectví a hrnčířství. Hroby řemeslníků byly odkryty i na pohřebišti. V mladším období měl nový val kamennou plentu. Zajímavostí je, že druhá fáze se rozprostřela přes přilehlé pohřebiště, přičemž pohřby nebyly respektovány, což je možné vysvětlit jako reakci na velmi naléhavou potřebu výstavby většího hradiště. Místo staré osady bylo zarovnáno a domy byly postaveny na jiném schématu. Počet obyvatel se v této fázi zvýšil na 300-350. Pokračoval výkon řemesel, je prokázáno zpracování místních zdrojů mědi. Obě fáze hradiště zanikly požárem, alespoň částečným, je ale pravděpodobné další přežívání zbytku otomanských obyvatel.\n\nOtomanská keramika byla bohatě zdobena trnovitými vypnulinami lemovanými spirálami a rozmanitou rytou výzdobou. Typologicky byla velmi variabilní – džbánky, misky, hrnky, dvouuché a čtyřuché amfory, zásobnicovité hrnce. Spodní část nádob bývá zdrsněna slámováním, prstováním, nebo hřebenováním, pro vyniknutí horních zdobených částí.\n\n"}
{"id": "184653", "url": "https://cs.wikipedia.org/wiki?curid=184653", "title": "Wings (hudební skupina)", "text": "Wings (hudební skupina)\n\nWings byla rocková superskupina založená ex-Beatlem Paulem McCartneym v dubnu roku 1971. Wings dosáhli ohromných úspěchů v 70. letech a začátkem 80. let, navzdory tomu, že se personální obsazení skupiny téměř neustále měnilo.\n\nPouze tři členové skupiny byli ve všech verzích Wings: McCartney, jeho žena Linda a Denny Laine, bývalý kytarista a zpěvák skupiny Moody Blues.\n\nKdyž se v roce 1970 rozpadla skupina Beatles, Paul McCartney pracoval na svém debutovém sólovém albu \"McCartney\". Doprovodné vokály nazpívala jeho žena Linda, se kterou se oženil v předešlém roce. McCartney trval od počátku jejich manželství na tom, aby se Linda účastnila jeho hudebních projektů, protože nechtěl, aby byli odloučeni v době, kdy by byl na nějakém turné. Na druhém sólovém albu \"Ram\" McCartney přidal vybrané hudebníky, včetně bubeníka Denny Seiwella, který prošel tajným výběrem Paula a Lindy, než byl přijat.\n\nV srpnu 1971 se k Paulovi a Lindě připojili Denny Seiwell a kytarista Denny Laine, aby nahráli třetí Paulův post-Beatlovský projekt na značce Apple Records. Výsledkem bylo album \"Wild Life\", kde bylo poprvé zmíněno jméno skupiny Wings.\nAby zachytili spontánnost živého vystoupení, bylo u pěti z osmi skladeb použito prvního záznamu ve studiu.\n\nŘíká se, že na jméno kapely přišel McCartney v nemocnici, když Linda rodila jejich druhé dítě Stellu McCartney. Paul McCartney vzpomíná ve filmu Wingspan, že to bylo \"trochu dramatické\", když se při porodu vyskytly komplikace a Linda i dítě málem zemřeli. Když se Paul vroucně modlil, vybavil se mu obrázek křídel (anglicky wings). Rozhodl se novou skupinu pojmenovat \"Wings\".\n\nV roce 1972 McCartney do sestavy přibral bývalého kytaristu Spooky Tooth Henry McCullougha a Wings se vydali na turné po britských univerzitách (Wings University Tour) a později po Evropě (Wings Over Europe Tour), kdy cestovali v dodávce a neodehráli ani jednu skladbu od Beatles.\n\nV únoru 1972 Wings vydali singl nazvaný \"Give Ireland Back to the Irish\" odpověď na události Krvavé neděle. Vysílání písničky bylo na BBC zakázáno pro její antiunionistický postoj a na BBC Radio 1 bylo pouze uváděno, na kterém místě žebříčku je „nahrávka od Wings“. I přes takováto omezení ve vysílání dosáhla písnička 16. pozice v žebříčku UK, 1. pozice v Irsku a 1. pozice ve Španělsku.\n\nOdpovědí na zákaz vysílání byl singl s dětskou písničkou \"Mary Had a Little Lamb\" (Mary měla jehňátko). V listopadu 1972 následoval singl \"Hi, Hi, Hi\", který byl na BBC zakázán pro údajnou propagaci sexu a drog. Místo toho byla hrána B-strana \"C Moon\" Singl se dostal do Top 5.\n\nKoncem roku 1972 McCartney pro album \"Red Rose Speedway\" překřtil skupinu na Paul McCartney and Wings. Album obsahovalo první hit umístěný na 1. pozici v americkém žebříčku, romantickou baladu \"My Love\".\n\nBěhem desetiletého období prošla skupina Wings mnohými personálními změnami a dvakrát byl redukována na pouhé jádr,o které tvořilo trio Paul-Linda-Denny. (Seznam od 1978 do 1981 neobsahuje členy Rockestra - skupiny hudebníků, které můžeme slyšet na albech \"Back to the Egg\" a \"Concerts for the People of Kampuchea\".)\n\n\n"}
{"id": "184654", "url": "https://cs.wikipedia.org/wiki?curid=184654", "title": "Nové Chalupy", "text": "Nové Chalupy\n\nNázev Nové Chalupy má více sídel:\n"}
{"id": "184656", "url": "https://cs.wikipedia.org/wiki?curid=184656", "title": "Wookieepedia", "text": "Wookieepedia\n\nWookieepedia (známá jako Star Wars Wiki) je wiki encyklopedie o Star Wars, zahrnující informace o celém fikčním světě Star Wars.\n\nWookieepedia má obdobný vzhled jako Wikipedie, používá stejný software MediaWiki, s Wikipedií však organizačně nic společného nemá. Vznikla jako anglofonní projekt, postupně však vzniklo několik jejích jazykových mutací. Anglická verze má v současnosti přes 100 000 článků. Jedná se o vůbec největší stránku o Starwars na světě. K nalezení jsou zde nejnovější a nejúplnější informace z tohoto světa a z dění okolo tohoto světa. Popsány jsou zde filmy, knihy, komiksy i hry. Obsahuje detailní databázi o postavách, místech a událostech v celém univerzu.\n\nByla založena 4. března 2005 Chadem Barbrym.\n\n"}
{"id": "184659", "url": "https://cs.wikipedia.org/wiki?curid=184659", "title": "Dějiny Hradce Králové", "text": "Dějiny Hradce Králové\n\nTento článek je součástí hlavního článku Hradec Králové, pojednávající o historii věnného města českých královen.\n\nKrajina na soutoku Labe s Orlicí, jíž dominuje město Hradec Králové, byla obydlena již v době předhistorické. Archeologické naleziště na okraji města v Plotištích nad Labem vykazuje několikanásobné osídlení jak z období pravěku, tak z doby římské. Kumulace pravěkých kultur na jednom místě v blízkosti brodu přes Labe a charakter nálezů dokazují, že po celé dlouhé úseky svého osídlení měla tato významná lokalita ráz obchodního střediska. Již v 10. století vzniklo zde slovanské hradiště rodu Slavníkovců s rušným tržištěm, ovládajícím starou obchodní stezku od Krakova přes Náchod k Praze.\n\nKdyž roku 995 došlo ke sjednocení českých kmenů pod vládou Přemyslovců, stal se Hradec sídlem knížete a správním střediskem rozsáhlého území severovýchodních Čech po obou stranách Labe podle jeho toku od Dvora Králové až k Pardubicím. Ve 12. století zaujímá Hradecko již několik správních okrsků, spojených v celou provincii se čtyřmi hrady, purkrabským soudem a arcijáhenstvím.\n\nOsudový význam pro vývoj městského osídlení mělo 13. století, kdy se za Přemysla Otakara I. roku 1225 stal hrad s tržním předhradím svobodným královským městem. Ještě ve 13. století byl postaven nový gotický královský hrad, kde často přebývali Přemysl Otakar I., Václav I., Přemysl Otakar II. i Václav II. Hradec ustanovil Václav II. za část věna českým královnám, které na hradě žily jako vdovy. Založení města bylo zprvu hospodářským a právním aktem, urbanistický dosah městského založení se dostavil později, teprve na přelomu 13. a 14. století. Na rozvoji města se podíleli němečtí kolonisté a početná vrstva kupců a řemeslníků, kteří osídlili ostroh v celém rozsahu. Tehdy se vytvořila i půdorysná osnova původní městské fortifikace, vedené při úpatí návrší kolem celého jeho obvodu.\n\nVe 14. století vzrostla prestiž města, jehož hlavou byl královský rychtář, městská rada a obecní starší. Spravovali městskou pečeť s českým lvem, kterou známe již od roku 1362. Hospodářskou základnu města posílily výhody a dary, které městu potvrdili čeští panovníci Jan Lucemburský, Karel IV. i Václav IV. Došlo ke kodifikaci městského zřízení; monopolní postavení městských řemesel a tím i výsadní postavení hradeckých cechů bylo zaručeno právem mílovým, příjmy měšťanů zaručovalo zase právo várečné. V té době byl Hradec Králové svým významem, rozlohou a počtem obyvatel nejvýznačnějším českým městem po Praze.\n\nHmotným dokladem bohatství města v době, kdy v Hradci sídlil skvělý dvůr královny Elišky Rejčky, je chrám sv. Ducha z počátku 14. století. Velký stavební ruch se vyvinul také v obou podměstích, v západním Pražském u Labe a ve východním Mýtském u Orlice. Jejich území tvořila bohatá spleť patnácti ostrovů mezi rameny obou řek, která spojovalo šestnáct mostů. Na předměstích bylo sedm farních kostelů, dva kláštery a tři špitály pro chudé a nemocné, při nichž byly také kostely.\n\nVýbuch husitské revoluce, při kterém se město postavilo na stranu Jana Žižky, sice počeštil město, ale zároveň je ochudil o četné umělecké a stavitelské památky. Žižka byl roku 1424 pochován v chrámu sv. Ducha. Ke konsolidaci hospodářského a kulturního života došlo až za vlády Jiřího z Poděbrad a Vladislava Jagellonského. Král Jiří městu přál. Za jeho vlády byl opraven chrám sv. Ducha, pořízena nová kruchta a postavena honosná kašna na náměstí, která ovšem byla roku 1782 stržena. Písmeno „G“ v městském znaku vysvětluje tradice jako králův monogram. Jiří z Poděbrad i Vladislav Jagellonský potvrdili městu stará privilegia a tak se Hradec Králové mohl znovu zařadit mezi nejbohatší města.\n\nDemokratizace, projevující se zvýšeným uplatňováním městského stavu, byla živnou půdou pro odboj českých královských měst proti císaři Ferdinandovi I., který usiloval o mocenskou politiku svého rodu. Odpovědí byla roku 1547 konfiskace majetku města a ztráta politických práv dosazením královského rychtáře, ochuzení půjčkami, daněmi a pokutami. Část majetku byla sice roku 1562 městu vrácena, ale vůdčí postavení v kraji město ztratilo.\n\nZ těžkých hospodářských poměrů vyvedl město primas Martin Cejp z Peclinovce. Výsledkem jeho více než třicetiletého působení na radnici byla velkorysá renesanční přestavba města, nové dláždění, úpravy radnice, opevnění, stavba školy, Pražské brány a Bílé věže, která je od té doby nejtypičtější a nepředstiženou hradeckou dominantou. Cejp pečoval rovněž o úroveň hradeckého latinského školství. V jeho době byli v čele hradecké školy vynikající rektoři Valentin Kochan z Prachové a Jan Kampanus Vodňanský. Významnými rodáky 16. století byli Cyprian Lvovický ze Lvovic a Václav Plácel z Elbinku. Období třicetileté války bylo pohromou pro město. Umístění císařské posádky a švédská okupace sužovaly město hmotně i duchovně. Švédské vpády postihly Hradec nejen vysokým výpalným, ale i těžkými ztrátami na obytných domech na předměstích a na uměleckých a stavebních památkách. Rozsáhlá a lidnatá předměstí byla fortifikacemi a požáry proměněna v poušť.\n\nV roce 1664 bylo v Hradci Králové zřízeno biskupství. Farní kostel sv. Ducha se stal katedrálním chrámem, při kterém byla zřízena šestičlenná kanovnická kapitula. Církev se snažila válkou zbídačelé město kulturně a duchovně povznést. Stavební aktivitou biskupa a jezuitů, kteří si dokázali obstarat vynikající umělce, nabylo město barokní tvářnosti. Na náměstí vyrostla monumentální stavba chrámu Nanebevzetí Panny Marie s jezuitskou kolejí (dnes Nové Adalbertinum), biskupský palác, vznosná kaple sv. Klimenta, nový morový sloup a v místech bývalého hradu kostel sv. Jana Nepomuckého.\n\nK dalšímu stavebnímu vývoji nedošlo pro válku o rakouské dědictví a válku sedmiletou. Žalostný osud města dovršil požár roku 1762, kdy téměř polovina města podlehla ohni, který založili současně na několika místech pruští vetřelci. Pruské vpády do země přinutily Josefa II., jako spoluvladaře Marie Terezie, k rozhodnutí, vybudovat z Hradce Králové vojenskou pevnost. Stavbě pevnosti, prováděné s přestávkou v letech 1766 až 1789, musela ustoupit obě předměstí. Obyvatelstvo bylo vystěhováno za vnější okraj inundační oblasti pevnosti, do nově založených obcí Nového Hradce Králové, Kuklen, Farářství a Pouchova. Soustavu hradeb doplňovaly účelové budovy, z nichž některé se zachovaly dodnes.\n\nGermanizace, kterou přinesla vláda Josefa II., dala městu zevní německý ráz. Vlastenecká tradice však žila ve městě od dob Bohuslava Balbína a matematika Stanislava Vydry, kteří se oba v Hradci Králové narodili. V první polovině 19. století, v době českého národního obrození, se město slavně zapsalo do historie. Kulturní a společenský život obrozeneckého Hradce se tehdy soustřeďoval kolem čtyř institucí: divadla, gymnázia, semináře a nakladatelství s knihkupectvím Jana Hostivíta Pospíšila. Tento významný vlastenecký nakladatel stál v čele nadšené družiny, kterou tvořili dramatik Václav Kliment Klicpera, profesor Jozef Chmela, kněz Josef Liboslav Ziegler a jejich přátelé, kteří žili v kraji a s nimiž byli hradečtí buditelé ve spojení. Však také Pospíšilův dům hostil vlastence z celé země (např. Hanku, Rettigovou), mezi nimiž nechyběli ani Ludevít Štúr a Jozef Miloslav Hurban ze Slovenska. Na hradeckém gymnasiu tehdy studovali Václav Hanka, Josef Jaroslav Langer, Josef Kajetán Tyl, Karel Jaromír Erben, František Škroup a další. V divadle „U zlatého orla“ se hrála česká představení, která organizoval Václav Kliment Klicpera. Roku 1848 se i v Hradci Králové utvořila Národní garda, jejíž prapor namaloval Josef Mánes. Bachův absolutismus sice na čas zlomil národní rozkvět, ale šedesátá léta jsou opět obdobím rozvoje českého živlu ve městě. Zásluhu o to měli František Cyril Kampelík, lékař v Kuklenách, Kristian Stefan, přítel Boženy Němcové a dopisovatel České včely a podnikatel Václav František Červený, zakladatel slavné hradecké továrny na hudební nástroje.\n\nRoku 1851 byl Hradec Králové prohlášen samostatným městem, a zvolen jeho první starosta, profesor hospodářství Ignác Lhotský. Město usilovalo o dosažení dalších hospodářských výhod. Roku 1857 bylo spojeno se světem železnicí, později založilo cukrovar, strojírnu, plynárnu, záložnu a spořitelnu. Roku 1864 vznikla světoznámá továrna na piana firmy Antonín Petrof.\n\nRoku 1866 se za hradbami pevnosti rozhodla válka mezi Rakouskem a Pruskem. Tehdy se ukázala další existence pevnosti bezúčelnou. Zbytky pevnosti se staly brzdou dalšího rozvoje. O zrušení pevnosti, zbourání hradeb a odprodej vojenských pevnostních objektů a pozemků městu se zasloužil starostův náměstek Ladislav Jan Pospíšil. Vleklé jednání skončilo až roku 1893 osnovou zákona o prodeji fortifikačních objektů a pozemků městu. Když tuto zprávu šťastný, ale vyčerpaný Pospíšil oznamoval obecnímu zastupitelstvu, byl stižen mozkovou mrtvicí a krátce nato skonal. Kulturní život se koncem století projevil v bohatém spolkovém životě. V 80. letech bylo postaveno Klicperovo divadlo, založeno muzeum, živý kulturní ruch byl i na hradeckém gymnasiu, jehož žákem byl v 60. letech Alois Jirásek a na počátku našeho století i Karel Čapek, Emil Vachek a Jiří Červený.\n\nStarostou města byl roku 1895 zvolen JUDr. František Ulrich, který po 30 let svého funkčního období organizoval budování moderní metropole. V počátečním velmi náročném období rozvoje se bourala pevnost, upravovaly uvolněné pozemky, stavěly nové budovy, komunikace, vznikaly první regulační plány. Již na přelomu století jsou do Hradce Králové zváni architekti z Vídně a Prahy vyznávající zásady moderní architektury. Dokladem jejich působení je např. budova Obchodní akademie na nám. Svobody (dnes Univerzita Hradec Králové), Okresní dům v Palackého ul. (přístavba Grandhotelu) a mnohé další. Rok 1909 je dalším milníkem pro formování města. Byla vypsána soutěž na nový regulační plán, vznikají díla jako Městské muzeum (J. Kotěra), schodiště u kostela Panny Marie (J. Gočár), Labská elektrárna (F. Sander), Evangelický kostel v Nezvalově ul. (O. Liska) atd.\n\nRoku 1910 zde byla za účelem hájení českých podnikatelských zájmů v severovýchodních Čechách založena Obchodní, živnostenská a průmyslová ústředna, která spadala pod libereckou obchodní komoru (k přeměně na obchodní a živnostenskou komoru došlo až po odstoupení pohraničí v roce 1938). Postavení Hradce Králové jako metropole východních Čech bylo podpořeno i tím, že zde pro obvod královéhradeckého a chrudimského krajského soudu fungovala notářská komora.\n\nRozvíjející se poválečná výstavba si vyžádala nové tvůrčí impulsy v územním plánování v souladu s rychlým vývojem urbanismu. Regulační plán města arch. Josefa Gočára z let 1926–1928, který je se svým radiálně okružním principem výstavby dodnes inspirující, autor dále naplňoval svými díly – úprava Masarykova náměstí, školní areál na Tylově nábřeží, Sbor kněze Ambrože s kolumbáriem, úprava Ulrichova náměstí, Okresní a finanční úřady (dnes Magistrát města Hradec Králové). Rozvíjející se město oficiálně navštívil 24. května 1929 prezident republiky T. G. Masaryk. Při prohlídce nového náměstí starostovi města Fr. Ulrichovi mimo jiné řekl: \"To je ten pomník, co jste mně postavili? Pomník za živa, to je taková divná věc. Já nevím, co to znamená. Obyčejně to bývá až po smrti. To je vykřičník: Dej pozor! Dej pozor!\". Tato etapa rozvoje města bývá často nazývána „Gočárův Hradec“. Na úspěších meziválečné výstavby Hradce Králové se podíleli také další významní architekti – Oldřich Liska (např. Městské lázně), Josef Fňouk (např. Novákovy garáže, dnes Palace Hradec Králové), Otakar Novotný (Palác Steinský-Sehnoutka, dnes ČSOB), Jan Rejchl (např. Sborové velitelství, dnes Lékařská fakulta UK), Václav Rejchl (např. výpravní budovy hl. nádraží, krajský soud). Velký podíl na úspěšné výstavbě města kromě významných architektů, stavitelů a osvícených starostů měla rovněž městská technická kancelář, která stavební činnost bezprostředně řídila.\n\nPrůmyslový rozvoj města pokračoval. Stávající závody se rozšiřovaly a vznikaly nové, jak to vyplývalo ze značného finančního obratu zdejších peněžních ústavů. Přibývaly nové školy, ústavy a úřady, komunikace, nové čtvrti. Státní orgány v Praze přiváděly do Hradce Králové pravidelně význačné hosty, takže dosud poměrně malé město získávalo věhlas a oprávněnou pověst „salonu republiky“.\n\nRozvoj města byl násilně přerušen druhou světovou válkou. Po jejím skončení zůstal Hradec Králové stále hospodářským a kulturním centrem východních Čech, ovšem bohužel v naprosto odlišných politických a společenských podmínkách. Poválečné období socialismu ušlechtilé městské prostředí Hradce Králové naštěstí nepoznamenalo tak negativně jako v jiných městech, neboť především na místní architekty působilo genium loci s předválečnou architekturou a urbanismem. V letech 1966 až 1980 se staví druhý silniční okruh společně se dvěma mosty. Dále se v roce 1962 stal střed města městskou památkovou rezervací. Přesto však výstavba Velkého Hradce Králové začala v nových politických a společenských podmínkách upadat do průměru. Zvláště monotónní hromadná bytová výstavba s velkým měřítkem a panelovou technologií se začala vyčleňovat z tradičního obrazu města.\n\n90. léta pak přinesla možnost obnovy tradičních hodnot demokratické společnosti, individualismus v projektování a inspiraci světovou architekturou. Dochází k úpravám města ke zlepšení Hradce Králové, dále k výstavbě kongresováho střediska Aldis, dvou desítkám nákupních středisek kolem obou městských okruhů, výstavbě 50metrového bazénu, aquacentra propojeného s bazénem a v neposlední řadě k nové budově univerzity.\n\nDnes je Hradec Králové stále přirozenou metropolí východních Čech, dopravním uzlem, sídlem mnoha úřadů, státních institucí, bank a průmyslových podniků. Je také městem univerzitním. Je častým místem konání odborných kongresů a sympozií. Působí zde mnoho významných kulturních institucí, např. Klicperovo divadlo, Divadlo Drak, Galerie moderního umění, Filharmonie Hradec Králové, Muzeum východních Čech atd. Město se stalo známým rovněž mnoha hudebními festivaly s mezinárodní účastí. Hradec Králové je nejen městem kongresové turistiky, ale i výchozím místem zajímavých tras za pamětihodnostmi a přírodními krásami v okolí. K využití volného času jsou pořádány celoroční programy významných akcí pod názvem REGINA. Dnešní rozvoj města tak vědomě navazuje na své dobré tradice.\n"}
{"id": "184663", "url": "https://cs.wikipedia.org/wiki?curid=184663", "title": "Stanley Hayer", "text": "Stanley Hayer\n\nStanley Hayer (po rodičích \"Stanislav Hujer\", * 19. července 1973 Edmonton, Alberta) je bývalý česko-kanadský alpský a akrobatický lyžař, syn českých emigrantů. Do roku 1999 závodil za Kanadu, poté reprezentoval Česko, od roku 2007 pak opět startoval za Kanadu. Je vicemistrem světa (za ČR) a trojnásobným mistrem Kanady. V letech 1991–2005 závodil v alpském lyžování, účastnil se Světového poháru a také Zimních olympijských her 2002. Od roku 2003 se věnoval skikrosu, ve kterém startoval na ZOH 2010. Sportovní kariéru ukončil roku 2013, kdy absolvoval i několik sjezdařských závodů.\n\n\n"}
{"id": "184666", "url": "https://cs.wikipedia.org/wiki?curid=184666", "title": "Eva Olmerová", "text": "Eva Olmerová\n\nNarodila se v předválečných letech v pražské měšťanské rodině. V šesti letech začala chodit na hodiny klavíru. Když jí bylo čtrnáct let, její rodiče se rozvedli a ona, aniž by se jí někdo ptal, zůstala s otcem a jeho novou ženou. Z domova se pak stal, jak sama říkala, nedomov. Většinu času pak trávila se svými kamarády. Na chatě svého otce v Třebsíně u Štěchovic, kam jezdívala se svými přáteli, se setkala s trampingem a trampským hraním na kytaru. Její prospěch na reálce se rychle zhoršoval, nebylo tedy překvapením, že reálku vyměnila za krejčovský salon. Postupně ale začala obrážet pražské podniky, kde se hrál jazz, a zkoušela štěstí jako zpěvačka. Poprvé veřejně vystoupila v 16 letech na odpoledních čajích v kavárně Jednota s kapelou Arnošta Kavky. Její pověst „jazzového klenotu“ jí otevřela dveře v nejednom podniku. Naučila se pít, kouřit a postarat se sama o sebe.\n\nOd svých sedmnácti měla Eva Olmerová problémy s policií, jednak kvůli svému dědečkovi, který byl spolupracovníkem Edvarda Beneše ve Velké Británii, a částečně i kvůli svému strýci, který sloužil u britského Královského letectva. Dvakrát byla dokonce zavřená; poprvé ve svých čtyřiadvaceti za facku, kterou uštědřila příslušníkovi SNB, podruhé za autonehodu (měla tehdy podmínku za předchozí autonehodu). Celkem strávila ve vězení více než dva roky.\n\nV osmnácti letech se částečně i natruc otci poprvé vdala. Manželství, kdy každý bydlel dál u svých rodičů, ale nemohlo dlouho vydržet. V roce 1962 ji našel dramaturg Semaforu a skladatel Karel Mareš a nabídl jí místo v Semaforu, které se právě uvolnilo po Evě Pilarové, která odešla zpívat spolu s Waldemarem Matuškou do Divadla Rokoko. S jeho melodií na text Rostislava Černého \"Jsi jako dlouhý most\" vyhrála soutěž \"Hledáme písničku pro všední den\". Její hlas byl tehdy, jak to napsal muzikolog Leo Jehne v nevydané knize svých vzpomínek, „krásný už v té vyrovnanosti jeho jádra i obalu, barvy, zvučnosti i mírně dekadentního přídechu ‚divokého vzduchu‘. Měla skvělé hloubky, od nichž se vinuly vyrovnané tóny až po výšky, o kterých by si člověk myslel, že je hlas takového témbru ani vůbec nemůže zdolat. Její hlas se vlnil jako u největších bohyň jazzového zpěvu, někdy až tremolově vzrušeně, jindy zase plynul poklidně.“\n\nJejí první album, trefně nazvané \"Jazz feeling\", bývá označováno za její nejlepší řadovou desku. Nahrála ji pro Artii s S+HQ Karla Velebného, Skupinou Rudolfa Rokla a se Sborem Lubomíra Pánka. Album obsahuje i šest gospelů z repertoáru Mahalie Jackson. Kritika na ní pěla chválu, ale vyčítala jí časté zálety do oblasti country. Podle textařky Aidy Brumovské prý na to Eva Olmerová reagovala slovy: „Nejsem žádná jazzová zpěvačka. Jsem prostě zpěvačka. A zpívám, co mě baví. Když je ti dobře jen tak, protože tě zrovna nikdo nenaštval nebo protože svítí sluníčko nebo plaveš ve Vltavě nebo se cpeš šnyclem nebo vopečeným buřtem, tak tam gospel nenacpeš. Ale když máš v sobě strašně moc citů, pocitů a emocí, gospel je dobrej k tomu, aby tě neudusily.“\n\nDruhé album se jmenovalo \"Eva Olmerová & The Traditional Jazz Studio\" a natáčelo se rovněž pro značku Artia. Leo Jehne popisuje, že natáčení mělo asi následující průběh: „Nejdříve si poslala někoho z personálu pro láhev červeného a asi půl láhve vypila, než byla správně nažhavena. Pak začala točit, v podstatě samé perly, ale tu bylo třeba opravit intonaci, jindy zase angličtinu, jak už to při nahrávání bývá. Na to Eva Olmerová neměla trpělivost, a tak posílala ‚někam‘ tu hudebního režiséra, tu angličtinářku. Joy Kadečková Turnerová, rodilá anglická lady, žijící od konce války u nás, skladby jako Alexander’s Ragtime Band sama dokonale znala a Evě předváděla i frázování, ale ta postupně uvadala, až nebyla schopna točit vůbec. Bylo moc smutné pozorovat, jak taková velká zpěvačka ničí nejen sebe, ale vlastně i svou kariéru. Nikdo si totiž netroufl, pokud to bylo vůbec možné, posílat ji někam do ciziny, na mezinárodní festivaly nebo podobně. Pro nahrávání bylo ale zejména velmi špatné, že se ty její světlé okamžiky, v nichž byla schopna natáčet, než se úplně opila, stále zkracovaly, takže jsme na pořízení desky potřebovali nebývalé množství nahrávacích frekvencí. Ale nejobtížnější bylo zpěvačce říct, že už se nebude nahrávat, a potom ji dopravit domů. Obyčejně se té role ujal Pavel Smetáček, ale co ten novodobý gentleman musel vyslechnout, ví asi jen on sám. Nadávka ‚suchoprd‘ byla určitě tou nejmírnější.“\n\nAranžmá obou následujících alb Zahraj i pro mne a Vítr rváč, která vyšla u Pantonu, měl na svědomí Michael Kocáb. Poslední album Evy Olmerové se jmenuje Svíčka a stín a nahrála ho společně s Janou Koubkovou a Peterem Lipou. Hlas Evy Olmerové tu zní malinko odevzdaně a z původního vzrušeného, citově podbarveného projevu, ze kterého běhal mráz po zádech, toho zbylo jen málo.\n\nPřátelé Evy Olmerové na ni vzpomínají jako na ženu plnou citu, upřímnou, která však pro lecjaké jadrné slovíčko nikdy nešla příliš daleko.\n\n\n\n\n"}
{"id": "184669", "url": "https://cs.wikipedia.org/wiki?curid=184669", "title": "Trebević", "text": "Trebević\n\nTrebević je pohoří v jihovýchodní části Bosny a Hercegoviny. Rozkládá se jihovýchodně od Sarajeva, v republice srbské. Leží nedaleko dalšího významného pohoří, Jahorina. Maximální výška Trebeviće činí 1 629 m – dosahuje ji stejnojmenná hora.\n\nTrebević představuje významnou lokalitu z hlediska turistického ruchu i rekreačních aktivit. Během války byl relativně poškozen. Probíhaly zde těžké boje (vzhledem ke strategické poloze celé oblasti z hlediska dělostřelectva). PohořÍ bylo i vzhledem k průběhu fronty také z velké části zaminováno. V současné době však již byly miny v oblasti převážně odstraněny. V roce 1975 byl asi 100 m pod vrcholem postaven televizní vysílač a jako jediný nebyl během bombardování letouny NATO v roce 1995 zničen. Roku 1984 se zde během zimní olympiády konaly některé ze soutěží – bobová a sáňkařská dráha jsou však zdevastovány.\n\nV roce 1959 vybudovala československá firma Transporta Chrudim na Trebević lanovou dráhu. Dolní stanice se nachází na Bistriku, horní pak na Vidikovci, u stejnojmenné restaurace. S délkou 2 100 m byla nejdelší lanovou dráhou v okolí. Jednalo se o prototyp dvoulanové oběžné lanovky. Několik podobných společnost následně postavila i v Československu a jednu i v NDR, avšak lišily se v některých detailech (např. kabiny, žádná z nich však už není v provozu). Roku 1984 se v souvislosti se ZOH lanová dráha dočkala rekonstrukce. Během války byla velmi poškozena a a později uzavřena. Provoz byl přerušen a prvky staré trati byly odmontovány. 6. dubna 2018 byla obnovená lanovka uvedena opět do provozu.\n"}
{"id": "184671", "url": "https://cs.wikipedia.org/wiki?curid=184671", "title": "Programovatelný logický obvod", "text": "Programovatelný logický obvod\n\nProgramovatelný logický obvod (\"programovatelné logické zařízení\", \"PLD\", ) je elektronická součástka, která je používána pro vytváření uživatelsky nastavitelných číslicových obvodů. Na rozdíl od hradel, registrů a jiných číslicových obvodů (které mají z výroby pevně danou funkci) musí být PLD před použitím nejprve naprogramováno.\n\nHistorické kořeny moderních programovatelných polí jsou v prvních programovatelných pamětech typu PROM, které vyrobila firma Radiation v roce 1970 a jejich modernějších verzích EPROM (Intel, 1971) a EEPROM (Intel, 1978). Permanentní paměti jako takové ale neumožňovaly úspornou realizaci logické funkce. Logickým vývojovým krokem proto byl vznik FPLA obvodů (Field Programmable Logic Array of firmy Signetics/Philips z roku 1970), ale ty ale byly drahé a pomalé. Aby bylo možné dosáhnout vyšší rychlosti logiky, byla součtová matice realizována jako fixní – vznikla koncepce PAL obvodů (Programmable Array Logic od firmy Monolithic Memories v roce 1978) s programovatelnou maticí AND a pevnou maticí OR. S postupně se zlepšujícími technologiemi výroby integrovaných obvodů bylo možné vyrábět programovatelné obvody s vyšší kapacitou a realizující složitější logické funkce. Kvůli rostoucí velikosti obvodů se začalo později místo rozšiřování logických funkcí užívat spíše skládání více matic PLD obvodů do jednoho pouzdra. Vznikly tak obvody, které dnes nazýváme CPLD (Complex Programmable Logic Device od firmy Altera v roce 1988). Od CPLD byl už pak jen malý krok k prvním programovatelným hradlovým polím (FPGA), které uvedla firma Xilinx v roce 1984. Dnes dostupná FPGA se ovšem od architektur z poloviny osmdesátých let 20. století významně odlišují. Trendem je příklon k hrubozrnným architekturám, kde obvody kromě elementárních programovatelných logických bloků obsahují i další komplexní podpůrné bloky. Nejnovější architektury kombinují v roce 2010 FPGA a mikroprocesor, například FPOA obvody (\"Foeld Programmable Object Array\") od firmy MathStar.\n\nPřed vynálezem PLD se pro volně programovatelnou kombinační logiku používaly nevolatilní paměti typu ROM (tj. PROM, EPROM, EEPROM, …), což však sebou neslo několik nevýhod:\n\n\nNejjednodušší obvody GAL a PAL dovolují především úsporu místa, větší pružnost a zjednodušení návrhu plošných spojů náhradou několika klasických obvodů. Často se programují v patici pomocí speciálního zařízení (programátoru).\n\nV roce 1970, firma Texas Instruments vyvinula integrovaný obvod, založený na čtecí asociativní paměti, také známé jako ROAM od IBM. Toto zařízení, TMS 2000, bylo naprogramováno úpravou kovové vrstvy, během produkce integrovaného obvodu. TMS 2000 mělo až 17 vstupů a až 18 výstupů, s osmi JK flip flop pro paměť. Texas Instruments vytvořila termín „Programmable Logic Array“ právě pro toto zařízení.\n\nPLA má programovatelné AND pole, vedoucí k programovatelnému OR poli, které může být případně doplněno za účelem vytvoření výstupu.\n\nVylepšená verze PAL, má i stejně vlastnosti a parametry, ale může být přeprogramováno. Zařízení je velice užitečné v prototypní fázi designu, kdy každý problém může být opraven pomocí jednoduchého přeprogramování. GAL jsou programovány a reprogramovány pomocí PAL programmeru nebo in-curcuit programmingu, pokud je podporován čipem.\n\nNa obvody CPLD (komplexní programovatelné logické obvody) se můžeme dívat jako na spojení více obvodů GAL nebo PAL, které jsou vzájemně propojeny programovatelnými propojovacími poli. Současné obvody CPLD již mohou nahradit několik tisíc nebo i několik set tisíc logických hradel. Protože programování obvodů s několika sty vývody vkládáním do speciálního programátoru by bylo krajně nepraktické, CPLD se většinou programují pomocí vyhrazeného rozhraní (např. JTAG) až poté, co jsou zapájeny do desky plošných spojů.\n\nJinou alternativou jsou obvody FPGA (on Field Programmable Gate Arrays – programovatelná hradlová pole). Od CPLD se liší tím, že po zapnutí napájení musí být jejich konfigurace vždy znovu nahrána např. z paměti EEPROM nebo FLASH. Pokud je tato paměť jejich součástí, programují se po zapájení podobně jako složitější CPLD. Větší FPGA většinou neobsahují paměť EEPROM/FLASH a po zapnutí napájení je nutné je vždy znovu nakonfigurovat (takže jejich funkce na rozdíl od CPLD není okamžitě dostupná).\n\nVelké programovatelné logické obvody dnes umožňují i implementaci komplikovaných procesorů.\n\nV dnešní době, již není takový zájem o rekonfigurovatelné systémy. Jsou to microprocesorové obvody, které obsahují určitě fixní funkce a další funkce, které mouhou být změněny pomocí kódu. Designování nových, samopřepisovaných se systému vyžaduje, aby se inženýři učili nové metody a s tím i nový software.\n\nPLD je kombinace logického a paměťového zařízení. Paměť slouží k uložení vzoru, který byl udán během programování. Většina metod pro ukládání dat byla adaptována pro využití v PLD. Ty zahrnují:\n\n- SRAM\n\n- EPROM nebo EEPROM\n\n- Flash paměť\n\nSRAM (\"statická paměť\", anglicky \"Static Random Access Memory\") - označuje volatilní paměť (po odpojení napájení zapomene svůj obsah). Paměť SRAM má v klidovém stavu velmi nízkou spotřebu, takže pokud potřebujeme nevolatilní RAM, lze toho dosáhnout malou pomocnou baterií, která napájí RAM po odpojení počítače od zdroje. Nevýhodou je, že baterii bývá nutné po několika letech vyměnit, zatímco životnost SRAM je mnohem delší.\n\nFlash paměť je nejužitečnější, zachovává svojí konfiguraci, i když se zařízení vypne. A může být a smazaná, či reprogramována.\n\nPro zařízení vyráběná ve velkých sériích, kde hraje velkou roli cena a spotřeba a nepředpokládá se dodatečná změna funkce, se PLD často nahrazují zákaznickými obvody ASIC – což mohou být např. logické obvody s propojkami napevno napařenými již od výroby.\n\nMnoho PAL zařízení přijme vstup v standardním souborovém formátu „JEDEC soubory“. Jsou podobné k softwarovým kompilerům.. Jazyky používáné jako zdrojový kód pro logické kompilery se nazývají „Hardware description languages“ - HDLs. \n\nPALASM, ABEL (Advanced Boolean Expression Language) a CUPL (Cornell University Programming Language ) jsou často používány pro jednoduché zařízení, načež Verilog a VHDL (VHSIC Hardware Description Language) jsou používány pro komplexnější zařízení.\n\n\n"}
{"id": "184682", "url": "https://cs.wikipedia.org/wiki?curid=184682", "title": "Milan Šperl", "text": "Milan Šperl\n\nMilan Šperl (* 26. února 1980, Karlovy Vary) je bývalý český běžec na lyžích, od roku 1999 závodící za oddíl Dukla Liberec. Trvale bydlí v Nejdku, studoval Právnickou fakultu Západočeské univerzity v Plzni.\n\nJeho největším úspěchem je bronzová medaile ve sprintu družstev (spolu s Dušanem Kožíškem) na Mistrovství světa v klasickém lyžování 2007 v Sapporu. Nejlepším individuálním umístěním je 6. příčka v závodě na 50 km volnou technikou na MS 2005 v Oberstdorfu. Byl účastníkem Zimních olympijských her 2002 v Salt Lake City, 2006 v Turíně a 2010 ve Vancouveru; jeho nejlepším výsledkem na těchto akcích je 27. místo v závodě na 50 km volnou technikou na ZOH 2006. V individuálních disciplínách se stal šestinásobným mistrem ČR (2002 1,8 km sprint, 2003 50 km klasicky, 2004 1,2 km sprint, a 50 km volně, 2005 2×10 km skiatlon, 2006 10 km volně).\n\n"}
{"id": "184692", "url": "https://cs.wikipedia.org/wiki?curid=184692", "title": "Dolní Jablonná", "text": "Dolní Jablonná\n\nDolní Jablonná (do roku 1948 \"Německá Jablonná\", ) je místní část města Přibyslavi, ležící od něj 2 km jižně v nadmořské výšce 487 m n. m. Rozkládá se v údolí na potoku \"Bystřice\" který ústí do Sázavy. Rozprostírá se mezi třemi vrcholy. Prvním je vrch \"U Božích muk\" (562 m n. m.) a na jihu \"Kobylský vrch\" (561 m n. m.) a třetím vrch \"Borovina\" (526 m n. m.).\n\nPrvní zmínka je z roku 1356. Tehdy byla značena jako \"Gablans Theutunicate\". V 17. století je vedena jako Německá Jablonná (\"Niemeczka Jablon nebo Niemeczka Jablonna\"). Od roku 1787 má již německou variantu jména \"Deutch Gablenz\" nebo \"Německý Gablon\". Až v roce 1945 je přejmenována na Dolní Jablonnou. Po rok 1843 spadá původní obec do polenského panství.\n\nVývoj počtu obyvatel za část obce Dolní Jablonná uvádí tabulka níže.\n\n\n"}
{"id": "184696", "url": "https://cs.wikipedia.org/wiki?curid=184696", "title": "Matějská pouť", "text": "Matějská pouť\n\nMatějská pouť je jarní zábavní akce s pouťovými atrakcemi provozovaná v zábavním parku na Výstavišti v Praze-Bubenči u hranice Holešovic. Začíná v době původního svátku sv. Matěje (24. únor) a navazuje na tradici výročních poutních slavností u kostela svatého Matěje v Dejvicích.\n\nPrvní záznam o konání poutí ke kostelu sv. Matěje je z roku 1595, kdy papež Klement VIII. vyhlásil na žádost tehdejšího pražského probošta Jiřího Bartholda Pontana z Breitenberka plnomocné odpustky pro poutníky do zdejšího kostela.\n\nOd té doby se – s výjimkou krátkého období po bitvě na Bílé hoře – rozvíjela tradice velkých svatomatějských poutí. K proslulosti této pouti významně přispěla skutečnost, že se jedná o první jarní pouť v Praze. Poutní křížová cesta ke kostelu s dvanácti kapličkami začínala poblíž nynější stanice metra Hradčanská.\n\nVzhledem k posunu charakteru pouti od náboženského k zábavnímu a zvýšení počtu účastníků, jimž už zdaleka nepostačovalo prostranství před budovou fary, se stánky a pouťové atrakce postupně přesunuly do nižších úseků poutní cesty, zejména pak na dnešní Vítězné náměstí.\n\nV období první republiky se této pouti účastnilo přibližně čtvrt miliónu lidí. V roce 1928 natočil režisér Josef Kokeisl film \"U svatého Matěje, když se slunko zasměje\" s dodnes známou písničkou Karla Hašlera \"U svatého Matěje\".\n\nKvůli výstavbě dalších budov ČVUT v Dejvicích byla zábavní část matějské pouti přesunuta. Roku 1960 se konala na Letné, později i v Modřanech a na Břevnově. Od roku 1963 či 1964 byla přesunuta do tehdejšího Parku kultury a oddechu Julia Fučíka v Bubenči (nynější Výstaviště) a nabyla masových rozměrů (v 90. letech 20. století se počet účastníků přiblížil jednomu miliónu, poté poněkud klesl a v dalších letech se ustálil na přibližně 700 tisíc návštěvníků).\n\nSvatomatějská pouť v kostele svatého Matěje se nyní slaví – vzhledem k přesunu svátku svatého Matěje podle českého liturgického kalendáře z 24. února na 14. května – v odlišném termínu než matějská pouť na Výstavišti.\n\nOd druhé poloviny šedesátých let 20. století je vůdčí postavou organizování Matějské pouti Václav Kočka starší. Nyní je asistentem ředitele společnosti Incheba Praha, která má od města Prahy pronajatý areál Výstaviště v Bubenči. Do jeho působnosti patří gastronomie, sportovní aktivity, kultura, stánkový prodej a občerstvení.\n\nPouť provozuje firma \"KOČKA s. r. o.\", zapsaná 31. května 1993, jejímž jediným společníkem i jednatelem byl Václav Kočka mladší. \n\nHistoricky nejznámější zdejší atrakcí je zřejmě horská dráha \"Cyklon\" (podle některých informací pocházející z roku 1973, celková výstupní výška 13 metrů, délka dráhy 440 metrů a doba jízdy 2 minuty), je to jediná stálá ocelová horská dráha v Česku. Ruské kolo z roku 1981 měří 33 metrů. Matějská pouť hostí také mnoho dalších desítek atrakcí - pro vyznavače adrenalinových atrakcí např. centrifuga Booster, která je vysoká 60 metrů a je největší v Evropě či Katapult Bungee. Návštěvníci se mohou též svézt na vodní atrakci či na „myší“ horské dráze Super Mouse. Mezi další atrakce patří strašidelné zámky a domy smíchu, motion simulátory, střelnice, kolotoče, řetízkové kolotoče, houpačky, skákací hrady, houpací lodě, autodromy, zvonkové dráhy, lochnesky a samozřejmě stánky s laskominami a občerstvením.\n\n\n\n"}
{"id": "184697", "url": "https://cs.wikipedia.org/wiki?curid=184697", "title": "Dead Can Dance", "text": "Dead Can Dance\n\nDead Can Dance je australská hudební skupina tvořená dvojicí kontraalt, Lisa Gerrard a baryton, Brendan Perry. Byla založena v australském Melbourne v roce 1981 a existovala do roku 1998, kdy došlo k rozchodu členů skupiny. Dočasně bylo společné působení Lisy Gerrard a Brendana Perryho obnoveno v roce 2005 kvůli turné v Evropě a USA. Je poměrně těžké Dead Can Dance jednoznačně zařadit do nějakého hudebního žánru, protože jejich styl je mimořádně osobitý. Rané období může spojeno se stylem darkwave, od alba The Serpent's Egg se více inspirují starými hudebními formami z celého světa, a proto bývá jejich styl označován za neoklasický, éterický či za temnou world music. Výrazný charakter tvorby je dán i stylem zpěvu Lisy Gerrard, která používá vokály starých a zaniklých jazyků (tzv. glosolálie).\n\nBrendan Perry v roce 1981 opustil hudební skupinu \"Marching Girls\" a s Lisou Gerrard v Melbourne založil skupinu Dead Can Dance. Původně tuto skupinu ještě tvořili bubeník Simon Monroe (také z Marching Girls) a baskytarista Paul Erikson. V roce 1982 se skupina přestěhovala do Londýna, Simon Monroe však zůstal v Austrálii. Na prvních nahrávkách a koncertech na bicí hrál Peter Ulrich, krátce na to se do Austrálie vrátil i Paul Erikson a ze skupiny se stalo pouhé duo Brendana Perryho a Lisy Gerrard.\n\nPrvní album (nesoucí název skupiny) vydali v únoru 1984 u alternativního rockového vydavatelství 4AD. Postupně se stali jednou z nejdůležitějších kapel tohoto vydavatelství. Po 17 letech společné tvorby se dvojice v roce 1998 rozešla, Lisa Gerrard se vrátila do Austrálie a Brendan Perry se přestěhoval do Irska. Zde koupil starý kostelík Quivvy Church, kde žije a pracuje. Pouze dočasně se sešli v roce 2005 při velkém evropském a americkém koncertním turné.\n\nPo albu \"Spiritchaser\" plánovali vytvořit ještě další společné album, avšak před jeho realizací došlo k jejich rozchodu. Z připravovaného alba byla nahrána jen jedna skladba „The Lotus Eaters“, jelikož nedošlo k dokončení alba, skladba vyšla na kompilacích \"Dead Can Dance (1981-1998)\" a \"Wake\". V létě 2008 vydavatelství 4AD vydalo limitovaný box set remasterované albové diskografie na hybridních SACD. Přestože skupina rozhodně neobnovila svoji existenci, jednalo se o dlouho očekávaný audiofilský počin. Disky splňují všechny požadavky pro náročný poslech. V roce 2012 vydali album Anastasis, ke kterému zrealizovali koncertní šňůru. Podobný scénář se opakuje i v roce 2019, kdy budou mít více koncertů, spojené s novým albem Dionysus (vydané v roce 2018), přičemž zavítají i do Prahy, a to 24. června 2019.\n\nNázev „Dead Can Dance“ znamená přivést k životu něco, co je mrtvé nebo již nepoužívané. Hudební nástroje, které skupina používala byly buď historické, zapomenuté, nebo neatraktivní pro většinu ostatních hudebníků. Další význam názvu spočívá v myšlence vdechnutí života něčemu neživému, k tomu Brendan Perry řekl:\n\nVšechny uvedené nahrávky vyšly ve vydavatelství 4AD. Dále existuje mnoho neoficiálních nahrávek koncertů, které byly načerno pořízeny během celé doby působení skupiny.\n\n\n\n\n\nŽivé nahrávky byly vydány jako limitované edice ze série koncertů v roce 2005.\n\n\n\n"}
{"id": "184699", "url": "https://cs.wikipedia.org/wiki?curid=184699", "title": "Buildering", "text": "Buildering\n\nBuildering je druhem extrémního sportu, který zahrnuje lezení po objektech vytvořených lidskou činností (fasády budov, mosty, opěrné zdi, podezdívky atd.). Výraz vznikl spojením slov building (budova) a bouldering (lezení bez lana). Riziko spočívá zejména v nedostatku opěrných bodů, neboť do fasád budov nelze zatlouct skoby, navrtat nýty a často se zde nenacházejí žádné spáry, do kterých by šlo založit jištění. Dělí se na bouldering, kdy se leze do výšky 7 metru, a free solo, při němž lezec zdolává výškové budovy, což je nebezpečné a provozováním tohoto sportu sportovec překračuje hranice zákona.\n\n"}
{"id": "184707", "url": "https://cs.wikipedia.org/wiki?curid=184707", "title": "Kokčetau", "text": "Kokčetau\n\nKokčetau ( ) je hlavní město Akmolské oblasti v severním Kazachstánu. V roce 1997 zde žilo 123 400 obyvatel. Nachází se zde střediska lehkého průmyslu, např. potravinářského. Region však produkuje velmi málo pšenice a ostatních zemědělských plodin. Město má jediné letiště, z kterého je možno se dostat např. do současného hlavního města celé země Almaty nebo do Petropavlovsku.\n\n"}
{"id": "184709", "url": "https://cs.wikipedia.org/wiki?curid=184709", "title": "Veltrusy (zámek)", "text": "Veltrusy (zámek)\n\nStátní zámek Veltrusy, národní kulturní památka, se nachází v těsné blízkosti města Veltrusy, cca 25 km severně od Prahy. Zámek je ve správě Národního památkového ústavu. V objektu zámku probíhají rekonstrukční a restaurátorské práce. Veřejnosti přístupný je rozsáhlý park.\nZámek Veltrusy je významným dílem vrcholného baroka z 1. poloviny 18. století. Jeho autorem je významný pražský architekt italského původu Giovanni Battista Alliprandi. Stavitelem byl Václav Antonín Chotek (1674-1754), místodržící v Čechách, ve své době jediný žijící příslušník tohoto starého českého šlechtického rodu.\n\nZámek (původně pouhý letohrádek, později významně rozšířený) tvoří oválné jádro, k němuž radiálně přiléhají nižší křídla, uspořádaná do tvaru písmene X. Na severní straně k němu přiléhá čestný dvůr, který uzavírají alegorické sochy dvanácti měsíců a čtyř ročních dob z šedesátých let 18. století od neznámého autora hlásícího se k odkazu dílny Matyáše Bernarda Brauna.\n\nV interiérech převládá móda barokního a rokokového bydlení české šlechty na venkovském sídle. V přízemí zámku se nachází tzv. sala terrena a mimořádně zachovalé \"Mušlové pokoje\".\n\nV roce 1754 se uskutečnil v zámeckých a parkových prostorách první vzorkový veletrh na světě pod názvem Velký trh tovarů Království českého za účasti panovnice Marie Terezie a Františka Štěpána Lotrinského.\n\nAž do roku 1945 byl zámek nepřetržitě v majetku Chotků z Chotkova a Vojnína. Posledními majiteli byli Karel a Livie. Ovšem pro kolaboraci s nacistickým Německem jim byl zámek i park zabrán a oni emigrovali do západního Německa. V 70. letech oba zemřeli a nezanechali po sobě žádné potomky. V současnosti zámek spravuje Národní památkový ústav.\n\nHlavní zámecká budova byla zrekonstruovaná společně s revitalizací zámeckého parku a Mlýnského potoka na začátku 21. století.\n\nZámek Veltrusy je zakomponován do urbanistického pojetí přírodně-krajinářského parku, s dnes unikátní koncepcí tzv. \"Okrasného statku\", která měla skloubit okrasnou stránku s užitkovou formou. Patří mezi nejstarší v Evropě. Za dob svého největšího rozmachu mělo veltruské panství rozlohu bezmála 2000 ha.\n\nPark se dlouhou dobu vyvíjel až do současné podoby. Původním úmyslem prvního majitele zámku Václava Antonína Chotka bylo vytvořit obrovskou ornamentální francouzskou zahradu podobnou té nejznámější ve Versailles. Ovšem blízkost vodního toku znamenala časté povodně, které několikrát zničily i francouzskou zahradu. V té době již velmi módní záležitostí začínal být anglický park, což znamenalo proměnu zámeckého okolí ve Veltrusích. Jelikož v 18. století své koryto změnila v okolí zámku i řeka Vltava, Chotkové začali budovat vodní kanál, který procházel celým zámeckým parkem. Po tomto kanálu (uměle zbudovaným pravým ramenem Vltavy) se velmi rádi plavili na lodičkách a zastavovali na nejrůznějších místech, kde si nechali postavit četné pavilony a další odpočinková místa, která hojně využívali k relaxaci a občerstvení. Jak již bylo zmíněno, veltruské panství sloužilo k okrase i užitku, což vysvětlují rozličné účelové stavby jako sušárna ovoce, hospodářský dvůr atd. Nicméně koncem 19. století a ve většině 20. století začal veltruský park i zámek vlivem různých činitelů upadat. Nejprve se Chotkové přesměrovali ku Kačině, kde si vybudovali nový zámek, což vedlo ke ztrátě zájmu o Veltrusy. Následně někdo oslavoval vznik ČSR tak, že podpálil Čínskou bažantnici, která byla bohatě zdobena čínskými motivy a ve které se chovali zlatí a stříbrní bažanti. I druhá světová válka poznamenala zámecké okolí, kdy byly zničeny další stavby. Další ranou byla památková péče v dobách vlády KSČ, kdy vzácné dřeviny byly nahrazovány běžnými, mobiliář byl zredukován apod. Největší pohromou však byla povodeň v srpnu roku 2002, kdy byla zaplavena většina parku a závažně poničena velká část staveb i dřevin.\n\nVeltruský park se dokázal se všemi negativními vlivy vypořádat a dodnes patří k oblíbeným místům k odpočinku, procházce či výletu na kolech. Svou rozlohou zaujímá asi 3 pražské Stromovky. Dodneška se dochovaly celkem 4 pavilony, spousta soch, několik desítek vzácných dřevin a většina účelových staveb, a proto vzhledem ke své poloze mezi průmyslovými městy bývá označován jako Perla dolního Povltaví či oáza Středočeského kraje. K celkové rekultivaci a obnově značné části parku do stavu v 19. století přispívá již zmíněný projekt Schola naturalis.\n\nV duchu \"pastýřského romantismu\" se v parku střídaly v malebných krajinných scenériích háje, louky, zahrady, pole, aleje a remízky s mnoha účelovými, zdobnými i kulisovými stavbami, z nichž některé se dochovaly do dnešních časů, ostatní postupně zanikly. Klasicistně-empirovou parkovou architekturu dnes tvoří Pavilon Marie Terezie, Laudonův pavilon, Pavilon \"Přátel venkova a zahrad\", Jindřichův templ, socha boha Martha, socha sfingy s mostem, umělá zřícenina, pseudogotická stavba Červený mlýn a několik mostků. V této koncepci je veltruský zámecký areál unikátní nejen na českém území, ale i v Evropě.\n\nZámek společně s takřka 3000hektarovým parkem láká nejen tuzemské a zahraniční turisty, ovšem i filmaře z různých koutů světa. Na zámku i v parku se do nynější doby natáčelo několik desítek filmů, televizních inscenací, pohádek, seriálů či dokumentárních a soutěžních pořadů. Z těch nejznámějších jmenujme alespoň:\n\n\nNávštěvníci mají možnost zhlédnout\n\nBez průvodce:\n\n\n"}
{"id": "184713", "url": "https://cs.wikipedia.org/wiki?curid=184713", "title": "Ferdinand Maria Chotek", "text": "Ferdinand Maria Chotek\n\nFerdinand Maria Chotek (8. září 1771 Vídeň – 5. září 1836 Praha) byl příslušník starého českého šlechtického rodu Chotků z Vojnína, biskup tarnovský (1831–1832) a čtvrtý arcibiskup olomoucký (1832–1836).\n\nFerdinand Maria Chotek byl vysvěcen na kněze 29. prosince 1805 a 14. dubna 1817 byl jmenován pomocným biskupem olomouckým a titulárním biskupem ptolemájským. Vysvěcen byl 1. června téhož roku, svěcení provedli olomoucký arcibiskup Maria Tadeáš Trauttmansdorff a brněnský biskup Václav Urban Stuffler. V roce 1831 byl jmenován tarnovským biskupem, ale krátce poté zemřel olomoucký arcibiskup Rudolf Jan a Ferdinand Maria Chotek byl v roce 1832 jmenován jeho nástupcem. Zemřel v Praze na choleru.\n\n\n"}
{"id": "184716", "url": "https://cs.wikipedia.org/wiki?curid=184716", "title": "Buďánka", "text": "Buďánka\n\nBuďánka jsou bývalá dělnická osada, nyní ležící na pražském Smíchově v části přiléhající ke Košířům (a často považované za jejich součást), zejména v okolí ulice \"U Zámečnice\", v oblasti mezi usedlostí Kavalírka a přírodní památkou Skalka. Na místě vinice ji mezi lety 1800-40 postavili pravděpodobně dělnící z blízkého pískovcového lomu. Bydleli v ní možná pak i mnozí dělníci Tatry Smíchov, břevnovské cihelny a další.\n\nOsada měla okolo 20 domků, v nichž bydlelo až 300 obyvatel (podle některých údajů měla 24 domků). Jsou vesnickou památkovou zónou, avšak vzhledem k havarijnímu stavu je jejich celková záchrana nepravděpodobná.\nSpisovatel Jakub Arbes, který tudy na svých procházkách často procházel, zmiňuje osadu v několika svých knihách. V romanetech \"Rváč\" a \"Můj přítel - vrah\" ji popisuje jako romantické místo, kde žili chudí řemeslníci i košířská galérka.\n\nPřed 1. světovou válkou začal úpadek Buďánek po zavření části lomu. Za 2. světové války měly jednotky SS kryt ve sklepě místního hostince.\n\nNa přelomu 70. a 80. let bydlel na Buďánkách i Svatopluk Karásek, v jeho domě zkoušela skupina Plastic People of the Universe a scházeli se zde disidenti.\n\nV 80. letech 20. století byly téměř všechny domy od majitelů vykoupeny a osada začala chátrat. Počítalo se s jejich zbouráním, na jejich místě měl být podle územního rozhodnutí z roku 1988 postaven mnohapatrový panelový dům se 144 byty pro ministerstvo vnitra a bazén nebo zdravotní středisko Zámečnice. Poslední člověk se údajně odstěhoval v listopadu 1991.\n\nVlastníkem posledního obývaného domku v památkové zóně zůstal Ludvík Hradilek a nadále zde pobývá jeho rodina. Od začátku se angažuje v záchraně Buďánek. Během devadesátých let napsal na střechu svého domu výrazné nápisy: \"„Pomoc, chtějí nás zbourat“\" a \"„Koukale, padáme i na tvou hlavu“\". V červenci 2001 tam napsal nápis \"„Obvodní úřad – náš hospodář“\". Fotografie těchto nápisů prošly mnoha médii.\n\nV roce 1990 uspěla v magistrátním výběrovém řízení na investora obnovy \"První česká hutní investiční společnost\". Kvůli majetkovým nejasnostem a různým průtahům z plánů sešlo.\n\nV roce 1991 magistrát hlavního města Prahy prohlásil území o rozloze 1,52 hektaru vesnickou památkovou zónou. V srpnu 1999 památkáři navrhovali i prohlášení objektů za nemovitou kulturní památku, ministerstvo kultury návrh v červnu 2000 zamítlo kvůli špatnému stavu objektů.\n\nMěstská část Praha 5 převzala v červnu 1996 (a část roku 1997) Buďánka od města Prahy do vlastnictví. V roce 1996 oslovila městská část firmu \"Metalconsult\", přejmenovaného výherce řízení z roku 1990. Nedošlo však ke shodě s požadavky Pražského ústavu památkové péče. Další výběrové řízení z roku 1998 skončilo neúspěšně, \"Metalconsult\" odstoupil pro nedostatek peněz. Další výběrové řízení v roce 2004 rovněž nepřineslo výsledek.\n\nZájem o využití a postupné rekonstruování projevila Waldorfská škola J. A. Komenského, navrhováno bylo také pronajímat či prodat jednotlivé domky umělcům či řemeslníkům, kteří by si je na vlastní náklady postupně opravovali. Městská část však nabídky a návrhy odmítla a čekala na bohatého investora, jehož se nikdy nedočkala.\n\n12. září 2000 kolem půl jedenácté došlo k požáru jednoho z domků, v půlmetrové vrstvě papírů a odpadků na podlaze zříceniny. Mělo jít už o osmý požár za poslední měsíce. Místní squatteři médiím sdělovali podezření, že požáry zakládá úmyslně někdo, kdo má zájem na likvidaci Buďánek – podle obyvatelů sousedního domu stálo 11. září odpoledne před dotčeným domem auto požární ochrany, což následující den vedení hasičského sboru vyloučilo.\n\nZačátkem roku 2001 měla městská část Praha 5 záměr čtyři domky zrekonstruovat (hostinec č. p. 145 a další domy č. p. 120, 132 a 136), místo dvou dalších postavit repliky a zbytek zbourat. Náklady na tuto renovaci Buďánek odhadovala v té době na 300 miliónů Kč, zbourání zbytku na 3 milióny Kč. Odbor památkové péče magistrátu později požadoval zachovat ještě obytný dům č. p. 135 a drobnou stavbu v severozápadním cípu. V dubnu 2002 byl pro stav ohrožující bezpečnost stavebním úřadem vydán demoliční výměr na domy č. p. 126, 133, 135, 144, 195 a 1329. Tyto domy byly zbourány, ostatní částečně zabezpečeny.\n\nMěstská část usilovala o zrušení statusu památkové zóny. Avšak protože jej udělil magistrát a od 1. ledna 2001 přešla zákonem pravomoc vyhlašování památkových zón na ministerstvo kultury, obě instituce tvrdily, že nejsou oprávněny jej zrušit.\n\nV roce 2002 se ve snahách o obnovu angažovalo sdružení \"„Buďánka pro budoucnost“\" (výkonný ředitel ThDr. Jiří Silný, předsedkyně Alena Mejstříková), které je chtělo přeměnit v centrum neziskových organizací, konferenční a kulturní středisko. Členy sdružení byly Ekumenická akademie, Centrum pro dopravu a energetiku, Hnutí DUHA / Přátelé Země ČR, Pravoslavná akademie Vilémov, Diakonie Českobratrské církve evangelické - Středisko ekonomicko-sociálních aktivit Most. Návrh byl městskou částí zamítnut pro nedostatečné finanční záruky.\n\nZačátkem roku 2007 městská část jednala o komerčním projektu s firmou \"Geosan Alfa\", která byla jediným účastníkem dalšího výběrového řízení. Pronajala jí pozemky za 5kč/m/rok na základě jejího záměru zde postavit bytové domy. Národní památkový ústav se v lednu 2007 postavil proti bourání Buďánek a požadoval přinejmenším zachování původní sítě cest. V médiích bylo zpochybňováno, zda je možno s tím plány firmy \"Geosan\" sladit. Do konce září 2007 měla firma předložit nový projekt, který by byl v souladu s požadavky památkářů. Ač se firma zavázala osadu revitalizovat, dosud nepředložila kromě několika obrázků žádné konkrétní návrhy na rekonstrukci.\n\nPodle informací Bořivoje Daňka z Odboru památkové péče pražského Magistrátu budou zachovány 3 původní budovy. V jedné z nich bude restaurace s památkami na původní kolonii. Ve zbylé části lokality bude postaveno asi 70 nových bytů, ale bude při tom zachován původní ráz oblasti. Tato podoba však ještě není konečná. V pořadu \"Z metropole\" to uvedla 3. března 2007 Česká televize.\n\nV místě působí spolek Přátelé Buďánek. Usiluje o to, aby Buďánka zůstala přirozenou a organickou součástí životního prostředí Prahy 5, zázemím pro kulturní a společenské aktivity košířské komunity, navrátila se sem možnost sousedského bydlení, byl zachován pro lokalitu typický vysoký podíl zeleně a všechny kvality, pro které jsou památkově chráněny.\n\nV souvislosti s chátráním Buďánek a snahou o jejich záchranu bývají zmiňovány zejména Staré Střešovice a trojské Rybáře. Každá z těchto lokalit je však považována za unikátní.\n\nV roce 1993 vzniklo Osmileté gymnázium Buďánka zaměřené na mimořádně nadané děti. Zpočátku sídlilo poblíž Buďánek, dle kterých tak získalo svůj název. Později vystřídalo více míst a od roku 2010 pod názvem Mensa gymnázium sídlí v Praze 6 – Řepích.\n\nMístní název Buďánka je pomnožné jméno a řadí se ke střednímu rodu. Skloňuje se tedy stejně jako např. Napajedla, Koryta, Blata; tedy 2. pád: Buďánek, 3. pád: Buďánkům, 4. pád: Buďánka, 6. pád: Buďáncích, 7. pád: Buďánky. Jak však poukazuje J. Šimandl v časopise Naše řeč, místní názvy jako Buďánka, Ryšánka a Hřebenka jsou v dnešním úzu singularizovaná a tuto změnu zaznamenal již v roce 1929 A. Procházka, který upozornil na skutečnost, že noví obyvatelé Prahy nepociťují rozdíl mezi singulárovou a pomnožnou variantou místních názvů. Z tohoto hlediska je tedy možná i singulárová varianta: 1. pád: Buďánka, 2. pád: Buďánky, 3. pád: Buďánce, 4. pád: Buďánku, 6. pád: Buďánce, 7. pád: Buďánkou.\n\n"}
{"id": "184717", "url": "https://cs.wikipedia.org/wiki?curid=184717", "title": "Sergej Vojcechovský", "text": "Sergej Vojcechovský\n\nSergej Nikolajevič Vojcechovský (; 28. října 1883 Vitebsk – 7. dubna 1951 Ozerlag) byl československý legionář a generál ruského původu.\n\nSergej Vojcechovský pocházel z ruské šlechtické rodiny a jeho předci působili jako důstojníci v carské armádě. Po vystudování reálného gymnázia nastoupil studia na vojenském učilišti, které ukončil v roce 1904. V srpnu 1909 se oženil s dcerou svého velitele a po dalších studiích působil jako důstojník v Moskvě a v Charkově, ze kterého byl po začátku první světové války přesunut na frontu. Za účast v bojích byl mnohokrát vyznamenán a 8. září 1917 se stal náčelníkem štábu Československé střelecké divize.\n\nPo Bachmačské bitvě se účastnil prvního sjezdu Československého vojska na Rusi, který se konal v květnu 1918 v Čeljabinsku. Po tzv. Čeljabinském incidentu se jako velitel pluku zasadil o jeho úspěšné řešení dvojím dobytím města Čeljabinska z rukou bolševiků.\n\nPo odchodu většiny ruských důstojníků z Legií a jejich nahrazení československými veliteli jako jeden z mála ruských velitelů v Legiích zůstal a účastnil se bojů na Transsibiřské magistrále s Rudou armádou. Ke konci roku 1918 již v hodnosti generála bojoval proti bolševikům v rámci Kolčakovy armády. V roce 1920 odcestoval na Krym, kde se zařadil do Wrangelových vojsk, v jejichž rámci se po porážce Rudou armádou podílel na evakuaci zraněných a nemocných do Istanbulu.\n\nV roce 1921 odcestoval do Československa, kde se stal 1. května 1921 příslušníkem československé armády jako generál V. hodnostní třídy. Dne 20. ledna 1922 mu bylo uděleno československé státní občanství. V rámci československé armády stále povyšoval, v roce 1929 mu byla udělena hodnost armádní generál.\n\nV době Mnichovské krize velel I. armádě a zastával názor, že armáda by se měla postavit proti rozhodnutí politiků kapitulovat. 1. dubna 1939 byl pensionován a zapojil se do činnosti odbojové organizace Obrana národa. Během německé okupace Českých zemí byl pod stálým dozorem gestapa.\n\nDne 12. května 1945 byl zatčen v Praze (v ulici Konviktská č. p. 263) komandem NKVD a jako československý občan zavlečen do Sovětského svazu. Zemřel 7. dubna 1951 v ústřední nemocnici gulagu Ozerlag v Tajšetském okrese. Jako příčina smrti byla ve vězeňském spise uvedena „tuberkulóza a sešlost věkem“. Vzhledem k tomu, že se jednalo o jednu z častých (často formálně uváděných) diagnóz úmrtí, není případná skutečná příčina generálova úmrtí známa. Jeho ostatky se údajně nacházejí v bezejmenném hrobě č. 4-36 na hřbitově u centrální nemocnice. Československá vláda proti jeho únosu, stejně jako proti únosu řady jiných ruských, ukrajinských aj. protikomunistických emigrantů v květnu 1945 do Sovětského svazu, nikterak neprotestovala.\n\nDne 28. října 1997 obdržel Sergej Vojcechovský in memoriam Řád Bílého lva I. stupně.\n\n\n\n\n"}
{"id": "184727", "url": "https://cs.wikipedia.org/wiki?curid=184727", "title": "Seznam ostrovů v Praze", "text": "Seznam ostrovů v Praze\n\nSeznam ostrovů v Praze zahrnuje současné i bývalé (zaniklé) ostrovy v Praze. Jedná se především o ostrovy na Vltavě, která je s výjimkou krátkého úseku Berounky před ústím do Vltavy jedinou řekou v Praze. Další ostrovy vznikaly v souvislosti s vytváření umělých vodních nádrží.\n\nV pořadí ve směru toku Vltavy:\n\nŘada ostrovů v dolní části pražské Vltavy, kde řeka tvoří charakteristický zákrut o 180 stupňů, zanikla na konci 19. a v první třetině 20. století při regulaci řeky, kdy byly propojeny se suchou zemí zasypáním říčního ramene (většina bývalých ostrovů v oblasti Karlína, Libně a Holešovic). Ostrov Kampa nezanikl, ale zatrubněním Čertovky a propojením jižního konce s pevninou se stal de facto poloostrovem.\n\nZanikly při regulaci nábřeží na rozhraní Nového Města a Karlína\n\n\n\n\n"}
{"id": "184729", "url": "https://cs.wikipedia.org/wiki?curid=184729", "title": "Marymont (stanice metra ve Varšavě)", "text": "Marymont (stanice metra ve Varšavě)\n\nMarymont je stanice varšavského metra na lince M1. Kód této stanice je \"A-19\". Slouží od 29. prosince 2006 a do 23. dubna 2008 byla severní konečnou tehdy jediné linky metra. Pojmenována je podle okolní čtvrti.\n\nMarymont je podzemní hloubená stanice s několikapatrovým ostrovním nástupištěm (hluboké je 13,2 m, na nejnižší úrovni je umístěno kolejiště). Z architektonického hlediska je evidetntní, že v porovnání se staršími stanicemi z 90. let bylo již tímto směrem vynaloženo více; obklad stanice tvoří hliníkové panely, sklo, ocel a žula (podlahy). V ochozu nad kolejištěm je umístěna 37 m dlouhá stěna, kde budou mladí umělci prezentovat své výtvory, ty se budou každé dva měsíce střídat.\n\n"}
{"id": "184743", "url": "https://cs.wikipedia.org/wiki?curid=184743", "title": "Long Island", "text": "Long Island\n\nLong Island je ostrov ve státě New York v USA. Má rozlohu 3 567 km² a populaci přibližně 7,536 milionu obyvatel. Tímto je největším ostrovem v 48 kontinentálních státech USA a nejlidnatějším ostrovem v celém USA. Kromě toho jde o 17. nejlidnatější ostrov na světě, před Irskem, Jamajkou nebo Hokkaidó. Hustota obydlení zde dosahuje 2 110 obyvatel na km². Ostrov je dlouhý 190 km a široký maximálně 32 km. Dělí se na čtyři části (okresy) - Kings, Queens, Nassau a Suffolk. Okresy Kings a Queens jsou součásti města New York (čtvrtě Queens a Brooklyn). Na východním konci ostrova je maják a malé město Montauk - odtud je monstrum z Montauku.\n"}
{"id": "184744", "url": "https://cs.wikipedia.org/wiki?curid=184744", "title": "Sousedící státy Spojených států amerických", "text": "Sousedící státy Spojených států amerických\n\nSousedící státy Spojených států amerických () je souhrnné označení pro 48 vzájemně sousedících států Spojených států amerických a území federálního distriktu s hlavním městem Washingtonem na severoamerickém kontinentu.\n\nTermín tak vylučuje státy, které s ostatními nesousedí, tedy Aljašku a Havaj. Dále také vylučuje závislá území Spojených států amerických (jako je Portoriko nebo různá další teritoria), které rovněž toto označení nesplňují. Ostrovy při pobřeží, které jsou integrálními součástmi 48 sousedících států, se však do tohoto území počítají.\n\nCelková rozloha vzájemně sousedících států Spojených států amerických je 8 080 464 km, což je 83,9 % celkové plochy USA. Ze severozápadu (z Washingtonu) na jihovýchod (na Floridu) je nejdelší vzdálenost 4 508 kilometrů. Ze severu na jih je nejdelší vzdálenost 2 660 kilometrů. Na severu toto území sousedí s Kanadou a na jihozápadě s Mexikem.\n\nPodle sčítání z roku 2010 mělo 48 sousedících států 306 675 006 obyvatel, což činilo celkem 99,33 % populace Spojených států amerických. Hustota obyvatel byla 40,0 obyvatel/km², oproti 33,7 obyvatel/km² pro celou zemi (tento rozdíl je způsoben extrémně nízkým zalidněním Aljašky).\n"}
{"id": "184751", "url": "https://cs.wikipedia.org/wiki?curid=184751", "title": "Level (časopis)", "text": "Level (časopis)\n\nLevel je český časopis se zaměřením na počítačové hry. Časopis v roce 1995 založil, pod vydavatelstvím Martina Ludvíka, Jan Tománek (Beast), který zde do konce roku 1995 působil jako šéfredaktor. Jako spoluzakladatel a zástupce šéfredaktora působil Tomáš Landa (Silver). Zakladatelskou redakci tvořili Ondřej Průša (Draken) a Jan Herodes. \n\nČasopis vycházel pravidelně každý měsíc od ledna 1995 do května 2013, kdy vydavatelství Burda oznámilo, že číslo 230 bude posledním. Následně bylo oznámeno, že značku Level koupilo vydavateleství Naked Dog, jehož majitelem je bývalý šéfredaktor Ondřej Průša. Číslo 231 pro červen/červenec vyšlo 28. června 2013 pod vedením tří bývalých šéfredaktorů časopisu – Ondřej Průša, Martin Bach, Petr Poláček. Se změnou vydavatele došlo i k několika změnám. Časopis začal vycházet bez DVD přílohy, ale s plnou hrou ve formě klíče na digitální distribuce, s nižší cenou, 99 Kč, i pozměněným obsahem, ve kterém chybí novinky a preview a více obsahu je věnované tematickým článkům. Od čísla 245 není součástí časopisu ani plná hra. Počínaje číslem 235 začíná LEVEL zkušebně vycházet i v elektronické verzi. V redakci působí zkušení autoři – Lukáš Grygar, Pavel Dobrovský, Jiří Pavlovský aj. \n\nČasopis Level je druhým nejčtenějším herním magazínem v Česku (2014 – http://www.unievydavatelu.cz/). Jeho jediným konkurentem je v současné době časopis \"Score\". Partnerským webem je Games.cz, na který svými články přispívají mimo jiné i redaktoři Levelu. Jedno číslo časopisu Level má 116 stran.\n\nLevel se jako herní časopis zaměřuje primárně na hry, a to jak na ty pro platformu PC, tak na konzolové, handheldové i tabletové. Mimo her se Level zabývá i hardwarem, softwarem, filmy a hudbou. Pravidelnou část také tvoří komentáře vývojáře Daniela Vávry (ze společnosti Wahorse), Lukáše Macury ze studia Cinemax, recenzenta Michala Rybky i Jana Herodese a Radka Friedricha, kteří pracují v pražském Disney Mobile Games Studio.\n\n\nPoznámka: jednotlivé části v seznamu jsou řazeny tak jako v časopise.\n\nOd roku 2003 do restartu časopisu v červnu 2013 vycházelo v jednom roce 13 čísel Levelu. Ono třinácté číslo vycházelo z toho důvodu, že se před Vánoci objeví spousta nových her, jejichž recenze by se do jednoho čísla nevešly. Zajímavostí je, že autoři časopisu měli v červnu dvě uzávěrky, aby vánoční číslo zapadalo do harmonogramu.\n\n"}
{"id": "184752", "url": "https://cs.wikipedia.org/wiki?curid=184752", "title": "Cash flow", "text": "Cash flow\n\nCash flow nebo také peněžní tok je příjem nebo výdej peněžních prostředků. Cash flow za určité období představuje rozdíl mezi příjmy a výdaji peněžních prostředků za toto období.\n\nV podnikové praxi je cash flow důležitou veličinou, která vypovídá o schopnosti podniku generovat peníze. Schopnost přinést podniku peněžní prostředky je také jedním z rozhodujících kritérií při výběru a hodnocení investičních projektů. V této souvislosti se používají kritéria jako čistá současná hodnota, vnitřní výnosové procento nebo doba návratnosti.\n\nVýraz \"cash flow\" nebo \"výkaz cash flow\" je také používán jako zkrácený název pro účetní výkaz přehled o peněžních tocích.\n\n\nInvestiční cash flow jsou zejména „investiční výdaje“, tedy např. nákupy strojů, budov, pozemků, patentů apod. Jedná se o výdaje i příjmy způsobené nákupem a prodejem dlouhodobých aktiv. Investiční cash flow je téměř vždy záporné – nadbytek peněz, které podnik vydělá běžnou činností (tj. provozní cash flow) podnik investuje do své obnovy a rozvoje (nakupují nové stroje atd.). Podnik pochopitelně také často investuje půjčené peníze.\n\nJedná se o příjmy/výdaje spojené se získáváním nebo vracením zdrojů pro podnikání. Klasicky se jedná o obdržení bankovních úvěrů a jejich splácení, emise dluhopisů a akcií, splácení dluhopisů a výplata dividend. Toto cash flow může být jak kladné, tak záporné, podle toho, jestli si podnik např. spíše zrovna půjčuje na rozvoj nebo daný úvěr splácí. Může být také nulové.\n\nJedná se o finanční toky spojené s provozem podniku. Výsledky provozní činnosti (čistý provozní zisk), změny pohledávek u odběratelů, změny dluhů u dodavatelů, změny zásob, atd..\n\nPříklad výpočtu provozního cash flow (čísla jsou smyšlená):\n\n\"Elektrárna měla v uplynulém období tyto finanční toky (v mil. Kč):\"\n\n\"300 uhlí, 1500 příjem, 150 osobní, 100 ostatní, 250 odpisy, 150 pojištění a emisní povolenky. Úroky 50 a daň (pro zjednodušení) též 50.\"\n\nPřímá metoda: 1500 – (300 + 150 + 100 + 150) = 800 (brutto) – (50 + 50) = 700 (netto).\n\nNepřímá metoda: 1500 – (300 + 150 + 100 + 250 + 150) = 550 (EBIT) – (50 + 50) = 450 (EAT) + 250 (odpisy) = 700\n\n"}
{"id": "184754", "url": "https://cs.wikipedia.org/wiki?curid=184754", "title": "Level", "text": "Level\n\nLevel může znamenat:\n\n\n"}
{"id": "184756", "url": "https://cs.wikipedia.org/wiki?curid=184756", "title": "Clannad", "text": "Clannad\n\nClannad je irská hudební skupina, jejíž tvorba je inspirovaná keltskými motivy. Hudebně se řadí k folk music a new age s příměsí rocku.\n\nZaložili ji roku 1970 členové rodiny Ó Braonáinovců (anglicky Brennanovců), do které patří i známá zpěvačka Enya (irsky Eithne Ní Bhraonáin) a Moya Brennan (irsky Máire Ní Bhraonáin).\n\nSkupina začínala jako folková kapela, využívala ve své tvorbě keltské motivy a lidové nástroje. Enya s Clannadem spolupracovala na třech albech.\n\n\n\n"}
{"id": "184758", "url": "https://cs.wikipedia.org/wiki?curid=184758", "title": "Drahokam", "text": "Drahokam\n\nDrahokam je minerál nebo minerální odrůda, který je cenný pro své výjimečné estetické vlastnosti a je používán na ozdobné účely.\n\nPovinné vlastnosti drahokamu jsou:\n\nJejich cena závisí především na kvalitě, velikosti (udávané v metrických karátech) a vzácnosti, ale také na existenci umělých konkurenčních produktů (rubín, safír) a na momentální módě. Cena roste s velikostí. Cizorodé příměsky (včetně trhlinek a jiných porušení) cenu značně snižují.\n\nTo však jsou jen ty obecně nejznámější drahokamy.\nDiamanty jsou čiré, růžové, žlutavé, modré, naoranžovělé a brousí se převážně do briliantového výbrusu.\nJe třeba upozornit, že diamant není výbrus. Nákup výbrusu briliantového typu může být vybroušeným sklem, křišťálem, bezbarvým safírem, zirkonem mátara, umělým zirkonem a briliant proto není totéž co démant.\n\nKorundy, jsou to chromem barvené rubíny a safíry barev modré, žluté, oranžové, fialové, růžové, zelené a čiré. Nejcennější a nejproslulejší jsou kašmírské safíry. Safíry se těžily za renesance také v severních čechách, světově proslulé jsou kašmírské, barmské, z Laosu, Srílanky, a Afriky. Modré safíry se uměle dovypalují (Thajsko) nebo dozařují, aby kameny s méně kvalitní barvou obdržely lepší zabarvení. Ceny za karát jsou od několika dolarů a tisíce a statisíce dolarů. Karát je jedna pětina gramu.\nOranžové a zvláště žluté safíry jsou levnější, avšak některé oranžové padparádža safíry jsou velmi ceněny.\nRubíny ze Srí lanky a Barmy se cení mnohem výše než z Afriky, Vietnamu, Kambodži a Thajska, Afghánistánu a tu a tam Kašmíru.\nSpinely byly velmi ceněny a jsou nedílnou součástí královských korunovačních klenotů. Podle barvy se zvou balasrubín, rubínspinel, safírspinel, ametystspinel, almandinspinel.\nBeryly, za drahocenné se pokládají trávově zelené smaragdy (Kolumbie, Afrika, Pákistán, Ural,) akvamarín zelenomodré až blankytně modré barvy, zlatožluté heliodory, červený a růžový morganit a vorobjevit.\n\nBuď se těží v sekundárních nalezištích (říční a mořské náplavy nebo pouštní písky) nebo se získávají z mateřské horniny.\n\nZískané kameny se upravují broušením a leštěním: neprůhledné druhy například tromlováním na oblé tvary, průhledné druhy na tvary s velkým množstvím fazet (rovných plošek).\n\n\n"}
{"id": "184759", "url": "https://cs.wikipedia.org/wiki?curid=184759", "title": "Polodrahokam", "text": "Polodrahokam\n\nJako polodrahokamy byly do roku 1955 označovány minerály, nesplňující jednu nebo více z podmínek, určujících jejich zařazení mezi drahokamy. Takovýchto minerálů existuje celá řada a jejich cena proto závisí hlavně na barvě a módě.\n\n\nDo roku 1955 se za drahokamy považovaly průhledné a k broušení vhodné minerály s tvrdostí nad 8, zatímco ostatní, i když průhledné, ale nedosahující 8. stupně Mohsovy stupnice tvrdosti byly označovány jako tzv. polodrahokamy – podle toho by mezi polodrahokamy patřil i jeden z nejcennějších drahých kamenů, smaragd (Baumgärtel, Quellmalz, Schneider, 1988). Název „polodrahokamy“ byl tedy zrušen již v roce 1955, a to vydáním nového závazného názvosloví kamenů mezinárodní organizací BIBOA – Bureau International des Associations de Fabricants, Grossistes et Détaillants de Joaillerie, Bijouterie, Orfévrerie et Argenterie, se sídlem v Haagu (CIBJO: Pierres précieuses et fines/Perles Définitions). Jako šperkové (drahé) kameny byly do budoucna označeny všechny další i průsvitné a neprůhledné minerály používané na výrobu šperků. Jak lze ale dosud často vidět, s označením kamenů jsou stále problémy.\n\n"}
{"id": "184762", "url": "https://cs.wikipedia.org/wiki?curid=184762", "title": "Lucio Battisti Vol. 4", "text": "Lucio Battisti Vol. 4\n\nČtvrté Battistiho album Lucio Battisti Vol. 4 opět navazuje na předešlá alba, přesto nedosáhlo jejich úspěchu. V roce 1971 se v Itálii stalo po dobu pěti týdnů třetím nejprodávanějším albem a 19. nejprodávanějším v roce 1971. Je to poslední album vydané ve vydavatelství Ricordi. Další vycházejí pod značkou Numero Uno.\n\"Le tre verità\" je píseň se třemi slokami, zpívána ve třech oktávách. \"Pensieri e parole\" je zpívána dvojhlasně, oba hlasy se sice překrývají, ale oba patří Battistimu.\n\nV závorce je uveden počet hvězdiček dle CROSBOSP.\n"}
{"id": "184772", "url": "https://cs.wikipedia.org/wiki?curid=184772", "title": "Umanamente uomo: il sogno", "text": "Umanamente uomo: il sogno\n\nPáté Battistiho album Umanamente uomo: il sogno uvedlo Battistiho ve známost v zahraničí. Album je vydáno ve Španělsku, Francii, Japonsku a Koreji, avšak s nevelkým úspěchem. V roce 1972 se v Itálii stalo po dobu devíti týdnů nejprodávanějším albem a 2. nejprodávanějším v celém roce 1972. Je to první album vydané ve vydavatelství Numero Uno, společném projektu dvojice Battisti-Mogol.\nV jednotlivých písních je možno slyšet hlasy Maria Lavezzi, Oscara Prudenteho, Tonyho Ciccia a hlavně Babelle, Barbary a Sary.\n\"I giardini di marzo\" je dodnes vrcholným Battistiho dílem, velice procítěný Mogolův text. \"Umanamente uomo: il sogno\" je dalším experimentem skladatele. Nemá text, ve dvou částech je melodie pouze „pískána“. \"Il fuoco\" také nemá text, je doplněno vzkřeky kapelníků. \"Il leone e la gallina\" je zpívaná bajka nemající obdoby. Texty všech písíní jsou vesměs lyrické, skladby působí melancholicky.\n\nV závorce je uveden počet hvězdiček dle CROSBOSP.\n\n"}
{"id": "184773", "url": "https://cs.wikipedia.org/wiki?curid=184773", "title": "Francouzská heraldika", "text": "Francouzská heraldika\n\nFrancouzská heraldika je heraldika používaná na území Francie.\n\nFrancouzská heraldika vznikla začátkem 12. století. Ovšem nešlechtici mohli získat svolení od krále, aby směli používat znak, takže mohl mít teoreticky svůj znak každý, až na potomky odsouzenců. V 16. století se přilba stala výsadou šlechty, ale někteří měšťané ji používali i nadále.\n\nJedním z důvodů úpadku heraldiky ve Francii bylo nařízení krále Ludvíka XIV. z roku 1696, podle něhož byl každý, kdo chtěl mít znak, povinen si jej zaregistrovat. Na první pohled se zdá, že Ludvík XIV. chtěl v heraldice zařídit pořádek. Ve skutečnosti však chtěl král získat co nejvíce peněz na svá válečná tažení, protože cena registrace byla stanovena velmi vysoko. Královští komisaři, aby získali co nejvíce peněz, registrovali nejen existující šlechtice, ale dokonce vnucovali heraldické znaky nátlakem majetným osobám. Výsledkem byl obrovský seznam, čítající kolem 110 tisíců znaků (\"Armorial Général\"), z nichž jsou kolem 90 % znaky nešlechticů a dvě třetiny z nich vznikly teprve díky tomuto nařízení.\n\nV roce 1760 zakázal Ludvík XV. používání znaků nešlechticům. Toto nařízení však nebylo nikdy plně uskutečněno a pařížský parlament je nepřijal. \n\nDne 23. června 1790 byl Ludvík XVI. donucen potvrdit dekret, kterým byla navždy zrušena dědičná šlechta a bylo zakázáno používat znaky, které byly prohlášeny za symboly starého režimu (\"ancien régime\"). Dne 20. dubna 1791 bylo vydáno nařízení, podle kterého měly do dvou měsíců zmizet z francouzské půdy všechny znaky. Nařízení opět nebylo zdaleka plně realizováno, takže mnoho krásných francouzských znaků zůstalo ve Francii zachováno.\n\nV letech 1804–1814 se Napoleon Bonaparte pokusil o vytvoření nové šlechty a ojedinělého heraldického systému. Když Napoleon nastoupil na francouzský trůn, nepřevzal znak své rodiny, ale užíval znak orla s blesky ve spárech. Tento symbol byl odvozen od symbolů Římských legií.\n\nNapoleon obnovil tituly princ, vévoda, hrabě, baron a rytíř. Lilie z francouzských znaků zmizely a nahradily je Napoleonovy včely. Většinou převládaly ve znacích meče, šavle, kanóny, granáty, pyramidy, mosty apod. Z heraldiky zmizely přilby, klenoty, štítonoši a hesla.\nV Napoleonově heraldice se hojně vyskytují obecné figury.\n\nJejí první použití je doloženo roku 1369. Tento znak je i první doložený znak použitý sedlákem. Je jím znak Jacquiera le Brebieta s mluvícím znamením tří ovcí (\"brebis\", tj. ovce), které drží děvče.\n\nMěstská heraldika ve Francii je velmi jednoduchá, ale přitom i výrazná. Městské znaky (ale i pečetě) se ve Francii objevují již na začátku 13. století. Už i většina těchto znaků měla přilbu a přikryvadla. Takzvaným dobrým a věrným městům se do hlavy štítu přidávaly tři zlaté lilie nebo je posetá lilemi. Města někdy mají štítonoše, přilba s klenotem většinou chybí, hradební koruna je obsažená skoro vždy a motto je přítomno skoro vždy. \n\n"}
{"id": "184775", "url": "https://cs.wikipedia.org/wiki?curid=184775", "title": "Jozef Markuš", "text": "Jozef Markuš\n\nIng. Jozef Markuš, DrSc. (* 13. března 1944, Nyíregyháza) je slovenský politik a bývalý předseda Matice slovenské.\n\nRodina Jozefa Markuše se spolu s dalšími slovenskými rodinami z okolí Nyíregyházi přestěhovala v dubnu 1947 do Horné Seče v rámci výměny obyvatelstva mezi Československem a Maďarskem.\n\nJozef Markuš vystudoval Střední zemědělskou školu technickou v Zlatých Moravcích. Vysokoškolské studium absolvoval na Vysoké škole ekonomické v Bratislavě, studijní odbor ekonomika zemědělství. V letech 1985 až 1989 působil v ekonomickém a prognostickém ústavu Slovenské akademie věd.\n\nOd prosince 1989 byl aktivní v politice jako místopředseda slovenské vlády (vláda Milana Čiče) a krátce v ní tehdy působil i jako pověřený ministr zdravotnictví Slovenska. Od srpna 1990 do listopadu 2010 byl předsedou Matice slovenské.\n\nV Registračních protokolech agenturních a operativních svazků Státní bezpečnosti, uveřejněných na stránkách slovenského Ústavu paměti národa, je svazek agenta s krycím jménem \"Ekonóm\", s registračním číslem 20489, ke kterému patří jméno Jozef Markuš, narozen 13. března 1944. \n\n"}
{"id": "184777", "url": "https://cs.wikipedia.org/wiki?curid=184777", "title": "Jamaširo (provincie)", "text": "Jamaširo (provincie)\n\nProvincie Jamaširo (: 山城国; \"Jamaširo no kuni\") byla stará japonská provincie na jejímž území se dnes rozkládá jižní část prefektury Kjóto.\n\nOd roku 794 měl v provincii sídlo císařský dvůr (ve městě Kjóto) a během období Muromači i šógunát Ašikaga.\n"}
{"id": "184780", "url": "https://cs.wikipedia.org/wiki?curid=184780", "title": "Jan I. Olbracht", "text": "Jan I. Olbracht\n\nJan I. Olbracht, někdy též Jan I. Albrecht, (27. prosince 1459 Krakov – 17. června 1501 Toruň) byl v letech 1492–1501 polský král z dynastie Jagellonců. Přestože se jednalo až o třetího syna Kazimíra IV., stal se dědicem polského trůnu, neboť jeho starší bratr Vladislav v té době již vládl v Čechách a Uhrách a druhorozený Kazimír předčasně zemřel. Jeho matkou byla Alžběta Habsburská.\n\nPo smrti uherského krále Matyáše Korvína roku 1490 podporoval Kazimír IV. a jeho manželka Alžběta na uherský trůn svého syna Jana. Podle jejich plánů se měli čtyři z jejich synů stát suverénními vládci: vedle českého krále Vladislava se měl Jan Olbracht stát králem v Uhrách, Alexandr a Zikmund (později Zikmund I. Starý) se měli podělit o vládu v Polsku a v Litvě, Kazimír již nežil a Frederyk byl určen pro církevní dráhu. Navzdory jejich přání se v Uhrách prosadil nejstarší Vladislav a se svým bratrem Janem se v roce 1492 dokonce střetl vojensky a porazil ho.\n\nDne 20. února 1491 mu Janovi jeho bratr Vladislav tzv. košickou dohodou udělil Hlohovské knížectví a titul \"první kníže ve Slezsku\". V roce 1492 zemřel Kazimír IV. a Jan se stal jeho nástupcem v Polsku. Zemřel náhle v roce 1501.\n\n"}
{"id": "184786", "url": "https://cs.wikipedia.org/wiki?curid=184786", "title": "Il mio canto libero", "text": "Il mio canto libero\n\nŠesté Battistiho album Il mio canto libero. V roce 1973 se v Itálii stalo po dobu jedenácti týdnů nejprodávanějším albem a nejprodávanějším v celém roce 1973. Některé písně byly nahrány ve studiích EMI v Londýně.\nBattisti využil spolupracovníků z předchozího alba a dosáhl ještě větší úspěchu.\nMelodii písně \"La luce dell'est\" přetvořil Eros Ramazzotti a vytvořil píseň \"Improvvise la luce dell'Est\". \"Il mio canto libero\" se stala velice populární v Západní Evropě a mnozí si pod jménem Battisti automaticky vybaví ji.\n\nV závorce je uveden počet hvězdiček dle CROSBOSP.\n\n\n"}
{"id": "184789", "url": "https://cs.wikipedia.org/wiki?curid=184789", "title": "1997 v hudbě", "text": "1997 v hudbě\n\nTento článek obsahuje události související s hudbou, které proběhly v roce 1997.\n\n\n\n\n\n\n\n\n\n"}
