{"id": "177574", "url": "https://cs.wikipedia.org/wiki?curid=177574", "title": "Milan Opočenský", "text": "Milan Opočenský\n\nProf. ThDr. Milan Opočenský (5. července 1931 Hradec Králové – 31. ledna 2007) byl český teolog, filozof, duchovní Českobratrské církve evangelické, profesor Komenského evangelické bohoslovecké fakulty v Praze, po roce 1990 Evangelické teologické fakulty Univerzity Karlovy, které dopomohl k získání nových prostor v Černé ulici.\n\nPatřil k žákům J. L. Hromádky. Zabýval se teologií Petra Chelčického a vztahem křesťanství a marxismu, revolucemi a takzvanou teologií osvobození. V letech 1960 – 1968 byl M. Opočenský předsedou komise mládeže při Křesťanské mírové konferenci.\n\nV letech 1967–1973 zastával funkci evropského tajemníka Světové studentské křesťanské federace (WSCF), v období 1989 až 2000 působil jako generální tajemník Světového reformovaného svazu (WARC).\n\n\n\n"}
{"id": "177576", "url": "https://cs.wikipedia.org/wiki?curid=177576", "title": "Kámen a bolest", "text": "Kámen a bolest\n\nKámen a bolest je český historický román, který napsal Karel Schulz a který byl vydán roku 1942, krátce před autorovou smrtí. Kniha popisuje život slavného italského sochaře, malíře a architekta Michelangela Buonarrotiho a také politickou a náboženskou atmosféru přelomu 15. a 16. století. V průběhu příběhu se čtenář setká také s dalšími významnými osobnostmi, jako příklad lze uvést Niccola Machiavelliho, Lorenza Magnifica nebo Da Vinciho.\n\nKromě italských renesančních osobností román vykresluje také dobové poměry v církvi, která je pevně spjata se šlechtou a tvoří jakoby její druhou odnož. Církev shromažďuje majetek, území a peníze, její nejvyšší hodnostáři žijí v hříchu (mají např. množství milenek) a obklopují se bohatstvím, zatímco rozpoutávají bouře intrik, které vedou k podvodům, vraždám i k neustálým lokálním válkám. Zkaženost hierarchie kontrastuje s ryzí svatostí anonymních mnichů a prostých kněží.\n\nPříběh románu je postaven na reálných událostech a osobnostech a v některých místech doplněn fikcí. Silnou stránkou románu je promyšlenost a obrazovost. Méně čtenářsky zajímavé pasáže jsou latinské modlitby nebo příliš dlouhé výčty jmen, které se čas od času v knize objeví. Autor původně plánoval napsat románovou trilogii, avšak stihl dokončit pouze první díl \"V zahradách medicejských\" a z druhého jménem \"Papežská mše\" existují pouze dvě kapitoly. Příběh končí v okamžiku, kdy je Michelangelovi přibližně 30 let.\n\nPříběh začíná roku 1481, kdy se soupeřící rodina Pazziů snaží zavraždit vládce Florencie, Lorenza Magnifica z rodu Medicejských. Naplánují jeho vraždu na mši, povede se jim však zabít jen jeho bratra a sami jsou pak popraveni. Poté se přesouvá dějová linie k mladému Michelangelovi, který nemá zrovna lehké dětství, zažívá od svých bratrů i otce pouze ústrky, soustřeďuje se tedy na matku. Má nadání a chce se stát umělcem, ovšem otec chce, aby z něj byl slušný směnárník, a tak se ho od jeho záměru snaží zrazovat všemi způsoby. Michelangelo se však s pomocí svého přítele Granacciho tajně učí malovat a nakonec mu otec přece jen povolí stát se žákem Domenica Ghirlandaia.\n\nMichelangelo však po čase zjišťuje, že se od Ghirlandaia pojetím umění liší a chtěl by raději pracovat s kamenem. Má štěstí a všimne si ho Lorenzo Magnifico, a tak se dostane do zahrad medicejských, které mu jsou pro příštích několik let vlídným domovem, tvoří své první sochy a získává si popularitu. Zvrat však přijde ve chvíli, kdy umírá Lorenzo a místo něho nastupuje jeho syn Piero, který však nezvládne město ovládané fanatickým dominikánem Savonarolou a je donucen utéci s bratry z města. Michelangelo také odchází. Dostane se až do Benátek a v Bologni mu dokonce hrozí žalář, ale zachrání ho mecenáš Giovanfrancesco Aldovrandi. Michelangelo zde chvíli tvoří, ale kvůli žárlivosti ostatních umělců musí nakonec odejít. Zamiluje se však platonicky do vdané ženy, která má poměr s jiným umělcem a nakonec za to zaplatí svým životem. Její manžel ji nechá zavraždit jedním z vězňů z boloňského vězení. Michelangelo má výčitky svědomí, protože ji nezachránil.\n\nPo návratu do Florencie vytvoří sochu pro Lorenza Popolano (strýce Pierova, který se nechal přejmenovat), ale posléze kvůli ní odjíždí do Říma, kde neplánovaně zdrží a když se vrátí do Florencie, zjišťuje, že byl Savonarola upálen. Snažil se totiž příliš tvrdě o reformu církve – ta se totiž nechovala jako zástupce křesťanského Boha na zemi, ale zcela jinak. Bylo mu tedy několikrát zakázáno kázat, a i když toho nedbal, byl mu nabídnut úplatek ve formě kardinálského postu. Když i to odmítl, nezbývalo církevním hodnostářům a papeži, strachujícím se o svá místa, nic jiného, než ho definitivně odstranit.\n\nMichelangelo zde tvoří několik měsíců sochu Davida a setká se s Leonardem da Vincim, který se ve městě také na jistou krátkou dobu usadil. Vyčítá si však smrt Aminty, ženy, kterou jeho přítel Granacci miloval a kterou mu měl chránit. Byla popravena kvůli osnování plánů na návrat Medicejských, společně s několika dalšími vlivnými občany. Odjíždí pak s architektem Giulianem da San Gallem do Říma, kde se připravuje na další tvorbu pod papežem Alexandrem VI.\n\nDílo je vlastně o úloze člověka v době, která je proti němu. Kromě samotných zážitků Michelangelových jsou také zajímavá vyprávění fra Timotea, františkánského mnicha, ke kterému měl Michelangelo vřelý vztah. Michelangelo v celé knize hledá svůj smysl bytí.\nRomán vyšel krátce po autorově smrti a vyvolal ostré spory v katolických kruzích. Pražská a olomoucká arcidiecéze ho daly na svůj lokální index zakázaných knih, protože jejich představitelé stejně jako někteří další autoři (kupř. Silvestr Braito a Jakub Deml) chápali dílo jako útok na církev. Na druhé straně řada dalších katolických autorů (např. Bedřich Fučík, Albert Vyskočil, Jaroslav Durych, Jan Dokulil či Anastáz Opasek) ve shodě se samotným Schulzem chápala román naopak jako oslavu církve.\n\n"}
{"id": "177583", "url": "https://cs.wikipedia.org/wiki?curid=177583", "title": "Edgar Davids", "text": "Edgar Davids\n\nEdgar Steven Davids (* 13. března 1973 Paramaribo, Surinam) je bývalý nizozemský fotbalový záložník a současný trenér anglického klubu Barnet FC. Byl znám svou důraznou a tvrdou hrou, na hřišti byl snadno identifikovatelný díky svým copánkům a ochranným brýlím.\n\nDavids trpí zeleným zákalem, proto musel nosit i na hřišti ochranné brýle. Jeho brýle společně s jeho dredy na hlavě z něj udělaly jednoho z nejrozpoznatelnějších fotbalistů své generace. Pelé ho roku 2004 zařadil mezi 125 nejlepších žijících fotbalistů.\n\nJeho o 13 let mladším bratrancem je fotbalista Lorenzo Davids.\n\nJeho kariéra začala v nejslavnějším nizozemském týmu Ajaxu Amsterdam v roce 1991. Tehdy pomohl Ajaxu k zisku tří ligových titulů, vítězství v poháru UEFA v roce 1992 a k vítězství v Lize mistrů v roce 1995.\n\nBěhem působení v Ajaxu dostal i svou přezdívku \"Pitbul\", která mu už zůstala.\n\nV roce 1996 přestoupil do italského AC Milan, ale téměř si nezahrál, a proto v roce 1998 přestoupil do Juventusu Turín, kde se mu dařilo.\n\n17. května 2001 byl FIFA suspendován za užívání anabolických steroidů, nandrolu. Z Juventusu byl v roce 2004 poslán na hostování do Barcelony, odkud poté přestoupil Interu Milán a posléze do Tottenhamu Hotspur.\n\n28. ledna 2007 se vrátil zpátky do Ajaxu, kde strávil jednu sezonu, po které ukončil svoji fotbalovou kariéru. K aktivnímu fotbalu se ještě jednou vrátil v roce 2010, kdy podepsal smlouvu s anglickým celkem Crystal Palace.\n\nPodruhé kariéru ukončil v prosinci 2013 v dresu pětiligového anglického klubu Barnet FC poté, co byl potřetí v sezóně 2013/14 vyloučen. V Barnetu působil od října 2012.\n\nSvůj debut v národním dresu měl v roce 1994, ale nikdy nic velkého s ním nevyhrál. Během mistrovství Evropy ve fotbale 1996 urazil tehdejšího trenéra Guuse Hiddinka a Nizozemci tehdy skončili neslavně.\n\nPovolán byl i na mistrovství světa ve fotbale 1998 a na mistrovství Evropy v letech 2000 a 2004.\nPo nástupu Marca van Bastena do trenérské pozice národního týmu jej zvolil kapitánem, ale kvůli tomu, že Davids nenastupoval pravidelně v Interu v základní sestavě jej van Basten začal v nominaci opomíjet a nepozval jej ani na mistrovství světa v roce 2006.\n\n Trénuje Barnet FC\n\n\n\n\n"}
{"id": "177585", "url": "https://cs.wikipedia.org/wiki?curid=177585", "title": "Airbus Helicopters", "text": "Airbus Helicopters\n\nAirbus Helicopters (do 8. ledna 2014 Eurocopter Group) je evropský výrobce vrtulníků, utvořený v roce 1992 sloučením divizí francouzského výrobce Aérospatiale a německého DaimlerChrysler Aerospace AG (DASA). Nyní je firma součástí společnosti European Aeronautic Defence and Space Co. (EADS).\nFirma zaměstnává přibližně 22.000 lidí po celém světě, Firma je č. 1 ve výrobě vrtulníků s obratem 6,3 miliardy eur ročně. V provozu je více než 12.000 strojů u více než 3000 zákazníků ve zhruba 150 zemích světa. Stroje těchto zákazníků nalétají více než 3 mil. hodin za rok. Airbus Helicopters má šest závodů v Evropské unii (Marignane a La Courneuve ve Francii, Donauwörth, Ottobrunn a Kassel v Německu a Albacete ve Španělsku) plus 30 dceřiných společností z celého světa.\n\nAirbus Helicopters drží několik světových prvenství např. první vrtulník poháněný turbohřídelovým motorem (Alouette II v roce 1955), zavedení zahaleného ocasního rotoru (Gazelle v roce 1968), první vrtulník certifikovaný pro plnohodnotný let v podmínkách mrazu (AS332 Super Puma v roce 1984), první vrtulník s řídicím systémem Fly-by-Wire (NH90 v roce 2003), první vrtulník s řídícím systémem Fly-by-Light (EC135 v roce 2003) a vůbec první přistání vrtulníku na vrcholu nejvyšší hory světa Mount Everest (8848 m n. m.) pomocí AS350 B3 v roce 2005.\n\n\"Airbus Helicopters\" vyrábí nebo vyráběl následující typy vrtulníků:\n\n\nAirbus Helicopters se rovněž účastní, díky svému 62,5% podílu, na projektu užitkového vrtulníku NH90.\n\nNa některých vrtulnících společnosti \"Airbus Helicopters\" se otáčí hlavní rotor ve směru hodinových ručiček (při pohledu seshora), na rozdíl od většiny amerických strojů, což vyžaduje, aby pilot prováděl opačné pohyby pedálů. Toto se netýká modelů vyvinutých v Německu (BK117, EC145, BO105 atd.)\n\nAirbus Helicopters je také propagátor používání Fenestronu – uzavřeného ocasního rotoru, který je více účinný a bezpečnější než běžný odkrytý rotor.\n\n"}
{"id": "177588", "url": "https://cs.wikipedia.org/wiki?curid=177588", "title": "Fučú", "text": "Fučú\n\nFučú je název několika měst v Japonsku:\n\n"}
{"id": "177591", "url": "https://cs.wikipedia.org/wiki?curid=177591", "title": "Únor 2007", "text": "Únor 2007\n"}
{"id": "177594", "url": "https://cs.wikipedia.org/wiki?curid=177594", "title": "Plat", "text": "Plat\n\nPlat je peněžité plnění poskytované zaměstnanci jakožto odměna za práci pro zaměstnavatele, jenž je veřejnou institucí (tzv. \"veřejný sektor\" – stát, obec, kraj, státní fond, příspěvková organizace – kde se platy hradí z rozpočtu jejího zřizovatele – nebo školská právnická osoba apod.). Platem ale není peněžité plnění poskytované občanům cizích států s místem výkonu práce mimo území České republiky, ačkoli pracují pro některého z těchto zaměstnavatelů: Plat lze dostávat až na základě splnění státem stanovených podmínek \"platového tarifu\". Zaměstnanci vyplácení podle tabulkového platu jsou zvláštním případem zaměstnanců, na rozdíl od běžných zaměstnanců v tzv. \"soukromém sektoru\", kteří tedy z pohledu státu pracují pro \"jiného zaměstnavatele\" a dostávají prostě mzdu, ne však plat.\n\nPlat se poskytuje podle složitosti, odpovědnosti a namáhavosti práce, podle obtížnosti pracovních podmínek, podle pracovní výkonnosti a dosahovaných pracovních výsledků. Zákon přikazuje, aby za stejnou práci nebo za práci stejné hodnoty příslušel všem zaměstnancům u zaměstnavatele stejný plat. Rovněž platí, že plat nesmí být nižší než minimální mzda.\n\nKonkrétní výši platu určuje zařazení zaměstnance do platového tarifu, který se sestavuje kombinací:\nCelkem existuje 16 platových tříd a 12 platových stupňů. Podmínky pro zařazení do určitého platového tarifu stanovuje svým nařízením Vláda České republiky, a to veřejně.\n\nK platu může či musí být, pokud splní zákonné podmínky, zaměstnanci zaměstnavatelem přiznán a poskytován nějaký z více druhů příplatků:\nDále kromě těchto obecných příplatků existují i zvláštní příplatky za práci ve ztíženém pracovním prostředí, zvláštní příplatek za práci v podmínkách spojených s mimořádnou neuropsychickou zátěží, rizikem ohrožení života a zdraví nebo obtížnými pracovními režimy, za přímou pedagogickou činnost nad stanovený rozsah a specializační příplatek pedagogického pracovníka. Kromě toho za úspěšné splnění mimořádného nebo zvlášť významného pracovního úkolu může zaměstnavatel poskytnout mimořádnou odměnu, jejíž výši určuje podle své úvahy.\n\nZa hodinu práce přesčas přísluší zaměstnanci část platového tarifu, osobního a zvláštního příplatku a příplatku za práci ve ztíženém pracovním prostředí připadající na jednu hodinu práce bez práce přesčas a další zvláštní příplatek ve výši 25 % průměrného hodinového výdělku (jde-li o práci v sobotu, neděli nebo ve svátek, tak ve výši 50 %), ledaže se zaměstnanec a zaměstnavatel dohodli na poskytnutí náhradního volna.\n\nV den nástupu do práce je zaměstnavatel povinen vydat zaměstnanci písemný platový výměr, kde musí uvést údaje o:\n\n"}
{"id": "177595", "url": "https://cs.wikipedia.org/wiki?curid=177595", "title": "Bío-Bío", "text": "Bío-Bío\n\nBío-Bío ( ) je řeka v Chile. Je 380 km dlouhá. Povodí má rozlohu 23 920 km².\n\nOdtéká z jezer Galletué a Icalma v nadmořské výšce 1430 m na západních svazích Patagonských And. Ústí do zálivu Arauco Tichého oceánu u města Concepción, přičemž vytváří estuár široký až 3 km. V ústí se nachází písečný práh. Hlavní přítoky jsou Malleco a Laja.\n\nZdrojem vody jsou převážně dešťové srážky. Režim je povodňový. Vyšší úrovně hladiny dosahuje v zimě. Průměrný průtok činí 899 m³/s.\n\nNa řece je rozvinutá vodní doprava od města Nacimiento k ústí.\n"}
{"id": "177601", "url": "https://cs.wikipedia.org/wiki?curid=177601", "title": "Spasitel", "text": "Spasitel\n\nPojem spasitel označuje osobu, která pomáhá lidem dosáhnout spásy nebo která je v určité situaci zachraňuje.\n\nTitul „spasitel” (řecky \"sótér\" zachránce) byl v starořecké kultuře spojován se jmény božstev (např. Poseidón Sótér) a v období helénismu se stal též čestným přídomkem některých panovníků (např. Ptolemaios I. Sótér).\n\nV křesťanství je označován od raných dob jako spasitel lidstva Ježíš Kristus, latinsky Salvator Mundi. S označením se v této souvislosti setkáme i v pozdější kultuře a umění – například u jednoho z výkladů akronymu IHS (\"Iesus hominum salvator\" Ježíš spasitel lidstva), jenž je devízou Tovaryšstva Ježíšova, případně v názvu některých kostelů (kostel Nejsvětějšího Salvátora) či zemí (Salvador). \n\n"}
{"id": "177602", "url": "https://cs.wikipedia.org/wiki?curid=177602", "title": "Milan Machovec", "text": "Milan Machovec\n\nMilan Machovec (23. srpna 1925, Praha – 15. ledna 2003, Praha) byl český filosof. Vystudoval filosofii a klasickou filologii na Filosofické fakultě Univerzity Karlovy, kde přednášel od roku 1950 do roku 1970 a znovu od roku 1990 až do své smrti.\n\nV 60. letech spolu s Erichem Frommem a Ernstem Blochem inicioval dialog mezi marxisty a křesťany, ze kterého mimo jiné čerpal pro svoje (ve světě nejznámější) dílo \"Ježíš pro moderního člověka\". Jako reformně orientovaný marxista měl podíl na pražském jaru 1968. V 70. a 80. letech byl činný v opozičním hnutí, byl signatářem Charty 77. Od 80. let se aktivně věnoval otázkám ekologie a feminismu.\n\nPo roce 1989 se dočkal plné rehabilitace. Roku 2000 mu byl propůjčen Řád T. G. Masaryka III. třídy.\n\nCoby syn středoškolského učitele prošel Machovec striktní katolickou výchovou. Jeho názor, že náboženství je stejně důležité jako morálka, byl podnícen hlavně matkou.\n\nPoté, co absolvoval střední školu, pracoval roku 1944 krátce jako učitel na odborné škole v Brandýse nad Labem. Na jaře roku 1945 začal studovat filosofii a klasickou filologii na Univerzitě Karlově v Praze. Také po zkušenostech v rámci nacistické diktatury se Milan Machovec brzy obrátil k marxismu. V letech 1948 – 1950 absolvoval základní vojenskou službu. Nedlouho poté se stal odborným asistentem na univerzitě v Praze a okamžitě poté, co habilitoval v roce 1953, profesorem dialektického materialismu a marxismu-leninismu tamtéž. V této pozici získal mezinárodní renomé; změnil \"Seminář pro marxistické kritiky náboženství a náboženské historie\" Univerzity Karlovy v \"dialogický seminář\", kterého se jako hosté zúčastnili filosofové jako Erich Fromm, stejně jako teologové, například Karl Rahner. Byl pravidelným diskusním partnerem filosofů a teologů na celém světě, ale především v Německu, pravděpodobně proto, že mluvil plynně německy. Konečně, Machovec byl jeden z inspirátorů \"pražského jara\" roku 1968.\n\nPo rozdrcení pražského jara byl v roce 1970 vyhozen z univerzity, postaven pod státní dozor a podroben mnohým represím. Vydělával si na živobytí hlavně jako varhaník v katolickém kostele. Přesto podepsal Chartu 77 a stal se proto ještě více politicky pronásledovanou osobou. Celé jeho sociální prostředí bylo uvedeno pod tlak a hrozilo, že bude jeho dílo zabaveno a zničeno. Stále znovu ho však vyhledávali studenti, se kterými udržoval tajné \"bytové semináře\".\n\nAby nedostal svou ženu, syna a dceru do chudoby, odešel od nich, a usadil se v mizerném pokojovém bytě; musel se spoléhat na tajnou podporu, kterou dělil i mezi další disidenty.\n\nPo pádu socialismu v Československu v roce 1989 byl rehabilitován a znovu vyučoval jako profesor na Univerzitě Karlově. Od roku 1993 byl již oficiálně v důchodu, ale stále aktivní ve svém oboru. Roku 2000 mu president Havel propůjčil Řád T. G. Masaryka III. třídy za významný příspěvek české filosofii a odvahu v době politického útlaku. Jako jeden z místopředsedů Masarykova demokratického hnutí v letech 1995 – 2000 je rovněž nositelem Čestné medaile TGM za věrnost jeho odkazu.\n\nPři pronásledování režimem mu byla odepřena také řádná lékařská péče, což přispělo k jeho pozdějšímu špatnému zdravotnímu stavu. Přesto se začal znovu aktivně podílet na vědecké práci ve svém oboru a zúčastnil se mnoha sporů v nově organizovaném státu. Jako vždy kritický duch pokračoval v rozporu s novými orgány filosofické diskuse. Zemřel vysoce respektován zejména mladou generací. Na jeho pohřbu odříkal pomocný biskup pražský (na filosofovu žádost) Modlitbu Páně.\n\nPo celý svůj život hledal možnosti humanizace světa, a proto byl také ostrým kritikem existujícího socialismu. Kromě Marxe ho inspirovalo především dílo Aristotela, Kanta a poslů křesťanství.\n\nVždy se snažil o dialog filosofie a náboženství, jeho nejoblíbenějším tématem byl tomismus. Jeho přítomnost v roce 1986 na Maďarské akademii věd v Budapešti a Vatikánském sympoziu pořádaném Společností etických hodnot silně podpořila křesťansko-marxistický dialog. Byl vždy sympatický ke křesťanství jako marxista. V Bohu viděl „součet nejhlubší lidské zkušenosti a touhy“, cítil se blízko k domněnce, že křesťané, kteří neznají transcendence, jsou jako ateisté.\n\nJeho první kniha publikovaná v cizích jazycích a pravděpodobně také nejlépe známá je \"Ježíš pro moderního člověka\" (původní název \"Ježíš pro ateisty\"), jež přichází s prohlášením: „Učení Ježíše prorazilo do světa nikoliv kvůli zvláštní významnosti teorie tohoto učení, ale protože on sám byl totožný s tímto učením.“ To bylo zřejmě vzorem pro ateistické marxisty. Avšak při prohlášení, že důležité jsou křesťanské ctnosti, jako je upřímnost, prostota a soucit ilustrovaný jako příklad, bylo vlastně to, co říkal Milan Machovec, pozitivním pro křesťany.\n\n\"V\" knize \"Indoevropané v pravlasti\" se Machovec pokusil o rekonstrukci myšlení indoevropských předků v době, ze které se nedochovaly žádné písemné památky. Jde o čtivou publikaci, ale v řadě ohledů je nevěrohodná a s omyly.\n\nNa sklonku svého života se zabýval ekologickými důsledky lidské činnosti a nebezpečí, jež z nich plyne, a problému narušování lidských hodnot.\n\n\nPozn.: Rokem jsou označena oficiální vydání v češtině. Některá díla vyšla nejdříve v samizdatu nebo v cizích jazycích, především němčině.\n\n"}
{"id": "177607", "url": "https://cs.wikipedia.org/wiki?curid=177607", "title": "Ondřej Mazuch", "text": "Ondřej Mazuch\n\nOndřej Mazuch (* 15. března 1989, Hodonín) je český fotbalový obránce a reprezentant, od července 2017 působící v Hull City AFC. Mimo Českou republiku působil na klubové úrovni v Německu, Itálii, Belgii a na Ukrajině, od léta 2017 je v Anglii.\nJeho oblíbeným obráncem je Tomáš Řepka.\n\nZačínal v Prušánkách, potom hrál v SK Hodonín a do 1. FC Brno přišel v roce 2003. Do ligového kádru byl přeřazen v létě 2006. V zimě 2006/07 o něj projevilo zájem několik evropských velkoklubů - Juventus, Inter Milán, londýnský Arsenal, ale Mazuch dal přednost německému Leverkusenu. Součástí přestupu za 40 miliónů korun byla podmínka, že Mazuch bude ještě jeden a půl roku hrát (hostovat) za Brno.\nLeverkusen však nedodržel termín splátek a Brno Mazucha v létě 2007 prodalo do Fiorentiny. V létě 2009 poslala Fiorentina Mazucha na roční hostování do Anderlechtu. Součástí dohody byla také opce na případný přestup. S Anderlechtem získal v sezóně 2009/10 belgický ligový titul. Do Anderlechtu nakonec přestoupil a strávil zde dvě sezóny. V letech 2012–2015 byl hráčem ukrajinského klubu Dněpr Dněpropetrovsk. V březnu 2015 prodělal vážné zranění kolena.\n\nV prosinci 2015 podepsal smlouvu se Spartou Praha na 4,5 roku, zájem měly podle jeho agenta Viktora Koláře i anglické kluby Leicester City FC (tou dobou vedoucí tým Premier League), Norwich City FC, Middlesbrough FC, ruský FK Dynamo Moskva, belgické Bruggy a New York City FC z USA. Do mužstva přišel jako volný hráč (zadarmo), neboť mu v létě 2015 vypršela smlouva s Dněprem. Ve Spartě si vybral dres s číslem 2.\n\nNový italský kouč Sparty Andrea Stramaccioni s jeho službami přestal počítat, Mazuch byl tedy v červenci 2017 na zkoušce v anglickém druholigovém klubu Hull City AFC. Testy dopadly úspěšně a Mazuch podepsal s Hullem smlouvu.\n\nOd patnácti let také hraje za mládežnické reprezentace. Největších úspěchů dosáhl s reprezentací do 17 let v roce 2006, kdy ve finále mistrovství Evropy prohrál český tým s Ruskem až na penalty a získal tak stříbrné medaile. V roce 2007 na mistrovství Evropy do 19 let získal bronzovou medaili.\n\nByl součástí mládežnického reprezentačního týmu ČR do 20 let, který na Mistrovství světa hráčů do 20 let 2007 konaného v Kanadě získal stříbrné medaile, když ve finále podlehl Argentině 1:2. Hrál i na Mistrovství světa hráčů do 20 let 2009 v Egyptě, kde ČR vypadla v osmifinále s Maďarskem na penalty 3:4 (po prodloužení byl stav 2:2).\n\nV A-mužstvu České republiky debutoval 22. května 2010 v přátelském utkání v USA proti Turecku (prohra ČR 1:2). Další příležitost dostal až pod trenérem Josefem Pešicem 15. října 2013 v kvalifikačním zápase s Bulharskem (výhra ČR 1:0).\n\nGóly Ondřeje Mazucha v české reprezentaci do 21 let \n\n"}
{"id": "177608", "url": "https://cs.wikipedia.org/wiki?curid=177608", "title": "Werner Nachtigall", "text": "Werner Nachtigall\n\nWerner Nachtigall (* 7. června 1934 v Žatci) německý biolog, je považován za zakladatele bioniky v Německu.\n\nStudoval přírodní vědy na univerzitě v Mnichově, kde v roce 1959 promoval v oboru Zoologie. Po habilitaci v roce 1966 absolvoval vědecký pobyt na Kalifornské univerzitě v Berkeley. 1969 byl jmenován profesorem a stal se také ředitelem ústavu zoologie Saarlandské univerzity. V roce 1990 založil Společnost pro technickou biologii a bioniku, dnes je vedoucí kompetenční sítě BIOKON na Saarlandské univerzitě.\n\nJe členem několika vědeckých akademií a institucí, autorem více než 300 vědeckých publikací a více než 30 knih. Vydal také vícero vědeckopopulárních knih a článků, které přispěly k probuzení zájmu a popularizaci nově vznikajícího vědního oboru – bioniky.\n\n\n"}
{"id": "177610", "url": "https://cs.wikipedia.org/wiki?curid=177610", "title": "Lubor Kasal", "text": "Lubor Kasal\n\nLubor Kasal (* 24. ledna 1958 Praha) je český básník a publicista.\n\nPo maturitě na gymnáziu Sladkovského v Praze na Žižkově studoval dva semestry Stavební fakulty ČVUT. V roce 1984 absolvoval Pedagogickou fakultu UK v Praze. Pak byl jazykovým a nakladatelským redaktorem. Od září 1990 pracoval jako redaktor v literárním časopise \"Tvar\", od května 1993 do konce roku 2000 byl jeho šéfredaktorem. Od ledna 2001 do března 2002 působil v dřevozpracujícím průmyslu. Od listopadu 2003 do dubna 2005 byl redaktorem internetové \"Postmoderní revue\", kterou vydával s básnířkou Boženou Správcovou, a zároveň byl živnostníkem v oboru nakladatelství. Od dubna 2005 do konce roku 2012 byl opět šéfredaktorem \"Tvaru\". Nyní je podnikatel.\n\nŽije střídavě v Praze-Strašnicích a v Jindřichově Hradci.\n\n\n\n"}
{"id": "177615", "url": "https://cs.wikipedia.org/wiki?curid=177615", "title": "Apple QuickTake", "text": "Apple QuickTake\n\nApple QuickTake byl jeden z prvních digitálních fotoaparátů. Vyráběn byl v 90. letech 20. století od roku 1994 do roku 1997.\n\nByl pouze pro Macintosh a Apple Newton, ale pozdější model 150 byl kompatibilní i s Microsoft Windows.\n"}
{"id": "177623", "url": "https://cs.wikipedia.org/wiki?curid=177623", "title": "Podnikatelský záměr", "text": "Podnikatelský záměr\n\nTermín podnikatelský záměr vychází z anglického názvu „business plan“, taktéž překládaný jako podnikatelský plán či podnikatelský projekt. Plánování je nedílnou součástí podnikání, obsah podnikového plánování je možno vymezit jako proces rozvoje podniku jako celku, stejně jako jeho jednotlivých funkčních oblastí.\n\nMůže se vyskytovat v řadě forem: od základní myšlenkové u nezávislých profesionálů a živnostníků až po rozsáhlou písemnou dokumentaci v případě větších firem. V každém případě je ale podnikatelský záměr zacílen především na tzv. jádro podnikání neboli jeho hlavní, stěžejní činnost, případně jako hlavní argument k přesvědčení potenciálního investora.\n\nPodstatu podnikatelského záměru lze nahlížet ze dvou hledisek. V hlubší rovině jde o prakticky nedosažitelný ideál, jemuž se podnikatel více či méně úspěšně snaží v průběhu podnikání přiblížit. V rovině obecné lze pak podnikatelský záměr chápat jako dlouhodobou strategii podnikání, ze které podnikatel vychází a s níž by mělo být celé jeho podnikání v naprostém souladu.\n\nBěžně se také můžeme setkat s chápáním podnikatelského záměru jakožto jednorázového nápadu či inspirace k podnikání. Tento výklad je ale z hlediska správných podnikatelských návyků méně úspěšný, protože podnikatelský záměr by se měl časem vyvíjet tak, aby odpovídal nově nabytým zkušenostem firmy či podnikatele. S těmito revizemi podnikatelského záměru se tak lze v praxi setkat zcela běžně a zejména u velmi dynamických podnikatelských subjektů k nim může docházet i relativně často, třeba každé dva nebo tři roky. Nezřídka bývá tento posun v podnikatelském záměru také doprovázen změnou loga a celkové image.\n\nTypickým znakem podnikatelského záměru je utajení jeho klíčových částí až do okamžiku realizace. Podnikatel usiluje v rámci volného trhu o konkurenční výhodu a proto se snaží své záměry tajit, dokud je to jen možné, aby je nezneužila dříve jeho konkurence. Úspěšnost podnikatelského záměru je tak do značné míry závislá na jeho praktickém provedení a kvalitě záměru.\n\nZejména v případech, kdy je podnikatelský záměr spojen s velkými investicemi nebo žádostí o vnější zdroje úvěr je často vyžadována Studie proveditelnosti.\n\nPodnikatelský záměr by měl být napsán kvalitně v souladu s respektováním následujících náležitostí:\n\nV praxi existuje několik druhů podnikatelských plánů. Jednotlivé varianty se liší v hloubce vysvětlení podnikatelského záměru. K nejčastěji používaným patří Elevator pitch, Executive summary, zkrácený podnikatelský plán a plný podnikatelský plán.\nElevator pitch, v překladu výtahový prodej nebo prezentace ve výtahu, se využívá v situacích, kdy podnikatel má nápad, ale chybí mu potřebný kapitál. Forma výtahové prezentace spočívá v ústním vyjádření s maximální délkou jedné minuty. Během této doby bychom měli stihnout stručně, věcně a výstižně vystihnout naše myšlenky a nápady. Používá se v situacích, kdy na nějakém místě neočekávaně zastihneme investora a chceme na něj v rychlosti udělat dojem. Další variantou zpracování je Executive Summary, v překladu doslova výkonný plán či výkonný souhrn. Má písemnou formu o rozsahu maximálně dvou stran formátu A4. Zkrácený podnikatelský plán je komplexnější dokument než dva předchozí typy. Tento plán zahrnuje všechny body plného podnikatelského plánu v povrchnějším a stručnějším podání. Jednotlivým částem věnuje maximálně dva odstavce. Slouží například v situaci, kdy chceme chránit své obchodní tajemství a nemáme v úmyslu ihned vyložit všechny své karty na stůl. Poslední varianta, plný podnikatelský plán, se věnuje jednotlivým bodům výrazně podrobněji. Rozsah se obvykle pohybuje mezi 15 až 20 stranami.\n\nKvalitně vypracovaný business plán je základem budoucího úspěchu. Ani v literatuře, ani v praxi neexistuje jedna správná forma pro všechny podniky. Každý podnik si jej vytváří individuálně podle svých potřeb. Ovšem základní kostra bývá často podobná. Měla by zahrnovat následující podstatné atributy:\n\nTitulní strana identifikuje firmu. Zpravidla se zde uvádí název a sídlo společnosti, jméno podnikatele a telefonní čísla, popis společnosti a povaha podnikání, způsob financování a jeho struktura.\n\nPřestože exekutivní souhrn bývá v pořadí hned za úvodní stranou, obyčejně se zpracovává až po sestavení celého podnikatelského plánu, a sice v rozsahu několika stran s úkolem zajmout potenciální investory. Ve zkratce podává přehled o celém podnikatelském plánu. Investoři se na jeho základě rozhodují, jestli má vůbec cenu pokračovat s podrobnějším nastudováním plánu. Souhrn musí být stručný, výstižný, srozumitelný a především musí umět zaujmout čtenáře.\n\nZačínající podnik je potřeba zařadit do příslušného kontextu. Důležité je provést analýzu konkurenčního prostředí, kde jsou zahrnuti významní konkurenti, jejich slabé a silné stránky i možnosti jejich negativního vlivu na tržní úspěšnost podniku. Následuje podrobná analýza vývojových trendů a historických výsledků. Vhodné je začlenit do této části i přírodní faktory, politickou situaci, legislativní podmínky atd. Dále se nesmí opomenout analýza zákazníků na základě segmentace trhu.\n\nV tomto oddílu se uvádí podrobný popis podniku s cílem zprostředkování podrobnější představy investora o velikosti podniku a jeho záběru. Měl by obsahovat doložitelná fakta týkající se založení, strategii podniku, cíle a prostředky k jejich dosažení. Ústředními prvky této části jsou výrobky (služby), umístění a velikost podniku, organizační schéma, kancelářské zařízení a jiné technické vybavení, průprava podnikatele (znalosti, praxe).\n\nJestliže je podnik výrobního charakteru, tak potřebuje plán zachycující celý výrobní proces. Pokud celou výrobu bude zajišťovat podnikatel, uvede popis používaných strojů, zařízení, materiálů a jejich dodavatelů. Nejedná-li se o výrobní podnik, tato část se nazývá obchodní plán a obsahuje informace o nákupu zboží a služeb, skladovacích prostorách. \n\nMarketingovému plánu věnují investoři zvýšenou pozornost, protože dobrá marketingová koncepce z velké části ovlivňuje budoucí úspěch podnikatelského záměru. Objasňuje způsob distribuce, oceňování a propagaci výrobků či služeb.\n\nPodstatu organizačního plánu tvoří organizační struktura podniku. Uvádí klíčové vedoucí pracovníky podniku, jejich vzdělání a praktické zkušenosti. Je určena nadřazenost a podřízenost vedoucích. Dále je v této části popsána forma vlastnictví podniku. Pokud se jedná o obchodní společnost, musí je detailněji rozvést informace o managementu a o obchodních podílech v souladu s příslušnou právní normou.\n\nKaždý podnikatel si musí být vědom existence rizik, které jsou s podnikáním spojeny. Je potřeba popsat a následně analyzovat největší rizika a připravit alternativní strategii pro jejich minimalizaci. Zařazením této kapitoly do plánu signalizujeme, že jsme si vědomi rizik a jsme připraveni na tato rizika reagovat.\n\nFinanční plán hraje velmi důležitou roli v rámci celého podnikatelského plánu. Díky němu můžeme zjistit, nakolik je ekonomicky reálný podnikatelský plán jako celek.\n\nObecně akceptovanými výstupy finančního plánování podniku jsou:\nPro přesvědčení externích subjektů o dlouhodobě rentabilním podnikatelském záměru je vhodné v rámci plánu uvést poměrové finanční ukazatele. Patří mezi ně ukazatel rentability, likvidity, aktivity a zadluženosti. Doporučuje se provést i analýza bodu zvratu.\n\nFinanční plán doplňuje návrh na financování projektu. Zdroje financování podnikatelské činnosti mohou být dvojího typu:\n\nRozsah příloh je u jednotlivých podniků individuální a může činit i přes padesát stran. Přílohy obsahují informativní materiály, které nelze začlenit do textu podnikatelského plánu, nýbrž by na ně měly být v textu odkazy. Do příloh zařazujeme například životopisy klíčových osobností, výpis z obchodního rejstříku, analýzu trhu či důležité smlouvy.\n"}
{"id": "177624", "url": "https://cs.wikipedia.org/wiki?curid=177624", "title": "Gustav II. Adolf", "text": "Gustav II. Adolf\n\nGustav II. Adolf (9. prosince 1594 – 16. listopadu 1632) byl od roku 1611 švédský král a vojenský reformátor. Při upevňování švédské moci musel vstoupit do třicetileté války, kde také, jako jeden z posledních panovníků v Evropě, padl v bitvě.\n\nV době Gustavova kralování se stalo Švédsko nesmírně vyvinutou světovou hospodářskou a politickou velmocí. Začalo si dělat nárok na ovládnutí oblastí protestantské Evropy (Skandinávie, severní Německo a severní části Polska, okupovaného 1612–1629 švédskou armádou). Tím se cítila ohrožena tzv. Katolická liga, tedy především jižní Německo, Čechy a Morava, tak jako samotné Rakousko. Tento mocenský rozpor mezi katolicismem a protestantismem směřoval k válečnému střetu. Katalyzátorem konfliktu bylo navíc spojenectví Anglie s protestanty a Francie s katolíky, i když tyto dvě mocnosti zůstaly v době třicetileté války více či méně pasivními subjekty.\n\nGustav II. Adolf provedl celou řadu finančních, správních a vojenských reforem, nebyl tedy pouze válečníkem, jak se o něm často píše.\n\nSpíš se zdá, že raději uzavíral mírové smlouvy: ukončil tzv. „kalmarskou válku“ (1613) a válku s Ruskem (1617). Je ovšem rovněž pravdou, že války s Polskem (1612–1629) vedl s velkou krutostí a bezohledností. V těchto letech dobyl řadu území v Polsku a Východním Prusku.\n\nDo třicetileté války vstoupil totálně až v roce 1630, ale již před tím, v letech 1625–1630 byla dislokována švédská vojska na území Polska, odkud ohrožovala severočeské a moravské oblasti, které byly katolické. Pro nedostatek vlastní císařské armády vyslali Habsburkové do těchto ohrožených oblastí dva britské katolické pluky Roberta Gordona a Waltera Deverouxe.\n\nGustav II. Adolf padl u Lützenu (Německo, asi 15 km od Lipska), v bitvě proti Katolické lize vedené Albrechtem z Valdštejna.\n\nGustav II. Adolf se 25. listopadu 1620 oženil s Marií Eleonorou Braniborskou. Z manželství se narodily dvě dcery:\n\nByl také otcem nemanželského syna Gustava (1616–1653), hraběte z Wasaborgu.\n\nJeho mladickou láskou byla Ebba Magnusdotter Brahe, jíž se vzdal z politických důvodů.\n\n\n"}
{"id": "177626", "url": "https://cs.wikipedia.org/wiki?curid=177626", "title": "Blava", "text": "Blava\n\nBlava je uměle upravený vodní tok na západním Slovensku, v okrese Trnava. Je to pravostranný přítok řeky Dudváh s celkovou délkou 47,5 km. Blava je nížinným typem vodního toku, napájeného krasovou vyvěračkou. V současnosti je název „Blava“ nestandardizovaný, užívají se názvy „Horná Blava“ (od pramene po vtok do Horního Dudváhu) a „Dolná Blava“ (tok odčleňující se z koryta Horné Blavy a ústící do Dolného Dudváhu).\n"}
{"id": "177627", "url": "https://cs.wikipedia.org/wiki?curid=177627", "title": "Grossglocknerská vysokohorská silnice", "text": "Grossglocknerská vysokohorská silnice\n\nGrossglocknerská vysokohorská silnice ( ) spojuje rakouské spolkové země Salcbursko a Korutany.\n\nCesta vede z obce Bruck an der Großglocknerstraße do Heiligenblutu v Korutanech. Od hlavního spojení odbočují další cesty, které vedou k různým vyhlídkám, jako například Edelweissspitze (2571 m n. m.) a Franz-Josefs-Höhe (2369 m n. m.) s pěkným výhledem na ledovec Pasterze a Grossglockner. Pro osobní automobily je však tato cesta zpoplatněna mýtem.\n\nPrvní plán na vybudování cesty ve Vysokých Taurech přetínající hlavní hřeben Alp v blízkosti nejvyššího rakouského vrcholu předložil roku 1924 dvorní rada Ing. Franz Wallack. Samotná stavba byla zahájena 30. 8. 1930 na severní straně hřebene ve Ferleitenu. Takřka přesně za 5 let – 3. 8. 1935 – byla slavnostně otevřena. Uvědomíme-li si klimatické podmínky panující v tomto koutu Alp, byla stavba zvládnutá velmi rychle.\n\nPrůměrná sněhová nadílka zde činí až 5 metrů, 100 dní v roce fouká bouřlivý vítr a v 250 dnech jsou hlášeny srážky. Průměrná roční teplota v nejvyšších partiích silnice je -3 °C, což odpovídá teplotním poměrům na Sibiři či v Grónsku.\n\nGrossglockner Hochalpenstrasse je dlouhá 48 km (Ferleiten – Heiligenblut), najdeme na ní 26 číslovaných zatáček a překonává 1748 metrů převýšení. Největší stoupání dosahuje 12 %, na odbočce k Edelweissspitze dokonce 14 %. Tento vrchol je zároveň nejvyšším bodem cesty – 2571 m n. m. Z vrcholové plošiny přehlédneme najednou 37 vrcholů vyšších 3000 metrů a 19 ledovců! Druhá odbočka nás zavede přímo k ledovci Pasterze. Nejvyšší bod samotné cesty je vstupní portál do tunelu Hochtor – 2505 m n. m. Za průjezd se platí mýto (srpen 2016: cyklisté mají vjezd zdarma, motorky 25 €, osobní automobily 35 €; průjezd tentýž den zpoplatněn není, lze tedy zpoplatněný prostor opustit a týž den se na něj vrátit).\n\nSilnice je otevřená denně od začátku května do začátku listopadu.\nOd začátku května do 15. června od 6:00 do 20:00 hod.\nOd 16. června do 15. září od 5:00 do 21:30 hod.\nOd 16. září do 26. října od 6:00 do 19:30 hod.\nOd 27. října do zimní uzavírky od 8:00 do 17:00 hod.\nVjezd na silnici je povolen nejpozději 45 minut před nočním uzavřením silnice.\nV zimním období (začátek listopadu – konec dubna) je silnice uzavřena.\n\n\n"}
{"id": "177628", "url": "https://cs.wikipedia.org/wiki?curid=177628", "title": "Fučú (Hirošima)", "text": "Fučú (Hirošima)\n\nFučú (: 府中市; \"Fučú-ši\") je japonské město ležící ve východní části prefektury Hirošima.\n\nMěsto (市, \"ši\") vzniklo 31. března 1954, o den později se městem stalo i stejnojmenné Fučú v prefektuře Tokio.\n\nFučú bylo původně hlavním městem provincie Bingo.\n\nK 1. říjnu 2006 mělo 44 765 obyvatel a celkovou rozlohu 195,71 km².\n\n"}
{"id": "177648", "url": "https://cs.wikipedia.org/wiki?curid=177648", "title": "Domoradice", "text": "Domoradice\n\nNázev Domoradice má více sídel:\n"}
{"id": "177651", "url": "https://cs.wikipedia.org/wiki?curid=177651", "title": "Předměstí (rozcestník)", "text": "Předměstí (rozcestník)\n\nPojem Předměstí může značit:\n"}
{"id": "177652", "url": "https://cs.wikipedia.org/wiki?curid=177652", "title": "Waal", "text": "Waal\n\nWaal je řeka v Nizozemsku (Gelderland). Je to levé hlavní rameno dolního toku řeky Rýn. Je 82 km dlouhá. Jednotlivé oddělené úseky a další rozvětvení mají různá jména (\"Hollands-Dip\", \"Aude-Maas\")\n\nPrůměrný průtok činí přibližně 1 500 m³/s.\n"}
{"id": "177653", "url": "https://cs.wikipedia.org/wiki?curid=177653", "title": "Friends (píseň)", "text": "Friends (píseň)\n\nFriends (Přátelé) je píseň německé skupiny Scooter z alba ...And The Beat Goes On! z roku 1995. Jako singl vyšla píseň v roce 1995. HPV je zpíván Ferrisem Buellerem.\n\n"}
{"id": "177655", "url": "https://cs.wikipedia.org/wiki?curid=177655", "title": "Rudolf Vrba", "text": "Rudolf Vrba\n\nRudolf Vrba, vlastním jménem Walter Rosenberg (11. září 1924 Topoľčany, Československo – 27. března 2006 Vancouver, Kanada), byl slovenský profesor farmakologie a terapeutiky na University of British Columbia zaměřený na neurologii. Mezinárodně proslul více než 50 pracemi o chemických procesech v mozku a studiem cukrovky a rakoviny. Je znám především tím, že byl jedním z pěti Židů, kterým se podařilo utéci z koncentračního tábora Auschwitz (Osvětim) a současně předat Spojencům informace o masových vraždách, ke kterým tam docházelo v rámci holocaustu.\n\nRudolf Vrba se narodil jako Walter Rosenberg v Topoľčanech Eliasovi a Heleně Rosenbergovým. Jako Žid byl vystaven výraznému omezení lidských svobod na základě tehdy platných slovenských právních norem, které se nápadně podobaly Norimberským zákonům (mnozí fašističtí Slováci se dokonce chlubili, že jejich zákony jsou ještě přísnější než ty německé).\n\nPoté, co byl Vrba vyloučen z bratislavského gymnázia, začal pracovat jako dělník. Později na toto období vzpomínal takto: \"„V práci jsem zjistil, že existují dva druhy platů. Nízké pro Židy a vyšší pro všechny ostatní. A když jsem přišel o práci, zjistil jsem, že ve frontě před zprostředkovatelnou práce musím stát na druhém místě. Nejprve byla práce přidělována těm ostatním, a nám, jen když jsme měli štěstí a nějaká zbyla.“\" \n\nI přesto, že to bylo zakázané, pokračoval doma v samostudiu. Už studium angličtiny považovala jeho matka za výstřednost, a když se začal učit i ruštinu, vzala jej k doktorovi, neboť se obávala o jeho duševní zdraví. Doktor ale matku ubezpečil, že se nejedná o žádnou zdravotní úchylku.\n\nV březnu 1942 se jako sedmnáctiletý kvůli narůstajícímu antisemitismu a zahájením deportací do Polska rozhodl uprchnout přes Maďarsko a Jugoslávii do Anglie a přidat se tam k československé armádě. Od matky obdržel 200 korun a kvůli omezení pohybu pro židovské občany se nechal odvézt taxíkem z Trnavy do Seredi, odkud se vydal v noci pěšky přes hranici do tehdy maďarské Galanty. Rodina jeho kamaráda žijící v Galantě mu pomohla dostat se do Budapešti. Tam se nějaký čas skrýval u lidí, na něž dostal kontakt od svých přátel v Trnavě. Jelikož jeho snaha pokračovat do Británie byla příliš nebezpečná, bylo rozhodnuto, že pojede zpět na Slovensko, kde mu budou vyřízeny falešné árijské papíry. Proto se Rudolf Vrba znovu vydal do Trnavy, ale při opětovném přecházení hranice byl chycen maďarskými pohraničníky. Ti jej přenechali slovenským úřadům, kterými byl umístěn do sběrného tábora v Novákách. Z tohoto tábora se mu podařilo společně s jeho spoluvězněm Josefem Knappem utéci, ale po pár dnech jej znovu chytil četník v Topoľčanech. Vrba byl odvezen zpět do tábora v Novákách, odkud jej prvním transportem nechali dne 14. června 1942 deportovat do Polska.\n\nDne 16. června byli poblíž Lublinu z vlaku vybráni muži ve věku od 16 do 45 let a byli odvedeni do KL Lublin (Majdanek). Zbylá část transportu pokračovala do vyhlazovacího tábora v Belžci. Vrba však na Majdanku příliš dlouho nepobyl, při první příležitosti se nechal zařadit do transportu 400 vězňů, kteří měli jet pracovat na zemědělských statcích. Ve skutečnosti byla těmito „statky“ KL Auschwitz. Jejich transport odjel z Lublinu 29. června 1942 a o den později stanul v Osvětimi.\n\nV koncentračním táboře Auschwitz byl zaregistrován jako vězeň číslo 44070. Životní podmínky v táboře byly natolik kruté, že ze 400 osob, které přijely ve Vrbově transportu, jich za měsíc a půl (15. srpna 1942) žilo již jen pouhých 208.\n\nSlibovanou „prací na farmě“ mělo být vykopávání a spalování (na otevřeném ohni) asi 100 000 těl, které byly v Birkenau před výstavbou výkonných krematorií pohřbívány pouze do mělkých hromadných hrobů. K této práci se však Rudolf Vrba nedostal, neboť byl vybrán do oddílu, který pracoval v potravinovém skladu SS (součást \"Hauptwirtschaftslager SS\"). Zde pracoval 6 týdnů a poté bylo celé komando kvůli aféře s krádeží potravin za trest převeleno na stavební práce do Buna-Werken (budoucí Auschwitz III-Monowitz). Rudolf Vrba se díky tomu, že jeho kolega Josefa Erdelyi ovládal francouzštinu, dostal k lehčí práci při stavění pylonů z ocelových drátů. Po asi 4 týdnech, po dezinfekční akci, která proběhla v souvislosti s epidemií skvrnitého tyfu, byl zařazen 30. srpna 1942 do tzv.\" Aufräumungskommanda\" (v táborové mluvě nazývaném Kanada). Za chycení při pašování věcí pro svého kápa byl zmlácen do bezvědomí a nějaký čas strávil v táborové nemocnici. Po návratu pracoval na tzv. \"Judenrampě\" (židovská rampa, místo mezi tábory Auschwitz I a Auschwitz II, kam přijížděla většina transportů) při vykládání věcí zkonfiskovaných lidem, kteří byli přiváženi do tábora. 15. ledna 1943 bylo celé jeho komando přemístěno do tábora v Březince (Auschwitz II-Birkenau).\n\nTam se setkal se svým známým z Trnavy Alfrédem Wetzlerem a připojil se k odbojové skupině soustředěné kolem Dawida Szmulewského. Později začal pracovat jako zapisovatel (\"Blockschreiber\") v karanténním táboře BIIa. Byl svědkem založení a částečné likvidace (8. března 1944) terezínského rodinného tábora BIIb, při němž zahynula v plynových komorách i dívka, do níž se zamiloval – Alice Munková.\n\n8. března promluvil Vrba k 16 členům odbojové organizace a na základě zpráv od Dawida Szmulewského jim sdělil, že mohou očekávat pouze smrt. Vůdcem plánovaného povstání se měl stát německý Žid Fredy Hirsch. Když se ale dozvěděl, že šanci uprchnout mají jen dospělí a děti budou muset zůstat v táboře (čili zemřít), vyžádal si hodinu na rozmyšlenou, během níž se otrávil. Po jeho sebevraždě se již další vhodný vůdce nenašel.\n\nO útěku z Birkenau začal Vrba společně s Wetzlerem přemýšlet někdy v druhé polovině roku 1943. Po bedlivém prozkoumání vydařených a nevydařených útěků a obeznámení se s nejbližším okolím tábora se rozhodli, že nejlepší bude utéci přes právě stavěný nový úsek BIII – tzv. Mexiko. Jejich plánem bylo připravit si v tomto rozestavěném úseku vhodný úkryt, schovat se v něm a po třech dnech z něj utéci na svobodu. Důvod pro tento postup byl logický. V Birkenau totiž existovaly 2 strážní okruhy – tzv. \"Kleine Postenkette\" a \"Grosse Postenkette\". Vnitřní řetěz stráží (Kleine Postenkette) vedl přímo po hranicích tábora a tvořily jej strážní věže a ploty z ostnatého drátu. Vnější řetěz stráží (Grosse Postenkette) obklopoval tábor ve vzdálenosti asi 1–3 km. Skládal se z primitivních strážních věží, které od sebe byly rozmístěny v odstupech asi 200 m. Do tohoto, přes den hlídaného prostoru, vycházeli vězňové každé ráno pracovat. Pokud se večer po návratu pracovních oddílů do tábora shodoval počet vězňů s počtem, který ráno tábor opustil, byli esesmani z vnějšího okruhu staženi. Pokud ne, byl vyhlášen poplach a stráže zůstaly na vnějším řetězu po dobu tří dní. Po tuto dobu pak probíhalo hledání uprchlých vězňů. Pokud nebyli do tří dnů chyceni, mělo se za to, že jsou již mimo oblast tábora a stráže byly staženy. Tohoto zaběhlého způsobu hledání uprchlíků chtěli Vrba s Wetzlerem využít.\n\nZřízení úkrytu na „Mexiku“ zabralo poměrně dost času. Nejbližší okolí však skýtalo mnoho možností, neboť se zde nacházelo plno stavebního materiálu. Asi na počátku roku 1944 byl úkryt hotový. Šlo o vyhloubenou díru, která byla ukryta pod hromadou dřeva pro stavbu baráků. Potřebné však byly ještě další přípravy. Díky kontaktům v oddíle Kanady získali mnoho věcí nezbytných pro útěk – civilní oblečení, boty a další věci, které se při útěku mohly hodit. Připravili si také trasu útěku na Slovensko. S plánováním trasy jim pomáhal spoluvězeň Paweł Gulba.\n\nSe spoluuprchlíkem Alfrédem Wetzlerem nadiktovali v dubnu 1944 zděšeným židovským představitelům v Žilině na Slovensku 32 stran výpovědi, která se stala známá jako \"Vrbova a Wetzlerova zpráva\". Ta je považovaná za jeden z nejdůležitějších dokumentů 20. století, neboť poprvé poskytla spojencům podrobné informace o koncentračním táboře a byla označena za věrohodnou. Ačkoliv uvolnění zprávy pro veřejnost bylo kontroverzně pozdrženo a zpráva byla zveřejněna až po zahájení masových deportací maďarských Židů do Auschwitzu (15. května 1944, celkem 437 000 osob), bývá jí připisována záchrana mnoha lidských životů. Informace ze zprávy byly publikovány prostřednictvím British Broadcasting Corporation 15. června 1944 a 20. června v \"New York Times\". Papež Pius XII., americký prezident Franklin D. Roosevelt a švédský král Gustav V. následně žádali maďarského admirála Miklóse Horthyho o zastavení deportací. K tomu došlo 9. července 1944 a odhaduje se, že tak bylo zachráněno asi 200 000 Židů.\n\n\n"}
{"id": "177662", "url": "https://cs.wikipedia.org/wiki?curid=177662", "title": "Centaur", "text": "Centaur\n\nKřižníkový tank Centaur byl dalším typem britského bojového stroje, jehož vývoj byl zahájen až po zkušenostech z bojů s německými tanky roku 1941. Měl být poháněn motorem Rolls-Royce Meteor, avšak nastaly problémy s jeho vývojem a výrobou. Proto byl do nového tanku instalován starší a méně výkonný motor Liberty. Tank s tímto motorem, jehož prototyp vyjel v polovině roku 1942, byl označen A-27L (L=Liberty) a nazván Centaur. Později se do těchto tanků začaly montovat plánované motory Rolls Royce Meteor, a tank dostal název Cromwell.\n\nTanky Centaur se účastnily vylodění spojenců v Normandii, ovšem jejich plánované úkoly nebyly splněny. Poté se zúčastnily bojů na západní frontě.\n\n"}
{"id": "177666", "url": "https://cs.wikipedia.org/wiki?curid=177666", "title": "Stupeň volnosti", "text": "Stupeň volnosti\n\nJako stupně volnosti se ve fyzice nebo statistice označují vzájemně nezávislé veličiny (parametry, vnitřní proměnné), které určují stav systému.\n\nV mechanice se za stupně volnosti označují základní směry posunu a směry otáčení, kterými se bod nebo těleso může pohybovat a otáčet. Obvykle se tyto směry kryjí se směry souřadného systému, kterými je pozice tohoto bodu popisována a směry otáčení kolem těchto os.\n\nV ploše má bod dva stupně volnosti (posun podél osy x a podély osy y), těleso pak tři stupně volnosti (posun podél osy x, osy y a otočení kolem bodu).\n\nV prostoru má bod tři stupně volnosti (posuny podél os x, y, z) a těleso šest stupňů volnosti (posun podél osy x, osy y, osy z a otočení kolem osy x, osy y, osy z).\n\n(Např. kladný směr otáčení v pravotočivém systému kolem osy x poznáme tak, že pravou rukou uchopíme myšlenou osu x souřadného systému tak, že palec směřuje ke kladnému konci osy a zbývající prsty ukazují kladný směr otáčení).\n\nV termodynamice rozumíme stupněm volnosti počet vnitřních proměnných, které lze měnit při zachování počtu fází. V termodynamice za tyto proměnné považujeme teplotu, tlak, objem, popř. koncentraci nezávislých složek.\n\nSoustavy, jejichž počet stupňů volnosti je nulový, se nazývají invariantní (nonvariantní). Takovou soustavu tvoří tři fáze jedné složky, které mohou být ve vzájemné rovnováze pouze při určitém tlaku a teplotě, jež jsou dány trojným bodem. Soustava s jedním stupněm volnosti se nazývá monovariantní (univariantní), se dvěma stupni volnosti bivariantní (divariantní) atd.\n\nMonovariantní je např. soustava o jedné složce a dvou fázích, což je třeba kapalina a její pára. V takovém případě lze měnit pouze jednu veličinu, např. teplotu, a tím je dáno napětí nasycených par. U soustavy s jednou složkou v jedné fázi, což je bivariantní soustava, můžeme nezávisle měnit tlak i teplotu.\n\nVe statistice se pojem \"stupeň/stupně volnosti\" používá ve dvojím významu:\n\nNapříklad u jednovýběrového T testu je počet stupňů volnosti roven počtu pozorování zmenšenému o jedničku, neboť se kromě aritmetického průměru, který je testovým kritériem, zároveň odhaduje i rozptyl.\n\n"}
{"id": "177668", "url": "https://cs.wikipedia.org/wiki?curid=177668", "title": "Mahdí (rozcestník)", "text": "Mahdí (rozcestník)\n\nMahdí je v arabštině čestné označení pro „Bohem správně vedeného“. O náboženském významu tohoto slova pojednává článek mahdí. Jedni z nositelů jména al-Mahdí jsou:\n\n\njeden svazek z několikasvazkového románu Karla Maye \"V zemi Mahdího\" se jmenuje \"Mahdí\"\n"}
{"id": "177669", "url": "https://cs.wikipedia.org/wiki?curid=177669", "title": "Comet I", "text": "Comet I\n\nTank Comet I ( Cruiser Tank Comet I (A34)) byl dalším vývojovým typem křižníkového tanku, který se odvíjel od tanku Cromwell. Prototyp stroje byl dokončen na počátku roku 1944. Do bojů se tank zapojil až v prosinci 1944. Celkem bylo vyrobeno 1 200 kusů.\n\nBritskou armádou byl tento tank používán do konce 50. let.\n"}
{"id": "177673", "url": "https://cs.wikipedia.org/wiki?curid=177673", "title": "Diksmuide", "text": "Diksmuide\n\nDiksmuide (francouzsky \"\") je město v Belgii. Je správním centrem jednoho z okresů (arrondissementů) ve vlámské provincii Západní Flandry. Má 16 466 obyvatel (1. leden 2015) a rozkládá se na ploše 149,40 km².\n\nDiksmuide leží na řece Yser blízko jejího ústí do Severního moře. Jeho západní část je z převážné části tvořena polderem, protkaným odvodňovacími kanály. Hlavní ekonomickou činností je zemědělství a vyrábí se zde známé diksmuidské máslo.\n\nV 9. století existovala franská osada \"Dicasmutha\" u ústí jednoho potoka blízko řeky Yser.\nV 10. století zde již byla kaple a tržiště.\nO dvě století později získalo Diksmuide městskou listinu a roku 1270 byly vybudovány hradby.\nZ hlediska hospodářství bylo nejdůležitější zemědělství a produkce mléčných výrobků a lněných tkanin.\nHistorie města od 15. století do Velké francouzské revoluce byla ovlivněna válkami, které spolu sváděly Nizozemsko, Francie, Španělsko a Rakousko, což mělo na jeho rozvoj nepříznivý dopad.\n19. století bylo klidnější a ekonomicky úspěšnější.\n\nNa začátku první světové války německá vojska překročila belgickou hranici blízko Arlonu a spěchala k Severnímu moři zajistit francouzské přístavy Calais a Dunkerque.\nKdyž v říjnu 1914 německá armáda dorazila do blízkosti Diksmuide, Belgičané otevřeli hráze na řece Yser a zaplavili oblast.\nŘeka tak až do konce války vytvořila frontovou linii.\nPrvnímu útoku muselo město čelit 16. října 1914 a touto událostí začala bitva na Yseru.\nNa konci války bylo město v troskách a ve 20. letech 20. století bylo celé přestavěno.\n\n\nDiksmuide je obec s největší rozlohou (149,40 km²) v provincii Západní Flandry. Obec dnes kromě vlastního Diksmuide zahrnuje dalších 14 bývalých obcí, které k němu byly postupně připojovány:\n\nObec Diksmuide sousedí s následujícími obcemi nebo jejich částmi:\n\nZdroj: NIS – Poznámka: údaje z let 1806 až 1970 včetně jsou výsledky sčítání lidu z 31. prosince; od roku 1977 se uvedený počet obyvatel vztahuje k 1. lednu\n\n\n\n\n"}
{"id": "177675", "url": "https://cs.wikipedia.org/wiki?curid=177675", "title": "BIOKON", "text": "BIOKON\n\nBIOKON (z německého das Bionik-Kompetenz-Netz) je síť kompetencí, jejíž vznik podpořilo Německé spolkové ministerstvo pro vzdělávání a výzkum. Spojuje aktivity nejdůležitějších institucí v Německu, bádajících na poli bioniky. V evropském měřítku představuje nejrozsáhlejší zdroj informací o tomto vědním oboru.\n\n"}
{"id": "177676", "url": "https://cs.wikipedia.org/wiki?curid=177676", "title": "Remagen", "text": "Remagen\n\nRemagen je město v zemském okrese Ahrweiler ve spolkové zemi Porýní-Falc v Německu. Remagen se rozkládá po obou březích řeky Rýn. V roce 2014 zde žilo 16 103 obyvatel.\n\nRemagen je tvořen městskými částmi:\n\n\n\n\n"}
{"id": "177680", "url": "https://cs.wikipedia.org/wiki?curid=177680", "title": "Ozbrojené síly Chorvatské republiky", "text": "Ozbrojené síly Chorvatské republiky\n\nOzbrojené síly Chorvatské republiky (chorvatsky: \"Oružane snage Republike Hrvatske\") se dělí na:\n\n\nZa druhé světové války vznikl v roce 1941 vznikl Nezávislý stát Chorvatsko (\"Nezavisna Država Hrvatska\"), satelit Itálie a Německa.\n\nModerní chorvatský stát vznikl v roce 1991 a svou armádu ustavil z jednotek a výzbroje rozpadnuvší se Jugoslávské lidové armády. V květnu a srpnu roku 1995 chorvatská armáda, vyzbrojená západními zeměmi, provedla 2 velké vojenské operace – \"Bljesak\" („Blesk“) & \"Oluja\" („Bouře“) – během kterých obsadila území republiky Srbská Krajina a vyhnala odtamtud na 200 000 obyvatel srbské národnosti.\n\n\n\n\n\n\n"}
{"id": "177682", "url": "https://cs.wikipedia.org/wiki?curid=177682", "title": "Sodomka", "text": "Sodomka\n\nFirma Sodomka byla založena ve Vysokém Mýtě v roce 1895 Josefem Sodomkou starším. Původně se jmenovala \"První východočeská výroba kočárů Josefa Sodomky\". Po první světové válce přišla krize a hledání dalšího výrobního programu. Josef Sodomka přemluvil otce, aby začali karosovat automobily. V roce 1925 tak vyrobili první automobilovou karoserii podle vlastního návrhu na podvozku Praga Mignon. Ve třicátých letech se Karoserie Sodomka stala úspěšnou firmou, když zvítězila na soutěžích elegance a na autosalonech. Karosovala automobily pro obyčejné lidi, ale i pro významné osobnosti doby, například pro Jana Wericha (Tatra 52) a manželku prezidenta Edvarda Beneše (Aero 50). Karosovala vozy různých českých firem (Aero, Laurin & Klement, Praga, Škoda, Tatra), ale i zahraničních (např. Bugatti, Ford, Graham, Lancia, Nash, Rolls-Royce, La Salle (pro britskou královskou rodinu), Studebaker a další). V roce 1948 byla firma znárodněna a stal se z ní národní podnik Karosa.\n\n\n"}
{"id": "177688", "url": "https://cs.wikipedia.org/wiki?curid=177688", "title": "Covenanter", "text": "Covenanter\n\nCruiser tank Mk V nebo A13 Mk III Covenanter byl britský křižníkový tank z druhá světové války.\n\nV roce 1939 začal ve Velké Británii vývoj nového tanku, jehož koncepce by vycházela z předchozích typů Cruiser Mk III a Cruiser Mk IV. První prototyp vyjel roku 1940 a hned se u něj projevily problémy s přehříváním motoru. Na druhé straně měl stroj nízkou siluetu a dosahoval vysokou rychlost. Covenanter měl dobrý podvozek Christie, ovšem s úzkými pásy, takže často zapadal. Tank se dostal do výzbroje dříve, než mohly proběhnout řádné zkoušky. I když byly u dalších obměn řešeny problémy s chlazením, nepodařilo se tento závažný nedostatek nikdy odstranit. Pro své nedostatky byly tyto stroje používány víceméně jako cvičné nebo podpůrné. Celkem bylo vyrobeno 1 771 tanků \"Covenanter\".\n\nCovenanter byl prvním britským tankem, jemuž bylo přiděleno oficiální pojmenování.\n\nU tohoto typu byl kanón ráže 40mm (2 pdr) nahrazen houfnicí ráže 94mm pro přímou palebnou podporu.\n\nNa chladiči instalován nový chladič oleje, sestávající z několika trubek.\n\nChladicí soustava tanku doznala určité změny, ovšem bez žádoucího efektu. Chladiče oleje byly přesunuty po stranách vedle motoru.\n\nStejné úpravy jako u tanku \"Covenanter II\", navíc byla modifikována spojka.\n\n"}
{"id": "177695", "url": "https://cs.wikipedia.org/wiki?curid=177695", "title": "Noha", "text": "Noha\n\nU člověka je noha nejdistálnějším (nejvzdálenější od trupu) oddílem dolní končetiny. Tvoří ji prstce, nárt a hlezenní kloub. Nese váhu celého těla, pomáhá udržovat vzpřímený postoj a umožňuje pohyb. Přeneseně bývá \"nohou\" myšlena celá dolní končetina. U živočichů může \"nohou\" nazývat zadní končetina.\n\nNoha člověka se skládá z 26 kostí. Hlezenní kloub spojuje nohu s bércem. Kostra nohy je vyklenuta do podélné a příčné klenby. Při stoji tak zátěž spočívá ideálně na obou nohách symetricky (není vyosení ani přetěžování jedné dolní končetiny na úkor druhé) a noha spočívá na podlaze třemi hlavními body: patou, bříškem 1. prstce ('palce') a bříškem 5. prstce ('malíku').\n\nPři došlapu na zem se dotýká pata země jako první. Pata je proto poměrně masitá a tuhá tkáň. Došlap vyžaduje propnutí nohy v koleně, zvednutí špičky a současně vzpřímený trup člověka ('prsa jdou první'). Po došlapu paty se noha odvíjí po své vnější klenbě k prstcovému \"vějíři\". Jakmile se kyčelní kloub ve svislici přenese před špičku nohy, dochází k zadní fázi odpichu. Tato fáze je důležitá a bývá zanedbávána tím, že trup je předkloněn vpřed, \"zlomen\" v tříslech dopředu. Tím je eliminován význam lýtkového svalu coby iniciátora odpichu, dochází k přetěžování hlubokého ohybače kyčle (m. iliopsoas) a k typické postuře vystrčeného zadečku. Tato negativní reciproční dysbalance působí ochabnutí hýžďových svalů, dále tuhnou lýtkové svaly, může docházet k plochonoží a otékání nohou, neboť lýtka coby 'dolní krevní pumpa', nefungují adekvátně. V kotnících také při odvíjení dochází k viklavému levo-pravému kyvu nohou namísto k lineárnímu pato-špičkovému odvinutí. Pojem 'trojflexní linearita' (stejný směr kyčle, kolene a kotníku při chůzi) popsali Ida Rolf (USA) a František Véle (Pražská myoskeletální škola). \n\nChůze je pohyb probíhající ve svislici těla jak v bočním tak v předo-zadním pohledu. Ramena při chůzi rotují proti pánvi, nohy jsou ponechávány dostatečně dlouho vzadu, což stimuluje chodidlo a lýtko k 'vystřelení' těla vpřed propnutou dolní končetinou a vějířovitou klenbou prstců. Špička nohy má být v linearitě ke směru chůze, tedy nevytočená ani ven, ani dovnitř. Taková lokomoce přináší anatomickou i psychickou pohodu, předchází kloubním omezením a prospívá oběhovému a ventilačnímu systému člověka.\n\nKosti dolních končetin jsou mnohem pevnější a kvůli tomu také méně pohyblivé.\n\n"}
{"id": "177696", "url": "https://cs.wikipedia.org/wiki?curid=177696", "title": "Mahdí", "text": "Mahdí\n\nMahdí ( ) je v arabštině čestné označení pro \"„Bohem správně vedeného“\". Šíité věří, že je to jméno skrytého nesmrtelného imáma, který obnoví na zemi víru a spravedlnost. Nejde však o výlučně ší'itský koncept, příchod Mahdího očekávají před soudným dnem také sunnité.\n\n"}
{"id": "177697", "url": "https://cs.wikipedia.org/wiki?curid=177697", "title": "Kyčelní kloub", "text": "Kyčelní kloub\n\nKyčelní kloub je spojení kosti stehenní a pánve. Jedná se o kloub párový. V lidském těle jde o druhý největší kloub, po kloubu kolením. Kyčelní kloub umožňuje lokomoční pohyb člověka.\n\nKyčelní kloub je jednoduchý synoviální kloub - jednoduchý proto, že je složen pouze ze dvou částí. Dle tvaru styčných ploch patří mezi klouby kulovité, stejně jako například kloub ramenní. Kloubní hlavici tvoří hlavice kosti stehenní (\"caput femoris\") a kloubní jamka \"acetabulum\" kosti pánevní. Acetabulum je místem, kde se stýkají kost stydká, kyčelní a sedací, jejichž srůstem pánevní kost vznikla. Hlavice kosti stehenní je s acetabulem spojena tenkým vazem, \"ligamentum capitis femoris\", jenž je pozůstatkem po cévě, která při vývoji přiváděla živiny do kloubní hlavice.\n\nHlavice stehenní kosti zapadá do jamky kyčelního kloubu a je pokryta chrupavkou, která umožňuje klouzavý pohyb v jamce. Kyčelní kloub patří díky silným vazům (\"lig. pubofemorale\", \"iliofemorale\" a \"ischiofemorale\") k nejpevnějším v lidském těle. Má také největší rozsah pohybu na dolní končetině.\n\nJako prevence degenerativních změn kyčle (koxartróz) je důležitá zejména chůze, plavání, fyziologická váha a svalová rovnováha flexorů a extenzorů kyčle (m. illiopsoas vs. gluteální svaly).\n\nPohyby v kyčelním kloubu jsou: flexe, extenze, abdukce, addukce, vnitřní a vnější rotace a cirkumdukce.\n"}
{"id": "177701", "url": "https://cs.wikipedia.org/wiki?curid=177701", "title": "Cavalier", "text": "Cavalier\n\nTank Cavalier patří do řady britských rychlých tanků vyráběných společností Nuffield. Jeho předchůdcem byl tank Crusader, u něhož nebyly dostatečné bojové parametry. Tank Cavalier měl novou korbu, podvozek typu Christie se širšími pásy, věž byla osazená kanónem ráže 57 mm. Stroj však byl velmi poruchový, v drtivé většině se proto používal pouze k výcviku. Celkem bylo vyrobeno 500 ks tanků různých typů.\n\nV roce 1943 bylo několik tanků „Cavalier“ přestavěno na dělostřelecké pozorovací vozidlo.\n\nNěkolik tanků „Cavalier“ bylo přestavěno na vyprošťovací tanky. Věž byla odstraněna a nahrazena jeřábem.\n\n"}
{"id": "177707", "url": "https://cs.wikipedia.org/wiki?curid=177707", "title": "Sherman Firefly", "text": "Sherman Firefly\n\nTank Sherman Firefly byla britská verze amerického tanku M4 Sherman. Na rozdíl od originálu byl vyzbrojen britským kanónem QF 17-pounder ráže 76,2 mm. Nejčastější pohonnou jednotku představoval motor Chrysler Multibank. Britské Shermany měla ve výzbroji i Československá samostatná obrněná brigáda.\n\nSherman Firefly vznikl jako reakce na požadavek britského kabinetu na zástavbu účinnějšího kanónu do některého z již vyráběných typů tanků. Důvodem pro takový požadavek byly negativní zkušenosti z bojů v severní Africe a Itálii v letech 1942-43. Nové německé tanky s „dlouhými“ kanóny ráže 75 mm (Panzer IV, Panther) a 88 mm (Tiger I) způsobovaly britským obrněným jednotkám velké ztráty a samy byly prakticky imunní (Tiger) vůči střelbě britských tanků. Vývoj nového tanku by byl příliš zdlouhavý, a proto se sáhlo k instalaci osvědčeného sedmnáctiliberního protitankového kanónu na stávající typ tanku. Nejprve byl upraven tank Cromwell, ale jeho verze Challenger se neosvědčila. Na konci roku 1943 zkoušená konverze tanku Sherman V se ukázala být vyhovující, a tak byla rychle objednána výroba 700 kusů tolik potřebných pro blížící se invazi do západní Evropy.\n\n"}
{"id": "177708", "url": "https://cs.wikipedia.org/wiki?curid=177708", "title": "Křečkovice", "text": "Křečkovice\n\nKřečkovice je místní část Vyškova. Ležící na jihovýchodním okraji Vyškova v nadmořské výšce 240 m n. m. K městu je dřívější obec Křečkovice přičleněna roku 1942.\n\nVes Křečkovice je poprvé připomínána v roce 1388, kdy je poprvé uváděn lenní statek patřící jistému Vilémovi. Od 14. století náležely Křečkovice k olomouckému biskupství. Od roku 1609 stál v obci farní kostel, který zanikl v období třicetileté války. V roce 1700 se občané Křečkovic střetli s občany z Brňan o sporný hájek \"Březina\".\n\nPůvodně se Křečkovice nacházely v samostatném katastrálním území, které bylo roku 1965 začleněno do katastru Vyškova.\n\n\n\n"}
{"id": "177713", "url": "https://cs.wikipedia.org/wiki?curid=177713", "title": "Stehenní kost", "text": "Stehenní kost\n\nStehenní kost (latinsky: \"femur\" nebo \"os femoris\") je nejdelší kost lidského těla, která však snese velké zatížení. I přes svou velikost je poměrně lehká. Jedná se o párovou kost. Tvoří v lidském organismu stehno. Nasedá v kyčelním kloubu tak, že kulovitý čep kosti stehenní zapadá do jamky kloubu kyčelního, jedná se o kloub kulový s omezením. Končí kolenním kloubem.\n\nJako každá kost je tvořena pojivem – kostní tkání. Skládá se z kostních buněk, bílkovin, solí vápníku a fosforu. Ve střední části je vyplněna žlutou dření, ta je rezervou v situacích, kdy dojde k vyčerpání tělesného tuku. Při nedostatku červených krvinek se může žlutá kostní dřeň přeměnit na červenou, která posléze produkuje erytrocyty.\n\nStavba kosti:\n\n"}
{"id": "177715", "url": "https://cs.wikipedia.org/wiki?curid=177715", "title": "Vickers Mark E", "text": "Vickers Mark E\n\nTank Vickers E (Vickers Mk. E, Vickers 6-Ton) byl lehký tank vyráběný v britské firmě Vickers převážně na export. Byl zdařilým meziválečným lehkým tankem vyvinutým v roce 1928. Stroj byl vyráběn ve dvou obměnách: dvouvěžové typu A, vyzbrojené dvěma kulomety Vickers, nebo jednověžové typu B, vyzbrojené jedním kanónem ráže 47mm s krátkou hlavní a jedním kulometem. Kromě toho, že byl dodáván do mnoha zemí světa, zakoupil jeho licenci Sovětský svaz, který dle ní vyráběl tank T-26, a Polsko, které vyrábělo tank 7TP. Ovlivnil též konstrukci italských středních tanků M11 a M13 a československého lehkého tanku LT vz. 35. \n\nCelkem bylo vyrobeno asi 153 kusů britského originálu. V britské armádě však tento tank nesloužil, respektive 4 stroje Mk E byly používány k výcviku.\n"}
{"id": "177723", "url": "https://cs.wikipedia.org/wiki?curid=177723", "title": "Endless Summer (píseň)", "text": "Endless Summer (píseň)\n\nEndless Summer (Nekonečné léto) je píseň německé skupiny Scooter z alba ...And The Beat Goes On! z roku 1995. Jako singl vyšla píseň v roce 1995. HPV je zpíván Ferrisem Buellerem\n\n"}
{"id": "177728", "url": "https://cs.wikipedia.org/wiki?curid=177728", "title": "Lehký tank Mk VIII Harry Hopkins", "text": "Lehký tank Mk VIII Harry Hopkins\n\nLehký tank Mk VIII Harry Hopkins vznikl na základě předchůdce Mk VII Tetrarch. První prototyp byl vyroben roku 1941. Tank měl zesílený pancíř, což ovšem znamenalo zhoršení jízdních vlastností oproti\nTetrarchu. Celkem bylo vyrobeno 99 kusů tanků Mk VIII Harry Hopkins.\n"}
{"id": "177738", "url": "https://cs.wikipedia.org/wiki?curid=177738", "title": "Lehký tank Mk VII Tetrarch", "text": "Lehký tank Mk VII Tetrarch\n\nLehký tank Mk. VII Tetrarch ( Tank, Light, Mk VII, A17, Tetrarch) byl britský lehký tank období druhé světové války. První prototyp byl postaven v roce 1938 a ještě téhož roku byl přijat do služby. Tank měl docela solidní výzbroj, avšak pancéřování bylo stejně jako u předchůdců nedostatečné. Bylo vyrobeno 177 exemplářů různých typů.\n20 kusů bylo odesláno do Sovětského svazu, kde bojovaly v horském terénu Kavkazu, v rámci britské armády se tyto tanky účastnily dobytí Madagaskaru a invaze v Normandii, kde bylo k transportu na bojiště využito kluzáků Hamilcar.\nZákladní provedení.\nStroj pro palebnou podporu vyzbrojený houfnicí ráže 76,2 mm\nStroj, sloužící pro vývoj obojživelných vyloďovacích tanků. Na tank byla umístěna konstrukce, umožňující jeho plování.\n\n"}
{"id": "177739", "url": "https://cs.wikipedia.org/wiki?curid=177739", "title": "Electro", "text": "Electro\n\nElectro (jinak též Electro-Funk či Contemporary Electro) je styl post-disco elektronické hudby ovlivněný použitím bicího modulu Roland TR-808 a funkem. Tento styl zaznamenal obrovský rozmach v 80. letech, později se rozvětvil a rozvíjel do dalších hudebních směrů, jako např. Freestyle, Miami Bass, Electro Bass, Breakbeat atd. Styl electro je též charakteristický využitím elektronických zařízení typu vocoder, aj.\n\nElectro je ostře vyhraněný styl hudby, jemuž dala vzniknout německá skupina Kraftwerk, která stála u zrodu moderní elektronické hudby vůbec. Opravdový rozmach ale nastal v 80. letech, kdy electro vystřídalo disco v pop music, dalo vzniknout styl Detroit techno (nebo Classic Techno), ze kterého potom vznikla dnes známá a bohatá větev techno a určila nový směr, jakým se celá 80. léta ubíral Hip Hop.\n\nTo vše hlavně díky nové generaci syntetizérů a bicích automatů, které byly oproti dřívějším elektronickým nástrojům mnohem vhodnější pro produkci živé hudby (\"Plug-n-Play\" (zapoj a hraj)). Mezi nejznámější nástroje patří zajisté bicí modul Roland TR 808 a syntetizér Jupiter 8. Electro se prolíná v obou hlavních větvích dnešní elektronické hudby, tj. Breakbeat a Techno. Electro je tak variabilní a experimentální a v neposlední řadě i universální, že je možné ho skloubit s jakýmkoli jiným hudebním stylem.\n\nV dnešní době jsou známé tzv. původní a základní proudy, jako jsou například Classic Electro (tzv. 808 beat), Electro-Hop (Hip Hop 80. léta), Electro-bass (Melodičtější Miami Bass), Detroit Techno (Electro-Techno), Freestyle (základ klasického electra s latinským nádechem a ženským zpěvem) a Nu-Electro (Industrial-Electro). Dále lze najít různé kombinace jako electro-metal, electro-trance apod.\n\nElectro je styl elektronické hudby rozšířený po celém světě. Avšak jeho sláva už není taková, jako tomu bylo v 80. a na přelomu 90. letech. Je to převážně styl držící se dnes v undergroundu. Jeden z mála hudebních stylů, které zůstaly v klubech. Klasické electro jak ho známe z 80. let tvoří bicí automaty, syntetizéry a 808 beat (klasický 808 beat je slyšet v Planet Rock). To vše mohlo být doplněno zpěvem, rapem a nebo robotickým hlasem známým jako \"vocoder\".\n\nMezi interprety tohoto stylu jsou nejvíce oblíbeny bicí moduly Roland TR-808 díky specifickému dunivému zvuku \"kick drum\" (velkého bubnu, tzv. kopáku). K nástrojovému (technickému) vybavení patří: Roland TR-808, syntetizér s klaviaturou a modulátor hlasu, neboli vocoder (oblíbené jsou např. modulátory značky Korg). Co se týče programnosti skladeb, škála je opravdu pestrá. Hodně oblíbeným tématem byla již od zrodu tohoto směru science fiction, roboti, vesmír. Hip Hop do electra vnesl i vážnější témata, ale nejčastějšími byla stále ta samá jako v 70. letech jako tanec, zábava, ženy a breakdance.\n\nInterpreti Detroit Techno a Miami Bass z Floridy se zase zaobírali zkoumáním zvuků a v hávu sci-fi s vědeckým nádechem rozebíraly ve svých textech a tématech hudbu, kterou sami dělali. Jedním z novějších témat, které přišlo ve větší míře s vlnou Nu-Electra, jsou apokalyptické vize o vyhlazení lidstva a různých katastrofách kosmického i technologického původu. Kraftwerk se například od začátku zaobírá reálnou vědou a technikou.\n\nPrvní známou skupinou, která má na rozvoji tohoto stylu velkou zásluhu, jsou Němečtí Kraftwerk, skupina založená absolventy konzervatoře Florianem Schneiderem a Ralfem Hütterem v roce 1971. Za jednu z prvních electro skladeb, je v roce 1977 považován jejich Trans-Europe Express a kolem roku 1980 v USA jsou za pionýry tohoto stylu označováni Jonzun Crew, Arthur Baker a Dave Storrs z New Yorku. Jonzun Crew je autorem legendárních skladeb Pack Jam, Space Is The Place nebo We Are The Jonzun Crew.\n\nArthur Baker s Afrikou Bambaatou aranžují podklad a melodii z Trans Europe Express a bubny z další skladby od Kraftwerk, Numbers do tvrdšího zvuku TR808, prokládaným klasickými elektronickými cowbelly a údery syntetizéru Moog a vzniká legendární Planet Rock v roce 1982. Zapříčinili tak vznik Electro-funku v New Yorku. Tam se v této době také nachází Dave Storrs, přezdívaný \"mimozemšťan\". Nahrává spolu s raperem Ice-T legendární věci jako Coldest Rap, Reckless, Tibetan Jam a Speed, nebo s Kid Frostem vydává 12palcové vinyly Terminator, Rough Cut a Commando Rock. Taky nesmíme zapomenout na Harolda Faltermeyera s jeho hitem Axel F.\n\nRoku 1983 také stojí za zmínku Newyorský hudebník Hashim, což je pseudonym zpěváka Jerryho Calliste Jr, který se proslavil 12palcovým vinylem Soul (Al-Naafyish) na labelu Cutting Records. Za zmínku dále stojí lidé jako Man-Parish se skladbou Boogie Down Bronx, Hip-Hop Bee-Bop nebo Grandmaster Flash a Grandmaster Melle Mel. Poté se na scéně v roce 1985 objevuje Kurtis Mantronik a MC Tee, známý jako Mantronix, který už se pozvolna odděluje od electra a dělá tzv. Hardcore Hip-Hop.\n\nNa západě je electro mecca přímo ve městě andělů, Los Angeles. Scéna je tu mnohem bohatší než v New Yorku a nejvíce známých, zásadních a klasických electro melodií vzniklo právě tady. Tady z electra vzniká electro-hop, kdy je podklad stejný jako Classic Electro, ale je doplněn rapem. Mezi nejznámější představitele patří Greg Broussard, známý jako Egyptian Lover, autor hitů My Beat Goes Boom, Egypt Egypt, You're So Fine nebo Girls. Dále tu jsou World Class Wreckin' Cru, tvořeni Grandmasterem Lonzem, Dr. Dre, DJ Yella, MC Shakespeare, Cli-N-Tel a Mona Lisa, autoři skladeb Records Turntables, Juice nebo He's Bionic. Koncem 80. let se rozpadli a Dr. Dre a DJ Yella zakládají skupinu N.W.A společně s novým stylem Gangsta Rap.\n\nDále je tu například The Unknown DJ, který ke konci 80. let zakládá skupinu X-Men a dělají skladby tak, aby zněly jako Kraftwerk. Dalším hodně známým člověkem tu je Arabian Prince, který se pak jako Professor X přidá k X-Men a nakonec odchází do N.W.A. Nejzajímavější na tom je, že kromě členů World Class Wreckin' Cru tito lidé hrají a koncertují dodnes v žánru electro. Sami svůj styl nazývají West Coast Dance. Na jihu USA pak máme Detroit a Floridu.\n\nV Detroitu je to hlavně zakladatel moderního techna a electro a detroit techno interpret Juan Atkins, schovávající se za řadu pseudonymů (Cybotron, Model 500, Model 600, Audiotech, Channel One), známý hlavně díky skladbě Clear od jeho projektu Cybotron, má také vlastní vydavatelství Metroplex. Dalšími Detroitskými hvězdami jsou stálice electro-techno žánru Aux 88 s nejznámějšími alby Is It Man Or Machine a Xeo-Genetic. V Miami to jsou představitelé Miami Bass a Electro Bass, DJ Debonaire (také spousta pseudonymů, nejznámější Circuit Breaker), Dynamix II nebo mistr ve svém oboru DXJ, o kterém je známo, že má více než 100 vydaných nahrávek celkem, pod různými pseudonymy, aby mohl vydat několik věcí za rok na stejném labelu. jeho nejznámější alter ego jsou Maggotron, Bassmaster Kahn a Maggozulu Two.\n\nV Evropě je electro na hodně vysoké úrovni například v Německu (Dominance Electricity Records, Dynamik Bass System, Supreme.ja, Anthony rother, Berlin Crime Records), Británii (bass Junkie, Mandroid, DMX Krew, Computor Rockers, Datashat) nebo Španělsku (Electronautas, Boris Divider, Uni.Mate, DJ Split, DJ Potas). V České republice je čistým zástupcem žánru electro-experimental Moimir Papalescu (Magnetik), Midi lidi, electro bass Dynamixx Prince (Hitachi II, ex-Cosmic Crew) Electro housový mág Jack Fuller a electro-freestyle v Cosmic Crew.\n"}
{"id": "177740", "url": "https://cs.wikipedia.org/wiki?curid=177740", "title": "Lehký tank Mk VI", "text": "Lehký tank Mk VI\n\nLehký tank Mk. VI vznikl vývojem ze svého předchůdce Light Tank Mk V, od kterého se nijak zásadně nelišil. Byla prodloužena korba i věž, v letech 1936 - 1940 bylo vyrobeno přes 1600 ks tanků různých verzí.\n\nZákladní provedení, vyrobeno 80 kusů.\n\nUpraven byl podvozek, velitelská věžička byla změněna na osmiúhelníkovou.\n\nProtiletadlový tank, vyzbrojený čtyřmi kulomety Besa ráže 7,92 mm.\n\nUpravena byla převodovka a montován motor Meadows ESTB/A nebo ASTB/B. Zavedena kruhová velitelská věžička.\n\nU tzv. indické verze byly použity úpravy pro tropy. Velitelská věžička byla odstraněna, velitel měl k dispozici otočný periskop.\n\nStroje byly osazeny širšími pásy, velitelská věžička byla odstraněna.\n"}
{"id": "177741", "url": "https://cs.wikipedia.org/wiki?curid=177741", "title": "Trollí most", "text": "Trollí most\n\nTrollí most (anglicky \"Troll Bridge\") je fantasy povídka Terryho Pratchetta, jejíž děj je umístěn do fiktivního světa Zeměplochy.\n\nBarbar Cohen si hodlá splnit svůj klukovský sen - postavit se tváří v tvář trollovi sídlícímu pod mostem, porazit ho a sebrat mu nashromážděné poklady. Vše se vyvíjí dobře až do okamžiku, kdy troll Slída barbara Cohena pozná. Je velmi poctěn jeho návštěvou a hodlá ho představit své rodině. Trollova manželka ale není tak nadšená. Vyčítá Slídovi, že nedokáže vydělávat a nechce si brát příklad z jejích bratrů - úspěšných podnikatelů. Slída ale tvrdí, že jeho rodina přepadá na tomhle mostě už 500 let a nemůže za to, že už tudy nikdo nechodí. Cohen i Slída vzpomínají na zlaté časy, kdy civilizace byla mnohem dál a vše bylo mnohem jednodušší. Nakonec dá Cohen peníze Slídovi a rozjede se okrást jeho bratry - podnikatele.\n\n\n"}
{"id": "177742", "url": "https://cs.wikipedia.org/wiki?curid=177742", "title": "Škoda T 11", "text": "Škoda T 11\n\nŠkoda T 11 je model československého trolejbusu, který byl vyvinut v 60. letech 20. století v rámci unifikace vozidel MHD. Karosérie pro tyto vozy vyrobil národní podnik Karosa, elektrickou výzbroj dodala firma Škoda.\n\nV první polovině 60. let 20. století vznikl první pokus o unifikaci silničních vozidel MHD. Karosa Vysoké Mýto pracovala na autobusu ŠM 11, který se stal základem také pro trolejbus T 11. V rámci této unifikace byly dány jasné role – karosérie a podvozky pro autobusy i trolejbusy se budou vyrábět ve Vysokém Mýtě, elektrická výzbroj bude pro trolejbusy Škoda do vozů montována v závodě v Ostrově nad Ohří.\n\nTrolejbus T 11 je tedy dvounápravový trolejbus se samonosnou karosérií. Ta je sestavena z panelů a je přišroubována k příhradovému roštu. Boční stěny vozové skříně pokrývá ocelový plech, střechu plech hliníkový. V pravé bočnici se nacházely troje skládací dveře (přední trojkřídlé, střední a zadní čtyřkřídlé). Oproti autobusové karosérii jsou bočnice mírně vyztuženy přídavnými meziokenními sloupky.\n\nElektrická výzbroj byla převzata z trolejbusu Škoda 9Tr a modernizována. Vozy poháněl jeden sériový čtyřpólový motor o výkonu 120 kW (130 kW u funkčního vzorku), oproti jiným trolejbusům o 200 kg lehčí, ovládaný třináctistupňovým rozjezdovým regulátorem. Trolejbusy byly vybaveny třemi standardními brzdami – dvouokruhovou pneumatickou provozní brzdou, cize buzenou elektrodynamickou čtyřstupňovou odporovou brzdou a ruční parkovací brzdou.\n\nPřední náprava Karosa byla dělená, s nezávislým lichoběžníkovým zavěšením kol, řízení šnekové s pneumatickým posilovačem. Zadní náprava LIAZ byla tuhá, s redukcemi v nábojích kol. Pérování obou náprav bylo vlnovcové – pneumatické nízkotlaké, s automaticky seřizovanou stálou světlou výškou bez ohledu na zatížení, s jedním hydraulickým teleskopickým tlumičem u každého kola.\n\n\n\n\nJako poslední trolejbus T 11 byl vyřazen plzeňský vůz 248. Stalo se tak v roce 1980.\n\nPo ekonomické analýze byl v roce 1970 projekt trolejbusu T 11 ukončen a opuštěn, a to z vícero důvodů. Na první místě je bezpochyby obrovský rozmach autobusové dopravy díky levné naftě a s tím související nezájem o provozování trolejbusové dopravy, která se jevila jako dražší a příliš závislá na infrastruktuře. Exhalace a hlučnost naftových motorů se tehdy příliš nezohledňovaly a trolejbusových provozů tedy v ČSSR ubývalo (Děčín, České Budějovice, Praha).\n\nSvou roli hrála i přetíženost výrobních kapacit vysokomýtské Karosy, která nestíhala dodávat sériové autobusy Karosa ŠM 11, natož aby ještě vyráběla panely pro trolejbus jinému výrobci. Hlavnímu zákazníkovi, tj. Sovětského svazu, navíc na jeho vozovky vyhovovala spíš robustní konstrukce tehdy sériových trolejbusů Škoda 9Tr než moderní, ale subtilní karosérie trolejbusu T 11. Tehdy totiž nešlo paralelně vyrábět dva typy trolejbusů, kapacita Karosy byla sice na přelomu 60. a 70. let rozšířena, ale kapacita ostrovské Škody zůstávala stejná, racionalizovat výrobu tedy nešlo a tak padla i možnost výroby T11 pro export do západních zemí.\n\nPosledním kamenem úrazu byla konstrukce samotná. Kvůli rozdílnému působení sil (rozložení hmotnosti i akcelerační schopnosti) na samonosnou panelovou karosérii byl trolejbus technicky odepsaný dříve než autobus se stejnou karosérií – ovšem ekonomicky to bylo opačně, autobus měl životnost 6 let a trolejbus 11 let. Jako přehnané se tehdy projevilo také očekávání, že by dopravní podniky měly jednotný typ vozidla lišící se jen pohonem a mohly si tak zjednodušit údržbu: téměř všechny DP měly a mají autobusové garáže a trolejbusové vozovny samostatné a tudíž ani zde by se racionalizace nekonala.\n\nHistorickým vozidlem se měl stát také bratislavský vůz ev. č. 228. Ten po svém vyřazení z provozu roku 1979 dvanáct let chátral na odstavné ploše v Bernolákovu a vzhledem k neúspěšným snahám o jeho záchranu byl nakonec v květnu 1991 sešrotován v Bratislavě.\n\n"}
{"id": "177748", "url": "https://cs.wikipedia.org/wiki?curid=177748", "title": "Homopholis fasciata", "text": "Homopholis fasciata\n\nHomopholis fasciata je druh nočního gekona žijícího v Africe\n\nNěkdy jsou příslušníci těchto rodů zařazováni do rodu s názvem Platypholis. Tohoto gekona můžeme tedy v literatuře najít pod jménem \"Platypholis fasciata\".\n\nv Africe v Etiopii, Keni, Tanzanii\n\nDrobný hmyz\n"}
{"id": "177753", "url": "https://cs.wikipedia.org/wiki?curid=177753", "title": "Neeukleidovská geometrie", "text": "Neeukleidovská geometrie\n\nNeeukleidovská geometrie je obecné označení pro takové geometrie (tj. systémy splňující první čtyři Eukleidovy postuláty), které nesplňují pátý Eukleidův postulát. Jejími nejdůležitějšími případy jsou hyperbolická geometrie, eliptická geometrie (a její zvláštní případ sférická geometrie), Riemannova geometrie a absolutní geometrie. Geometrie splňující i pátý postulát se nazývá eukleidovská.\n\nJiž od antiky se nejlepší světoví matematikové snažili podat důkaz, že pátý Eukleidův postulát je důsledkem prvních čtyř. Tento postulát je totiž výrazně složitější než postuláty zbylé, a to nejen svým zněním ale také významem - nepopisuje totiž žádnou fundamentální vlastnost základních geometrických objektů, ale je spíše jistým netriviálním tvrzením o nich. Výsledkem těchto neúspěšných pokusů o důkaz je celý seznam vět, které jsou ekvivalentní s pátým postulátem (tj. mohou jej nahradit). Mezi ně patří například věta „součet vnitřních úhlů v trojúhelníku je roven dvěma pravým“ nebo Pythagorova věta.\n\nVšechny pokusy o důkaz tohoto postulátu ukončil až v roce 1829 Nikolaj Ivanovič Lobačevskij, když sestrojil hyperbolickou geometrii, v níž pátý postulát neplatí.\n\nHlavním rozdílem neeukleidovské a eukleidovské geometrie je povaha rovnoběžek. Eukleidův pátý postulát je ekvivalentní tvrzení, že pro každou přímku \"p\" a bod \"A\", který neleží na \"p\", existuje právě jedna přímka procházející bodem \"A\", která neprotíná \"p\". Naproti tomu v hyperbolické geometrii existuje nekonečně mnoho přímek procházejících bodem \"A\" a neprotínajících \"p\", v eliptické geometrii se naopak jakákoliv dvojice přímek vzájemně protíná.\n\nDalší možný způsob popisu odlišností mezi těmito geometriemi je následující: uvažujme dvě přímky v dvojrozměrné rovině, které jsou kolmé k třetí přímce. V Eukleidovské geometrii mají takové přímky stejnou vzdálenost a označujeme je jako rovnoběžky. V hyperbolické geometrii jsou \"zakřivené od sebe\" a směrem od společné kolmice jejich vzdálenost roste. V eliptické geometrii jsou \"zakřivené k sobě\" až se protnou. Z tohoto důvodu neexistují v eliptické geometrii rovnoběžky. Odlišné vlastnosti přímek se společnou kolmicí v hyperbolické, eukleidovské a eliptické geometrii popisuje také Saccheriho čtyřúhelník.\n\n\n"}
{"id": "177756", "url": "https://cs.wikipedia.org/wiki?curid=177756", "title": "Rockbox", "text": "Rockbox\n\nRockbox je open source alternativní firmware pro MP3 přehrávače. Rockbox podporuje hlavně výkonné přehrávače, které nejsou plně využity a snaží se jejich hardware využít na maximum. Rockbox na rozdíl od původního obsahuje daleko více podporovaných formátů a pluginů (např. hra Doom nebo emulátor konzole Game Boy Rockboy).\n\n\n"}
{"id": "177758", "url": "https://cs.wikipedia.org/wiki?curid=177758", "title": "Brno-Jehnice", "text": "Brno-Jehnice\n\nBrno-Jehnice je městská část na severu statutárního města Brna. Je tvořena městskou čtvrtí Jehnice (německy \"\"), původně samostatnou obcí, která byla k Brnu připojena v roce 1971. Její katastrální území má rozlohu 4,07 km². Samosprávná městská část vznikla 24. listopadu 1990. Žije zde přibližně 1100 obyvatel.\n\nPro účely senátních voleb je území městské části Brno-Jehnice zařazeno do volebního obvodu číslo 60.\n\nJehnice mají charakter velké vesnice, jíž protéká Jehnický potok, vlévající se na západě katastru městské části do potoka Ponávky, jenž západním okrajem katastru městské části protéká od severu k jihu a napájí zde svojí vodou tři rybníky. Západně od Ponávky se nachází již zarostlý násep zrušené železniční tratě Tišnovky, jež v minulosti spojovala Brno s Tišnovem. V těsné blízkosti tohoto náspu se nachází novější železniční trať spojující Brno opět s Tišnovem.\n\nVůbec nejjižnější jehnické domy představují tři poněkud izolované rodinné domy Tumaňanova 61, 63 a 65, které však leží na pozemcích, jež od roku 1953 do druhé poloviny 60. let 20. století náležely k sousední Mokré Hoře, s níž po urbanistické stránce splývají. Především na jižním a jihovýchodním okraji jehnického intravilánu dochází v posledních letech k rozvoji výstavby a vzniklo zde několik nových ulic s řadou moderních úhledných rodinných domků.\n\nPrvní písemná zmínka pochází z roku 1292. Roku 1885 byla asi kilometr od obce vytvořena vlaková zastávka na trati Brno - Tišnov, v sedmdesátých letech dvacátého století byla zrušena. Od roku 1949 sem jezdí autobusy brněnské MHD. V Jehnicích stával také zámek, zbořený roku 1938, po němž zde zbyly dvě vázy, z nichž jedna zdobí nedávno zrekonstruované náměstí. V Jehnicích dodnes najdeme chátrající budovu pivovaru, který přestal sloužit po druhé světové válce. Za Jehnicemi směrem na Vranov stojí Boží muka, která vystavěli obyvatelé obce Brattelsbrunn (Březí u Mikulova), kteří konali pouť na Vranov, aby je Bůh ušetřil od morové rány. Až do 31. prosince 1952 však byl jehnický katastr větší a patřila k němu také většina moderního katastru Mokré Hory, která jako nová vesnice vznikla na jihu původního jehnického katastru ve druhé polovině 18. století. 1. ledna 1953 se Mokrá Hora stala samostatnou obcí, připojenou k Brnu 1. července 1960. Koncem 60. let 20. století pak došlo k menší úpravě katastrálních hranic Jehnic a Mokré Hory. K Brnu byly Jehnice připojeny 26. listopadu 1971 a začleněny do městské části Brno VI-Řečkovice která se od 1. května 1972, nazývala Brno-Řečkovice. Ke 21. září 1972 byla tato městská část zrušena a začleněna do městského obvodu Brno V, spravovaného z Králova Pole. Od devadesátých let probíhá především na jižním okraji Jehnic výstavba rodinných domků, především ve stylu podnikatelského baroka.\n\n"}
{"id": "177762", "url": "https://cs.wikipedia.org/wiki?curid=177762", "title": "SKA-P", "text": "SKA-P\n\nSka-P je ska punková hudební skupina založená v Madridu (Vallecas) v roce 1994. Občas bývá zařazena jako politická, silně levicově založená anarchistická hudební skupina. Ska-P kombinuje upřímné a výstižné texty s rychlostí punkového stylu a melodií ska. Jejich vyhraněný postoj je vidět už na neobvyklých účesech. Někteří členové mají číra, zatímco ostatní jsou skoro vyholení s copem na zadní části hlavy.\n\nKe konci roku 2004 oznámili práci na novém albu. Po volbě 4 proti 2 v únoru 2005 se na světě objevilo nečekané oznámení o přestávce. Členové budou v této přestávce pracovat na vlastních projektech. Poslední koncert proběhl v Madridu, 24. září 2005. Skupině tleskal desetitisícový stadion La Cubierta. Ska-P vystoupili i na českém hudebním festivalu Rock for People v červenci 2004.\n\n12. října 2007 Ska-P oznámili návrat, který oficiálně uskutečnili 24. dubna 2008. 7. září 2008 vydali nové album o 13 písních nazvané Lagrimas Y Gozos, což přeloženo znamená \"Slzy a radost\". Spolu s návratem kapela začala od podzimu roku 2008 opět pravidelně koncertovat. Na začátku roku 2009, konkrétně 10. února, zavítali Ska-P podruhé do České republiky. Po dvou změnách konání koncertu nakonec zahráli v Praze v Tesla Aréně. Potřetí do České republiky zavítali o pár měsíců později na festival Rock for People 2009. Počtvrté v roce 2010 na festival Mighty Sounds a popáté v roce 2013 v Tipsport Aréně. Naposled vystoupili v České republice v roce 2014 na festivalu Trutnoff.\n\nJméno skupiny (vyslovované jako es'ka-pe) je založeno na spojení slov ska a punk, vytvářejíc tak foneticky znějící španělské 'escape' (únik, útěk nebo také východisko).\n\nSka-P je kapela velmi otevřená a upřímná ve svých textech. Tématy písniček Ska-P jsou např. lidská práva, zrušení trestu smrti, sociální nespravedlnost, antifašismus, antikapitalismus, antisionismus, legalizaci marihuany a práva zvířat (zrušení býčích zápasů). Skupina oslavuje dělnickou třídu a její postavení. Naopak poukazuje na nerovnosti mezi lidmi a vyzývá k okamžitému řešení. Zastánci multikulturalismu a osobní volnosti. Několik skladeb je namířeno proti církvi, jedna přímo proti papeži Benediktovi XVI.\n\n\n\nPísnička Como un Rayo („Jako blesk“) je věnována madridskému fotbalovému klubu Rayo Vallecano a je často hrána na koncertech v Madridu.\nSkladba „Solamente Por Pensar“ byla složena k uctění památky italského antiglobalisty Carla Giulianiho, který byl zabit policií.\nSkladba Juan sin tierra (Juan bezzemek) je věnovaná Victoru Jarovi, je od něj zčásti převzatá a připomíná jeho život, zakončený téměř mučednickou smrtí.\n\n\n\n \n"}
{"id": "177764", "url": "https://cs.wikipedia.org/wiki?curid=177764", "title": "Šarišské Michaľany", "text": "Šarišské Michaľany\n\nŠarišské Michaľany jsou obec na Slovensku v okrese Sabinov. Obec leží 13,8 km od Prešova. První zmínka o obci je z roku 1248 (král Béla IV.).\n\nV obci je renesanční kostel s barokní kaplí a kostel sv. Michala. Nedaleko obce jsou archeologické lokality Fedelemka a Nad Imunou.\n\nV srpnu 2009 se v obci konala demonstrace upozorňující na problémy s Romy, při které došlo ke střetu demonstrujících s policií.\n\n"}
{"id": "177765", "url": "https://cs.wikipedia.org/wiki?curid=177765", "title": "Pop-art", "text": "Pop-art\n\nPop-art (zkratka z angl. \"popular art\" populární masové umění) je umělecký směr, který se prvně objevil zhruba v polovině 50. let a dominoval pak zejména v 60. letech; byl ovlivněn populární hudbou a komerčním uměním. Charakteristické pro něj je přejímání motivů i techniky z předmětů denní potřeby, inspirace velkoměstskou kulturou a jejími vizuálními projevy (fotografie, dále film, reklama a komiksy).\n\nTermín \"pop art\" byl poprvé použit anglickým uměleckým kritikem Lawrencem Allowayem v roce 1958 k popisu obrazů zachycující poválečný konzumní styl života.\n\nAčkoliv jsou dnes známější američtí představitelé pop-artu, směr vznikl nezávisle ve dvou centrech – britská větev v Londýně a americká v New Yorku a v New Jersey.\n\nPočátky britské větve pop-artu jsou spojeny s londýnskou skupinou Independent Group tvořenou mimo jiné Richardem Hamiltonem a Eduardem Paolozzim.\n\nHlavními rysy amerického pop-artu je především používání velkých formátů, zářivých nebo naopak mdlých barev. Je spojován především s americkým výtvarníkem slovenského původu Andym Warholem. Jeho díla vytvořená technikou sítotisku zobrazují opakující se řady výrobků nebo osobností, např. Campbelovy polévky, láhev Coca-Coly, Marilyn Monroe. K dalším představitelům patří Jasper Johns, Claes Oldenburg, Roy Lichtenstein nebo Tom Wesselman.\n\n"}
{"id": "177768", "url": "https://cs.wikipedia.org/wiki?curid=177768", "title": "CargoLifter", "text": "CargoLifter\n\nSpolečnost CargoLifter AG byla založena v září 1996 v německém Wiesbadenu. Měla nabízet logistické služby a přepravu těžkých a nadměrných nákladů. K tomu měla sloužit nově vyvinutá vzducholoď nazvaná CL160 s plánovanou kapacitou 160 tun.\n\nV květnu 2000 vydala společnost akcie. Akcionářskou strukturu tvořil velký počet malých investorů, přilákaných slibovaným boomem nových technologií.\n\nPlánovaná obří vzducholoď CL 160 ale nebyla nikdy postavena, ačkoliv bylo vytvořeno značné množství plánů a vývojových prací. Technická komplikovanost, omezené finance a velice krátký čas vývoje znamenaly velké riziko.\n\nPro testování konceptu v malém měřítku byl postaven menší prototyp zvaný Joey. Byl také postaven prototyp menšího přepravního balónu CL 75 AirCrane, který byl zničen při bouři v červenci roku 2002. Navzdory tomu byla roku 2002 podepsána smlouva se společností Boeing pro skloubení výzkumu dalšího vývoje stratosférické plošiny lehčí než vzduch.\n\n7. června 2002 vyhlásila společnost CargoLifter neschopnost splácet a následující měsíc začala jednání o úpadku. Neví se, kam zmizelo 300 miliónů eur z akcionářských fondů od zhruba 70 000 investorů.\n\nPrototyp malého přepravního balónu CL 75 AirCrane, který byl poprvé testován v říjnu 2001, vyvinula společnost patrně sama. Pro CargoLifter ji vyrobila americká AdvanTek International, LLC. CL 75 AirCrane stejně jako 25 kombinací (v ceně 10 milionů USD za jednotku) byl prodán kanadské společnosti Heavy Elevator Canada Inc., ve které společnost CargoLifter vlastnila nejméně 20 procent akcí. Smlouva nikdy nenabyla účinnosti.\n\nV červnu 2003 bylo veškeré zařízení společnosti prodáno, a to včetně hangáru pro obří vzducholoď, který sám o sobě byl technickým zázrakem. Ocelový dóm, do kterého by se snadno vešly naležato dvě Eiffelovy věže, byl prodán za méně než 20 % nákladů na jeho výstavbu malajsijské společnosti Tanjong. Pozemek a stavba byly přetvořeny na rekreační areál Tropical Islands, který byl otevřen v roce 2004.\n\nVzducholoď Skyship, zakoupená společností CargoLifter pro cvičné a výzkumné účely, byla prodána firmě Swiss Skycruise a použita například během letních olympijských her v Aténách.\n"}
{"id": "177769", "url": "https://cs.wikipedia.org/wiki?curid=177769", "title": "Cech", "text": "Cech\n\nCech je středověké a raně novověké řemeslnické nebo obchodnické sdružení, které hájilo práva a zájmy svých členů, dohlíželo na jakost a cenu výrobků, na výchovu učedníků a skládání mistrovských zkoušek. Plnil též úlohy zastupitelské, náboženské a společenské.\n\nCechy vznikaly ve středověkých městech hlavně během 13.-15. století, v menších městech ještě i v 16. a 17. století. Rušeny začaly být ve druhé polovině 18. století a především v 19. století, neboť bránily vytváření konkurenčního prostředí a technologickému rozvoji.\n\nSmyslem cechu bylo především hájit zájmy svých členů, dohlížet na kvalitu a cenu zboží, ale také například nedovolovat provozování řemesla někomu, kdo není členem cechu. Toto pokutování bylo podepřeno městskými výsadami, takže nečlen cechu prakticky nemohl své řemeslo vykonávat.\n\nCech byl ovšem také náboženské bratrstvo, zpravidla měl v městském kostele svůj oltář. Cech měl též svého voleného představeného. Měl také svůj znak či prapor, vlastní privilegia atp. Cech vlastnil také cechovní pokladnu, do níž se platily poplatky za zkoušky a vstup nových členů, pravidelné roční příspěvky, peníze vybrané na pokutách atd.\n\nV cechu byli řemeslníci sdružováni podle jednotlivých oborů, ale velmi časté bylo spojování více řemesel do jednoho cechu, například \"cech ševců a obuvníků\", \"mlynářů a perníkářů\", \"zedníků a kameníků\", \"krejčích a soukeníků\", nebo \"cech kolářů, bednářů a hrnčířů\". V menších městech se takto spojovala do jednoho cechu někdy i velmi různorodá řemesla.\n\nČasto se dodnes zachovaly cechovní regule tzv. cechovní pořádky, takže například víme, co musel zájemce splnit, aby byl přijat. Cech také například omezoval počet učedníků a tovaryšů. Zájemce o členství v cechu musel být vyučen u jiného člena cechu. Musel však také předložit tzv. „zachovací list“, který potvrzoval, že zájemce byl zplozen v řádně uzavřeném manželském svazku a byl pokřtěn. Zájemce pochopitelně také musel být měšťanem daného města, tj. musel v něm vlastnit dům.\n\nCechy nejen potlačovaly konkurenci, ale zároveň konzervovaly technologické postupy, takže se v řemeslech jen těžko prosazovaly novinky. Inovace byla možná, až když modernější způsob výroby schválil celý cech. (V českých zemích se nové výdobytky ve výrobě mnohdy prosazovaly s velkým zpožděním za Evropou.)\n\nProtože tento složitý a zcela nekonkurenční řád začal být postupně pro mnohé členy velmi svazujícím, docházelo často, zvláště v raném novověku, k porušování cechovních pravidel. (Velmi běžné bylo například překračování nejvyššího povoleného počtu tovaryšů.) Tato nepružnost a podvazování konkurenčního prostředí se nakonec staly i důvodem zrušení cechů.\n\nCech měl své vnitřní uspořádání, které se zakládalo na třech základních stavech v jeho rámci. První byl nejnižší učednický stav, druhý stav tovaryšský a třetí – nejvyšší – byl stav mistrovský.\n\nV rámci cechu si mistři ze svého středu volili \"cechmistra\". Cechmistr představoval cech na veřejnosti a vedl rokování s městskou anebo šlechtickou vrchností. V rámci cechu měl cechmistr prvostupňovou trestně-právní pravomoc. (Mohl soudit a trestat členy cechu za menší přestupky, přečiny ve výrobě a mravní poklesky.) Cechmistr měl na starosti cechovní truhlici, dohlížel na jakost výrobků a vedl porady cechu. Každý z mistrů měl vést příkladný jak soukromý, tak i pracovní život. Bezúhonný soukromý život byl považován za samozřejmost. Starší mistři měli být příkladem pro tovaryše a učedníky, sami očekávali od kolegů a tovaryšů projevy úcty.\n\nCechovní uspořádání se stalo terčem kritiky na konci 18. století a na počátku 19. století. Cechům bylo vytýkáno, že brzdí volný obchod, technologické inovace, přenos technologií a rozvoj podnikání. Dle některých pramenů z této doby se cechy stále víc a víc zapojovaly do vzájemných bojů a bojů proti řemeslníkům, kteří do cechů nepatřili. Po celé Evropě rostl sklon bojovat proti vládní kontrole trhu ve prospěch trhu volného (systému laissez faire). Ten rychle rostl a vytvářel si cestu do politického a právního systému.\n\nVzhledem k industrializaci, modernizaci průmyslu, obchodu a vzestupu silných národních států, které mohly přímo vydávat patenty či ochranu autorských práv, se síla cechů vytratila. Po francouzské revoluci během 19. století cechy vymizely ve většině evropských zemí, kde byly přijaty zákony o volném obchodu.\n\nDva z nejotevřenějších kritiků cechovního systému byli Jean Jacques Rousseau a Adam Smith. Francouzská revoluce viděla cechy jako poslední pozůstatek feudalismu. Le Chapelierův zákon z roku 1791 zrušil cechy ve Francii úplně.\n\nTaké Karel Marx kritizoval ve svém Komunistickém manifestu cechovní systém kvůli rozdělení sociálního postavení ve vztahu utlačovatel versus utlačovaný, které bylo součástí manifestu.\n\nSheilagh Ogilvie (2004) ukazuje, že cechy negativně ovlivňovaly kvalitu, dovednosti i inovace. To, co ekonomové dnes nazývají \"modelem dobývání renty / rent-seeking\", přineslo hospodářství jen velké ztráty. Ogilvie také říká, že nevznikly žádné prokazatelně pozitivní externality, a poznamenává, že odvětví se začalo dařit až ve chvíli, kdy se cechy rozpadly. Cechy se udržely po celá staletí především díky tomu, že jejich zdroje často putovaly do rukou politicky silných obchodníků. Na druhou stranu ale Ogilvie souhlasí s tím, že spolky vytvořily sociální kapitál společně sdílených norem, informací, podílových sankcí a kolektivní politické akce. Z tohoto sociálního kapitálu těžili hlavně členové cechů.\n\n\n\n"}
{"id": "177770", "url": "https://cs.wikipedia.org/wiki?curid=177770", "title": "Supercrooo", "text": "Supercrooo\n\nSupercrooo je pražská hip-hopová / rapová dvojice tvořená hudebníky s uměleckými jmény Hugo Toxxx (také Hack) a James Cole (také Phat).\n\nHip-hopové uskupení s názvem K.O. Kru založili Hack s Phatem kolem roku 1998. Debutovalo vinylovým singlem \"Nádech / Náš cíl\", který v roce 2001 vydal P.A.trick records . Tento singl se objevil společně s Wichovým remixem na celočeské kompilaci \"Lyrik Derby 1\".\n\nPhat v roce 2002 začal nahrávat u P.A.trick records, avšak v polovině desky odešel a jeho sólová práce \"Frekvence P.H.A.T.\" vyšla u vydavatelství PSH – Terrorist?. Na albu hostovali například LA4, Vladimir 518 a taky Hack. Produkoval si ji z části sám, částečně mu s ní vypomohli pražští Wich, Enemy a Hack. Obsahovala méně samplování, více syntetických a elektronických zvuků, specifický beat a velký důraz na rap.\n\nK.O. Kru společně po sólo pauze vytvořilo svůj další singl \"Kéry\", který se objevil na kompilaci \"From Amsterdam To Praha\" na labelu Maddrum rec.\n\nUž jako Supercrooo se objevili s novou tvorbou a postupem na kompilaci \"East Side Unia Vol. 3\" se skladbou \"2005\". Obsahuje zvláštní tvrdou a nekompromisní lyriku s volnými asociacemi a paradoxními slovními spojeními, inspirovanou komiksem a žánrem science fiction.\n\nSvé debutové album \"Toxic Funk\" vydali v roce 2004 u Maddrum records. Album je plné nekompromisního přístupu k textům, kontroverze, perverzní tematiky a nesamplovaných, toxických a elektro beatů.\n\nDalším albem Supercrooo se stal \"České Kuře:Neurofolk\" vydané u Nejbr Beats v roce 2005 . Na tomto albu jsou beaty ještě tvrdší, agresivnější a temnější než na předchozím. Zvuk je mnohem propracovanější a rapy se staly více psychedelické.\n\nZačátkem roku 2007 vydali u vydavetelství Bigg Boss první české rapové dvojCD \"Dva Nosáči Tankujou Super\", na kterém shrnují svou dosavadní tvorbu z let 1996 až 2006. Obsahuje několik známých skladeb, nevydané nahrávky, několik remixů a nahrávky hostů. Pilotním singlem celého projektu je \"Kariéra 16 remix ft. Vec a H16\", ke kterému byl natočen i videoklip pod taktovkou Rista.\n\nV červnu 2008 vydal Hugo Toxxx své sólové album \"Rok Psa\", v prosinci 2008 vydal James Cole společně s Orionem z PSH album Orikoule. Obě alba vyšla u vydavelství Bigg Boss.\n\nMezi vydáním alb \"Toxic Funk\" a \"České Kuře:Neurofolk\" byl vytvořen experimentální elektro projekt Dixxx, který tvoří kromě Hacka s Phatem i Risto s Lucasem Skunkwalkerem. Poslední dva se starají o produkci, mastering, atd.\n\nDixxx vydali desku \"DIXXX\" na labelu Rapsport, který vytvořili SuperCrooo. Album vyšlo v omezeném nákladu 500 kusů a takřka okamžitě bylo prodáno. O rok později vydali i rozšířenou \"Dixxx – Extended Edition\" doplněnou o remixy a novým obalem. Na mixtapu Viktora Hazarda \"Rap Superstar vol. 1\" se objevila skladba \"Top Rock\". V roce 2006 umístili na Internet ke stažení skladbu \"Biatches\".\n\nHugo Toxxx a další moderátor Poeta spolu uváděli pořad o rapu Rapgame na Radio SPIN. Pořad byl vysílán jednou týdně, každý díl byl věnován určitému tématu a obsahoval rozhovor s hosty ve studiu. Pořad byl po roce zrušen a v současné době pokračuje na rádiu Spin, kde Poetu nahradil Willie-mack který byl následně nahrazen Dyrtym.\n\n\n\n"}
{"id": "177771", "url": "https://cs.wikipedia.org/wiki?curid=177771", "title": "Homopholis", "text": "Homopholis\n\nGekoni rodu Homopholis jsou drobní noční stromoví gekoni žijící v Africe.\n\nRod Homopholis je blízce příbuzný k rodu Blaesodactylus z Madagaskaru.\n\nEtiopie, Keňa, Somálsko a Tanzanie.\n\nŽiví se drobným hmyzem.\n"}
{"id": "177776", "url": "https://cs.wikipedia.org/wiki?curid=177776", "title": "Pazderna (Vyškov)", "text": "Pazderna (Vyškov)\n\nPazderna někdejší osada Dědic je dnes místní částí města Vyškova. Název Pazderna označoval \"příbytek chudiny\". Založení se datuje k roku 1765. Pazderna leží mezi centrem města a místní částí Dědice po pravé straně při silnici procházející Dědicemi, po níž lze pokračovat směrem do Studnic nebo do Pustiměře.\n\nPazderna byla založena na vyškovském panství a víceměřickém panství kolem roku 1760. Na mapě 1. vojenského mapování prováděného v 80. letech 18. století je vidět nepojmenovaný zárodek vsi. Stejně jako Hamiltony byla osadou městečka Dědic.\n\nNázev Pazderny se mírně vyvíjel, když k roku 1846 je doložen v podobě Pazderňa, Pazděrna. V roce 1850 to je už Pazderna (= Pazdierna), osada obce Dědice, v roce 1854 Pazděrna (= Pazdierna). V roce 1941 se stala osadou obce Vyškov. Po rozluce v roce 1945 část Dědic do roku 1949, kdy se opět stala osadou obce Vyškov.\n\nNa kraji Pazderny začínal náhon k Tomáškovu mlýnu (předtím Ličmanovu). Jez na Hané byl poškozen při povodni, která proběhla z 22. na 23. březen 1931. Náhon byl zasypán při regulaci Hané.\n\nVývoj počtu obyvatel za celou obec i za její jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "177778", "url": "https://cs.wikipedia.org/wiki?curid=177778", "title": "Hrubá Skála (zámek)", "text": "Hrubá Skála (zámek)\n\nZámek Hrubá Skála je na okraji skalního masivu v Českém ráji ve výši asi 20 metrů, v katastrálním území stejnojmenné obce. Vznikl přestavbou hradu Skála postaveného ve 14. století pány z Valdštejna. \n\nHrad Skálu postavil kolem roku 1350 Hynek z Valdštejna. Valdštejnové zde žili několik desítek let. V letech 1416 až 1460 jej vlastnili páni z Jenštejna, pak Zajícové z Házmburka. V roce 1469 byl hrad obsazen královským vojskem. Od roku 1515 až do roku 1524 po částech skupoval hrad a panství Zikmund ze Smiřic. Smiřičtí začali přestavovat hrad Skála na zámek Hrubá Skála. Od té doby ještě zámek mnohokrát změnil svou tvář. Od posledních členů vymírajícího rodu Smiřických zámek s okolním panstvím získal Albrecht z Valdštejna. V roce 1821 zámek koupili Lexové z Aehrenthalu..\nV roce 1854 se zde narodil pozdější rakousko-uherský ministr zahraničních věcí a hlavní aktér tzv. Bosenské krize Alois Lexa von Aehrenthal. Roku 1859 byl zámek romanticky regotizován. \nRoku 1945 zámek převzal stát. Sloužil pak jako rekreační středisko ROH, později byl upraven jako hotel.\n\nZámek stojí na pískovcové skále a leží asi 6 km jihovýchodně od Turnova nad obcí Hrubá Skála. Je k němu možné jet autem ze silnice Turnov - Jičín. Nejbližší vlaková zastávka \"Hrubá Skála\" na železniční trati z Turnova do Jičína je vzdálená zhruba 2 km. V letní sezóně přímo k zámku zajíždějí autobusy turistických autobusových linek \"Český ráj\".\n\nDo zámku vede kamenný most se sochami sv: Floriána a Vavřince. V blízkosti se nalézá Mariánská vyhlídka.\n\nPro veřejnost jsou přístupné k prohlídce nádvoří a hradní vyhlídková věž, zbytek zámku slouží jako hotel. V letní sezóně hrad ožívá akcí nazvanou Poznej středověk. Nádvoří oživují rytíři, kejklíři, tanečnice, muzikanti. Jejich zajímavý program navrací zámku jeho původní charakter.V zámecké rokli se otevírá zábavný a sportovní areál, založený na klasických českých pohádkách a pohádkových postavách, které spolu s ochočenými zvířátky, soutěžemi a velmi atraktivním prostředím rokle nechají v dětech mnoho zážitků z návštěvy zámku. V části zámeckého parku je připraveno sportoviště, které nabízí např. lukostřelbu, trampolínu, slaňování, přemostění a velké lanové centrum.\nZa minulého režimu sloužil zámek jako rekreační středisko ROH pro pracující, kteří zde mohli prožít hezkou dovolenou téměř zadarmo. Nyní zámek - sloužící jako hotel - vlastní firma TENMAR s.r.o., což jsou Tengiz Kharebava (Moskva) a Marika Ugrekhelidze (Tbilisi).\n\n\n"}
{"id": "177779", "url": "https://cs.wikipedia.org/wiki?curid=177779", "title": "Jiří Karen", "text": "Jiří Karen\n\nJiří Karen, vlastním jménem Ladislav Podmele (11. června 1920, Litomyšl – 30. dubna 2000 Praha) byl český a esperantský básník.\n\nVydal kolem 20 sbírek, z nichž některé byly přeloženy do němčiny a esperanta, některé napsal v esperantu sám.\n\n\n\n\n\nPo Jiřím Karenovi je pojmenovaný park v Praze 10 ve Strašnicích ve vilové čtvrti Třebešín. Je ohraničen dvěma větvemi ulice Na Třebešíně.\n\n"}
{"id": "177780", "url": "https://cs.wikipedia.org/wiki?curid=177780", "title": "Tropical Islands", "text": "Tropical Islands\n\nLetovisko Tropical Islands „Tropické ostrovy“ je umělým tropickým letoviskem v Braniborsku v Německu. Uvádí se, že jde o světově největší vnitřní bazén, který může vyhovět 7000 návštěvníků denně. Středisko se nachází v Briesen/Brandu, část Halbe v Dahme-Spreewald, asi 60 km jihovýchodně od Berlína, vedle výjezdu „Staakow“ u dálnice A13.\n\nJe umístěno uvnitř nepoužívaného hangáru, 360 metrů dlouhého, 210 metrů širokého a 107 metrů vysokého. Při objemu 5,5 milionu m³ je jednou z největších budov na zemi podle objemu a je největší samostatně stojící halou na světě bez podpůrných pilířů uvnitř. Hangár stál 78 milionů eur a původně byl postaven společností Cargolifter AG jako hangár na vzducholoď zvaný \"Aerium\". Ale vzducholoď, která měla být v hangáru umístěna – CL160 – nikdy nebyla postavena. Malajsijská společnost Tanjong koupila hangár a okolní pozemky za 17,5 milionů eur a přeměnila jej v letovisko s uměle vybudovanou tropickou lokalitou. Středisko bylo otevřeno 19. prosince 2004.\n\nNávštěvníci naleznou tropické prostředí s deštným pralesem, pláží, umělým sluncem, palmami, orchidejemi a ptačím zvukem. Teplota vzduchu je 25 °C. Tropický ráj je otevřen nepřetržitě, každý den v roce.\n\nNachází se zde řada vybavených tematických parků: \n\nNěkteří návštěvníci kritizují nedostatečnou hloubku vody v Tropical Sea a Bali laguně.\n\n"}
{"id": "177784", "url": "https://cs.wikipedia.org/wiki?curid=177784", "title": "Ólafur Ragnar Grímsson", "text": "Ólafur Ragnar Grímsson\n\nÓlafur Ragnar Grímsson (* 14. května 1943 Ísafjörður) je islandský politik, v letech 1996–2016 islandský prezident.\n\nNarodil se v roce 1943 v malém islandském městě Ísafjörður, jeho rodiče se jmenovali Grímur Kristgeirsson a Svanhildur Ólafsdóttir Hjartar. Nejdřív studoval v Reykjavíku, v roku 1962 začal studovat ekonomii a politologii na anglické Manchesterské univerzitě. V roce 1970 toto studium dokončil a získal titul Ph.D. z politologie. Ve stejném roce začal přednášet politologii na Islandské univerzitě a v roce 1973 se stal prvním profesorem tohoto oboru na škole.\n\nNa konci 70. let 20. století se začal intenzivně zabývat politickou a ekonomickou činností. V letech 1978–1983 byl poslancem islandského parlamentu za Lidovou alianci. V letech 1987–1995 byl předsedou této politické strany, v letech 1988–1991 byl islandským ministrem financí ve vládě S. Hermannssona. V letech 1991–1996 znovu působil jako poslanec parlamentu.\n\nV roce 1996 byl zvolen islandským prezidentem, znovuzvolen byl celkem čtyřikrát (v letech 2000, 2004, 2008 a 2012, přičemž v roce 2008 byl jediným kandidátem). V této funkci byl i během velké islandské finanční krize, která propukla v roce 2008.\n\nV roku 1974 se oženil s vystudovanou socioložkou a archeoložkou Guðrún Katrín Þorbergsdóttir, měli spolu dvě dcery. Když jeho choť v roce 1998 podlehla leukemii, o dva roky později ze znovu oženil s podnikatelkou Dorrit Moussaieff. Jeho současná choť pochází ze židovské rodiny a je patrně nejznámější členkou islandské židovské komunity.\n\nV roce 2016 se po úniku Panamských dokumentů objevila informace, že jeho manželka a několik dalších členů její rodiny mají značnou část svého majetku uloženou v společnostech v různých daňových rájech. V důsledku toho Grímsson změnil své původní rozhodnutí a oznámil, že již nebude znovu kandidovat na funkci prezidenta.\n\n\n"}
{"id": "177785", "url": "https://cs.wikipedia.org/wiki?curid=177785", "title": "Česnek", "text": "Česnek\n\nČesnek (\"Allium\") je rod jednoděložných rostlin, řazený v současné taxonomii do čeledi amarylkovité (\"Amaryllidaceae\"). V minulosti byl řazen nejčastěji do čeledi česnekovité (\"Alliaceae\"), která však byla v systému APG III vřazena do čeledi amarylkovité. Někteří autoři řadí rod česnek (\"Allium\") do čeledi liliovité v širším pojetí (\"Liliaceae\" s.l.).\n\nJedná se zpravidla o vytrvalé (vzácněji dvouleté) pozemní byliny, převážně s cibulemi různých vlastností. Někdy jsou jednoduché, jindy složené a jejich části pak slouží k vegetativnímu rozmnožování. Jsou to rostliny jednodomé s oboupohlavními květy. Listy jsou nahloučeny na bázi, nebo nikoliv a pochvy listů pokrývají 1/3 – ½ délky lodyhy, jsou jednoduché, přisedlé nebo vzácně řapíkaté (např. česnek medvědí – \"Allium ursinum\"), střídavé, uspořádané nejčastěji dvouřadě nebo spirálně, jsou ploché, žlábkovité, či oblé a pak trubkovité (duté) nebo hranaté, s listovými pochvami. Celé rostliny mají charakteristické aroma, které způsobují těkavé látky na bázi sulfidů. Čepele listů jsou celokrajné, čárkovité až kopinaté, vzácněji až vejčité, žilnatina je souběžná. Květy jsou oboupohlavní, jsou v květenstvích, zpravidla ve zdánlivých okolících, ve skutečnosti se jedná o vrcholičnaté květenství zvané šroubel, který je okolíkovitě a někdy až hlávkovitě stažený. Pod květenstvím jsou často 2 (vzácněji 1) listeny ve tvaru toulce, někdy jsou listeny navzájem srostlé. Někdy jsou v květenství přítomny pacibulky, které slouží k vegetativnímu rozmnožování, v některých případech se dokonce stává, že v květenství květy zcela chybí a jsou přítomny pouze pacibulky. Květy jsou pravidelné, okvětí je vyvinuto, zpravidla 6 okvětních lístků ve 2 přeslenech (3+3), okvětní lístky jsou volné nebo na bázi srostlé. Tyčinek je 6, ve 2 přeslenech, zpravidla 3+3, jsou srostlé na bázi s okvětím a často i vzájemně. Tyčinky vnějšího a vnitřního kruhu mohou být odlišné, nitky jsou někdy zakončeny dlouhými zuby. Gyneceum je složeno ze 3 plodolistů, je synkarpní, semeník je svrchní. Plod je suchý, pukavý, jedná se o tobolku.\n\nJe známo asi 660 (některé zdroje udávají v rozmezí 550–700) druhů, které jsou rozšířeny v Evropě, Asii a v Severní Americe, méně i v Africe, Střední Americe a Jižní Americe.\n\nV Česku roste a je původních asi 13 druhů: česnek hadí (\"Allium victiroalis\" L.), česnek medvědí (\"Allium ursinum\" L.), česnek tuhý (\"Allium strictum\" Schrader), česnek šerý horský (\"Allium senescens\" L. subsp. \"montanum\"), česnek hranatý (\"Allium angulosum\" L.), česnek kulovitý (\"Allium rotundum\" L.), česnek žlutý (\"Allium flavum\" L.), česnek viničný (\"Allium vineale\" L.), česnek kulatohlavý (\"Allium sphaerocephalon \" L.), česnek ořešec (\"Allium scorodoprasum\" L.), česnek kýlnatý (\"Allium carinatum\" L.), česnek planý (\"Allium oleraceum\" L.), pažitka pobřežní (\"Allium schoenoprasum\" L.).\n\nDalší jsou v Česku pěstované jen jako zelenina a zplaňují: česnek kuchyňský (\"Allium sativum\" L.), pór zahradní (\"Allium porrum\" L.), cibule zimní (\"Allium fistulosum\" L.), cibule prorůstavá (\"Allium × proliferum\"), cibule kuchyňská (\"Allium cepa\" L.). Další druhy jsou pěstovány jako okrasné rostliny a některé mohou i zplaňovat: např. česnek podivný (\"Allium paradoxum\" (M. Bieb.) C. Don), česnek vysokohorský (\"Allium oreophillum\" C.A. Meyer), česnek zlatožlutý (\"Allium moly\" L.), česnek karatavský (\"Allium karataviense\"), česnek ozdobný (\"Allium cristophii\" Trautv.), česnek stopečkatý (\"Allium stipitatum\" Regel), česnek obrovský (\"Allium giganteum\" Regel), česnek aflatunský (\"Allium aflatunense\" B. Fedtsch) aj.\n\n\n"}
{"id": "177789", "url": "https://cs.wikipedia.org/wiki?curid=177789", "title": "Seznam druhů rodu česnek", "text": "Seznam druhů rodu česnek\n\nČesnek (\"Allium\" Mill.) je rod jednoděložných rostlin z čeledi amarylkovité (\"Amaryllidaceae\"). V minulosti byl řazen nejčastěji do čeledi česnekovité (\"Alliaceae\"). Někteří autoři řadí rod česnek (\"Allium\") do čeledi liliovité v širším pojetí (\"Liliaceae\" s.l.). \nJe známo asi 660 (některé zdroje udávají v rozmezí 550-700) druhů, které jsou rozšířeny v Evropě, Asii a v Severní Americe, méně i v Africe, Střední Americe a Jižní Americe.\nTento seznam není úplný, byl sestaven za použití Flora Europaea , flóry Severní Ameriky , flóry Číny , flóry Pákistánu a flóry ČR (Kubát 2002).\n\n\nKvětena ČR: 8 nebo 9 díl\n\n"}
{"id": "177797", "url": "https://cs.wikipedia.org/wiki?curid=177797", "title": "Dissertatio cum Nuncio Sidereo", "text": "Dissertatio cum Nuncio Sidereo\n\nDissertatio cum Nuncio Sidereo (v překladu Rozprava s Hvězdným poslem) je spis Johannese Keplera, vydaný během jeho pobytu na dvoře císaře Rudolfa II. v Praze v roce 1612. Kepler tímto spisem reagoval na knihu Sidereus Nuncius (v překladu Hvězdný posel, Benátky 1610), ve které Galileo Galilei publikoval svá první pozorování provedená dalekohledem, především objev fází Venuše a Jupiterových měsíců.\n\nSoučasní astronomové si však pod pojmem \"Dissertatio cum Nuncio Sidereo\" vybaví spíše noviny, které vycházely během mezinárodního astronomického kongresu v Praze (2006). Byly vydávány každý všední den po dobu konání kongresu a jejich celý název zněl Dissertatio cum Nuncio Sidereo III. Jejich hlavním cílem bylo informovat o dění na kongresu. Přinášely návrhy rezolucí kongresu (včetně rezoluce o pojmu planeta), populárněji pojaté vědecké články, rozhovory se známými astronomy. Informovaly také o astronomické historii Prahy nebo o památkách v okolí Kongresového centra – dějiště kongresu. Místo se našlo i na kreslené vtipy a krátké komiksy. Sympatické bylo i to, že kromě několika krátkých informací o hlavních partnerech kongresu v nich nebyla žádná reklama.\n\nRedakce časopisu pracovala v tomto složení\n\nZ číslice III za názvem současných novin vyplývá, že existovaly i Dissertatio cum Nuncio Sidereo II. Tyto noviny vycházely během minulého pražského astronomického kongresu (1967). Předsedou jejich redakční rady byl Jiří Grygar, jejich šéfredaktorem Bohumil Bílek.\n\nSymbolické je, že \"Dissertatio cum Nuncio Sidereo\" (1612) vyšel latinsky, \"Dissertatio cum Nuncio Sidereo II\" (1967) byly psány z větší části francouzsky, z menší anglicky a \"Dissertatio cum Nuncio Sidereo III\" (2006) vycházely anglicky.\n\n\n"}
{"id": "177798", "url": "https://cs.wikipedia.org/wiki?curid=177798", "title": "Sloup (architektura)", "text": "Sloup (architektura)\n\nSloup je v architektuře svislý a volně stojící nosný prvek, zpravidla kruhového průřezu. Sloup zčásti jako by zapuštěný do stěny se nazývá polosloup. Volný nosný prvek čtverhranného průřezu se nazývá pilíř, pokud je zapuštěn do stěny, je to pilastr. Kamenný sloup je základním prvkem klasické řádové architektury, která se proto nazývá také termínem „\"systém sloupových řádů\"“. Sloup je typickým příkladem svislého nosného prvku, dominantním statickým namáháním je tlak, případně tlak za ohybu.\n\nHlavní a nejdůležitější částí sloupu je dřík, nahoře obvykle zakončený hlavicí a dole patkou, které často tvoří přechod z kruhového na čtverhranný tvar.\n\nDřík sloupu, který tvoří i největší část jeho objemu, se často směrem vzhůru mírně zužuje a bývá nepatrně vypuklý do soudkovitého tvaru, což se nazývá entase, případně může být opatřen podélnými žlábky čili kanelován. Obojí má posílit dojem vznosné lehkosti a jistého optického odhmotnění. Dřík je obvykle z tesaného kamene a tvoří jej na sebe nastavěné tambury se středovým výstupkem, který zabraňoval posunutí do strany. Teprve v pozdní antice se objevují dříky z jednoho kusu, zejména u menších sloupů a sloupků.\n\nV egyptské, řecké i římské monumentální architektuře nesou sloupy vodorovné kladí či architráv, na němž stojí štít a krov budovy. Hlavice na horním konci dříku tvoří přechod od kruhového průřezu ke čtverhrannému a bývala často bohatě zdobena. Na horním konci hlavice bývá abakus, čtvercová destička, na níž spočívá kladí, kruhová základna hlavice se nazývá plintus. Tvar a výzdoba hlavic je hlavní rozlišovací znak antických stavebních řádů. Když v monumentální architektuře pozdní antiky a středověku začaly místo kladí převládat oblouky a klenby, význam hlavice klesal a v gotickém slohu už hlavice často chybí.\n\nDolní konec dříku spočívá na patce, která může opět být kruhová nebo čtvercová. Jen v nejstarším dórském slohu patky úplně chybí. Výzdoba patky je daleko prostší a často ji tvoří pouze profil. Pokud je patka čtvercová, vznikají v rozích třírohé plošky, které mohou mít vlastní výzdobu.\n\nDříky menších sloupků mohou být tordované, tj. profilované ve tvaru šroubovice.\n\nV egyptské monumentální architektuře – například v Karnaku – sloupy tvoří jak sloupořadí, tak také mohutné sloupové haly s desítkami sloupů v řadách, protože rozsáhlé prostory se jinak nedaly zastřešit. Mohutné kamenné sloupy často napodobují kmeny papyru nebo palem.\n\nJeště řecká a římská monumentální architektura – stejně jako architektura renesance a klasicismu, která na ně navazuje – zřetelně zachovává strukturu starší dřevěné architektury, často až do nejmenších detailů. Sloup je kmen stromu, hlavice někdy napodobují koruny palem. Sloupy často tvoří kolonádu nebo ochoz kolem vlastní svatyně, někdy i ve dvou nebo ve třech řadách.\n\nV pozdně římské a byzantské architektuře, kde kladí nahrazují oblouky, se celková podoba sloupu s hlavicí ještě zachovává a tvoří obvykle přechod od tesaného kamenného sloupu k omítanému zdivu. Sloupy jsou však většinou kratší a dřík tak může být z jednoho kusu vzácného a leštěného kamene, mramoru, porfyru a podobně. V basilice bývá vyšší hlavní loď oddělena od nižších bočních lodí stěnou, prolomenou oblouky, takže sloupy nahrazují zděné pilíře a hlavice často úplně mizí.\n\nRománské sloupy mají obvykle bohatě zdobené hlavice, ornamentální nebo i figurální, a patku s čtvercovou základnou. Hlavice bývají individuálně zpracované, každá s jinou výzdobou. Trojhranné plošky na rozích patky bývají zdobeny takzvanými „nárožními drápky“, listovými nebo i figurálními motivy. Místo patky se někdy dřík stavěl na kamennou sochu ležícího lva. Vrcholem figurální výzdoby je tak zvaný zvířecí sloup, jako například v kryptě katedrály v bavorském Freisingu, kde je celý dřík pokryt reliéfy fantastických zvířat.\n\nV románské architektuře se často vyskytují drobnějších sloupy a sloupky, například ve sdružených oknech a zejména v křížových chodbách (ambitech) klášterů. Dříky bývají z jednoho kusu, někdy spirálovitě točené nebo na povrchu vykládané, a zejména v Itálii a ve Francii bývají sloupy zdvojené, ve dvou řadách.\n\nVe vícelodní gotické architektuře jsou lodi od sebe odděleny hladkou stěnou, prolomenou dole oblouky s pilíři. Mezi oblouky mohou být polosloupy, často bohatě profilované či tvořené svazky prutů, z nichž nahoře vybíhají žebra hlavní klenby. Podobně je tomu i u jednolodních gotických staveb. Teprve v pozdně gotické halové či stejnolodní architektuře se opět objevují volně stojící kamenné sloupy, často různě profilované, osmiboké a podobně, z nichž nahoře vybíhají žebra, často oddělená pouze konzolami.\n\nRenesanční architektura sice přímo navázala na antické vzory, nicméně na jinou objednávku, takže i sloupy a sloupořadí zde plní jiné funkce. Tak arkády letohrádků a vil sice připomínají sloupořadí kolem řeckých chrámů, jsou však nižší a slouží profánním účelům. Stavitelé umějí překlenout i velké rozpony, takže vícelodní stavby úplně mizejí. Sloup se tak stává spíše dekorativním prvkem, například v průčelí budovy, stejně jako v baroku a v klasicismu.\n\nV 19. století se začaly používat i sloupy ze železné litiny, často s hlavicemi a patkami, například při stavbě nádraží a výstavních hal, později i hladké sloupy z ocelových trubek.\n\nV moderní architektuře se rozlišení mezi sloupem a pilířem stírá a rozdíl je hlavně v jejich mohutnosti. Zatímco pilíř je širší, sloup je štíhlejší prvek.\n\nV římském starověku se volně stojící samostatné sloupy stavěly jako pomníky císařů nebo vojenských vítězství (triumfů), například Trajánův sloup v Římě, Vendômský sloup v Paříži, Nelsonův sloup v Londýně. Válcové sloupy mají veliký podstavec, dřík je zdoben reliéfy a uvnitř je točité schodiště. Na vrcholu bývá terasa a socha.\n\nV barokní době se hojně stavěly volně stojící sloupy (ztv. mariánské sloupy, přesněji sloup Panny Marie a Nejsvětější Trojice) se sochami světců, zpravidla jako díkuvzdání po překonání morových epidemií (odtud také název \"morový sloup\"). Mají mohutný podstavec, často se sochami, tělo sloupu může mít kruhový nebo trojhranný profil a na vrcholu je vždy socha. Viz například sloupy Panny Marie a Nejsvětější Trojice, sloup Nejsvětější Trojice (Olomouc), morový sloup. Sloupové pomníky se stavějí i dnes.\n\nSloupy a sloupky mají v moderní době hojné technické a průmyslové využití. Vyskytují se například jako:\n\n\n"}
{"id": "177801", "url": "https://cs.wikipedia.org/wiki?curid=177801", "title": "Generálmajor", "text": "Generálmajor\n\nGenerálmajor je vojenská hodnost používaná v mnoha státech. Dle oficiálních standardů NATO (dle ujednání STANAG 2116) je tato hodnost označena zkratkou OF-7. V zemích, kde není používána hodnost brigádního generála, či jiného příslušného ekvivalentu, se jedná o nejnižší generálskou hodnost. Tak tomu je i v mnoha zemích východní Evropy. V zemích Commonwealthu, ve Spojených státech amerických či v České republice se pak jedná o druhou nejnižší generálskou hodnost. V jiných zemích (například ve Francii, Polsku a některých v latinskoamerických zemích) pak hodnosti generálmajora odpovídá hodnost divizního generála. Ve výjimečných případech jako je tomu například v Brazílii či Chile této hodnosti odpovídá hodnost brigádního generála. Nadřízenou hodností pak je buď generálporučík nebo sborový generál.\n\nV Albánii je používána hodnost \"Gjeneral Major\" u armády a \"Gjeneralmajor\" u letectva. Jejím ekvivalentem u námořnictva je \"Nënadmiral\". Nižší hodnost je \"Gjeneral Brigade\" a vyšší \"Gjeneral Lejtant\". V průběhu let se vzhled albánských insignií radikálně měnil. První verze pocházela z roku 1926 z doby vlády Ahmeta Zogu a byla v \"rakouském\" stylu, který se později změnil na styl \"italský\". Vlivem komunistického režimu po druhé světové válce došlo k výrazné změně jak vzhledu insignií, tak i hodnostního systému. Ještě více se tento vliv prohloubil přijetím nových insignií a hodností po vzoru Sovětského svazu v roce 1947. Tento styl ovlivněný Stalinem si Albánie zachovala až do května 1966, kdy byl celý hodnostní systém po vzoru Číny zrušen a zavedena doktrína založená na vzoru partyzánské války. K opětovnému zavedení hodností, tentokrát podle západního modelu, došlo v roce 1991 po pádu komunistického režimu. Přesto i v následujících letech se vzhled insignií několikrát zásadně měnil.\n\nV Belgii je hodnost \"Général-major\" (: \"Generaal-majoor\") požívána u armády, letectva a zdravotní služby. Nižší hodnost je \"Général de Brigade\" (: \"Brigadegeneraal\") a vyšší \"Lieutenant général\" (: \"Luitenant-generaal)\". Jejím ekvivalentem u námořnictva je hodnost \"Amiral de division\" (: \"Divisieadmiraal\").\n\nV Bělorusku je hodnost \"generál-major\" (: Генера́л-майо́р) používána u armády a letectva. Nižší hodnost je \"polkovnik\" (: Генера́л-лейтена́нт) a vyšší \"generál-lejtenánt\" (: Полко́вник). Bělorusko bývalo součástí Sovětského svazu a tak i hodnostní systém i vzhled výložek vychází z ruského vzoru. Zde také hodnost generál-majora odpovídá podle standardů NATO stupni OF-6, nikoliv běžnému stupni OF-7.\n\nV Bosně a Hercegovině je používána hodnost \"General bojnik\" u armády. Nižší hodnost je \"Brigadni general\" a vyšší \"General pukovnik\".\n\nV Bulharsku je hodnost \"General-major\" (: Генерал-майор) používána u armády a letectva. Nižší hodnost je \"Brigaden general\" (: Бригаден генерал) a vyšší \"General-lejtenant\" (: Генерал-лейтенант). Ekvivalentem této hodnosti u námořnictva je \"Kontraadmiral\" (: Контраадмирал). Vzhled insignií i hodnostní struktura nese znaky ruského vlivu.\n\nV České republice je hodnost \"generálmajor (genmjr.)\" používána u armády a letectva. Nižší hodnost je \"brigádní generál (brig.gen.)\" a vyšší \"generálporučík (genpor.)\". Původní hodnostní systém nově vzniklé československé armády byl přejat z rakousko-uherské armády a mírně poupraven. V roce 1920 byla hodnost generálmajora zrušena a až roku 1930 byl zaveden její ekvivalent divizní generál. V 50. letech 20. století pak byla hodnost divizního generála přejmenována na generálmajora. Hodnost generálmajora v roce 1993 zachovala i nově vzniklá Armáda České republiky. Na výložkách generálmajora jsou dvě pěticípé zlaté hvězdy.\n\nV Černé Hoře se hodnost \"General Major\" používá u armády a letectva. Nižší hodnost je \"Brigadir\" a vyšší \"General Potpukovnik\". Jejím ekvivalentem u námořnictva je \"Kontraadmiral\".\n\nV Dánsku je hodnost \"Generalmajor\" používána u armády a letectva, kdy je tato hodnost vyhrazena pro vrchního velitele dánské královské armády a pro velitele štábu letectva. Podřízenou hodnostní je \"Brigadegeneral\" a vyšší \"Generalløjtnant\". Jejím ekvivalentem u námořnictva je hodnost \"Kontreadmiral\". Hodnostní systém dánských ozbrojených sil odpovídá standardním pravidlům NATO. Vzhled insignií používaných letectvem je založen na insigniích britského královského letectva, které byly pro dánské potřeby mírně upraveny. \n\nV Estonsku je hodnost \"kindralmajor (kin-mjr.)\" používána u armády a letectva. Nižší hodnost je \"Brigaadikindral (brig-kin)\" a vyšší \"Kindralleitnant (kin-ltn)\". Jejím ekvivalentem u námořnictva je \"Kontradmiral (k-adm)\". Hodnostní systém i vzhled výložek byl během let ovlivněny řadou různých systémů používaných na území Estonska. Většina armádních hodností vznikla během estonské osvobozenecké války na počátku 20. letech 20. století. Hodnost brigádního generála byla do systému poprvé zařazena až v roce 1991 poté, co skončila sovětská okupace Estonska.\n\nVe Finsku je hodnost \"Kenraalimajuri\" (: \"Generalmajor\") používána u armády a letectva. Nižší hodnost je \"Prikaatikenraali\" (: \"Brigadgeneral\"). a vyšší \"Kenraaliluutnantti\" (: \"Generallöjtnant\"). Finský hodnostní systém do sebe zakomponoval švédské, německé a ruské prvky. Hodnosti mají oficiálně dvojí pojmenování jak ve finštině, tak ve švédštině. Výložky se od dalších evropských zemí liší. K vyznačení generálské hodnosti nejsou na výložkách používány hvězdy ale lvi, kteří odkazují na státní znak Finska. Jsou zde také používány límcové výložky nikoliv ramenní. Barva výložek pak reprezentuje svou složku, ale toto barevné rozlišení se nepoužívá na polních uniformách. U generálských hodností jsou výložky ve většině případů zlaté na červeném pozadí, i když v některých případech si zachovávají barvu pozadí své složky.\n\nV Chorvatsku je hodnost \"General bojnik\" používána u armády a letectva. Nižší hodnost je \"Brigadni general\" a vyšší \"General pukovnik\". Jejím ekvivalentem u námořnictva je hodnost \"Komodor\". Vzhled výložek u armády i letectva je stejný s rozdílem barvy, kdy u armády je to zlatá na černé, u letectva pak stříbrná na černé. \n\nV Irsku je hodnost \"Maor-Ghinearál\" používána u armády a letectva. Nižší hodnost je \"Briogáidire-Ghinearál\" a vyšší \"Leifteanant-Ghinearál\", která však v letectvu udělována není a hodnost generálmajora je tak nejvyšší hodností. Jejím ekvivalentem u námořnictva je \"Seachamiréal\".\n\nNa Islandu se takto vysoká hodnost nepoužívá.\n\nNa Kypru je hodnost \"generálmajor\" (: Υποστράτηγος) používána u armády. Nižší hodnost je \"brigádní generál\" (: Ταξίαρχος) a vyšší \"generálporučík\" (: Αντιστράτηγος). U letectva ani námořnictva není takto vysoká hodnost používána. Kypr má blízké vazby na Řecko a tak i hodnostní systém a vzhled výložek vychází z řeckého vzoru.\n\nV Litvě je hodnost \"Generolas majoras\" používána u armády a letectva. Nižší hodnost je \"Brigados generolas\" a vyšší \"Generolas leitenantas\". Jejím ekvivalentem u námořnictva je \"Kontradmirolas\". \n\nV Lotyšsku je hodnost \"Ģenerālmajors\" používána u armády a letectva. Nižší hodnost je \"Brigādes ģenerālis\" a vyšší \"Ģenerālleitnants\". Jejím ekvivalentem u námořnictva je \"Kontradmirālis\". V minulosti byly na uniformách příslušníků pozemních sil používány límcové výložky. Později se začaly používat výložky na ramenou.\n\nV Lucembursku se tato hodnost nepoužívá, nejvyšší hodností je zde \"Général (Chef d'État-Major).\"\n\nV Maďarsku je hodnost \"vezér-őrnagy\" používána u ozbrojených sil. Nižší hodnost je \"Dandár-tábornok\" (: \"brigádní generál\") a vyšší \"Altáb-omagy (v doslovném překladu polní vice-maršál, : generálporučík\")\".\" Vzhled výložek u armády a letectva se vzhledově neliší.\n\nNa Maltě se hodnost odpovídající generálmajorovi nepoužívá, nejvyšší hodností je v tomto státě \"Brigadier\".\n\nV Německu je hodnost \"Generalmajor\" používána u armády a letectva. Nižší hodnost je \"Brigadegeneral\" a vyšší \"Generalleutnant\". Jejím ekvivalentem u námořnictva je \"Konteradmiral\".\n\nV Nizozemí je hodnost \"Generaal-majoor\" používána u armády a letectva. Nižší hodnost u armády je \"Brigadegeneraal\" a u letectva \"Commodore\" a vyšší v obou složkách \"Luitenant-generaal\". Jejím ekvivalentem u námořnictva je \"Schout-bij-nacht\". Název je odvozen od dříve používané hodnosti \"sergeant-majoor-generaal\", která se v Nizozemí používala v 17. století. Již ve vojenském slovníku z roku 1861 je H. M. F. Landolt titulován jako \"generaal-majoor\".\n\nV Norsku je hodnost \"Generalmajor\" používána u armády a letectva. Nižší hodnost je \"Brigader\" a vyšší \"Generalløytnant\". Jejím ekvivalentem u námořnictva je \"Kontreadmiral\". V roce 2016 byl zaveden dvoustupňový hodnostní systém, kdy se začaly rozlišovat důstojnické a poddůstojnické hodnosti. V letech 1975 až 2016 zde poddůstojnický systém nebyl.\n\nV Portugalsku se hodnost \"Major-general\" používá u armády a letectva. Nižší hodnost je \"Brigadeiro-general\" a vyšší \"Tenente-general\". Jejím ekvivalentem u námořnictva je hodnost \"Contra-almirante\". Tato hodnost byla v Portugalsku využívána pouze krátce v období let 1862 až 1864 a znovu zavedena byla až v roce 1999. V roce 2015 se posunula v hierarchii hodností tím, jak byla do systému přidána hodnost brigádního generála. Po většinu 19. a první polovinu 20. století byl titul \"Major-General\" určen pro nejvyšší představitele jednotlivých složek ozbrojených sil a zanikl v roce 1950 poté, co byly tyto funkce sloučeny do pozice vrchního velitele štábu ozbrojených sil.\n\nV Rakousku je používána hodnost \"Generalmajor (GenMjr)\" a to už od dob Rakouska-Uherska. Nižší hodnost je \"Brigadier (Bgdr)\" a vyšší \"Generalleutnant (GenLt)\". Po druhé světové válce nebyla hodnost opět používána až od roku 1955, kdy byla obnovena suverenita státu. Hodnost generálmajora bývala v rakouských ozbrojených silách na výložkách reprezentována pouze jednou hvězdou a to až do roku 1980, kdy došlo k přizpůsobení podoby mezinárodním zvyklostem a počet vzrostl na dvě hvězdy. Ve stejné době bylo také nahrazeno označení „Generalmajor“ pojmem „Divisionär“ (: \"divizní\"). Tohoto označení se užívalo od roku 1980 až do 2002. Nicméně i v té době bylo během zahraničních misí využíváno označení „Generalmajor“. Na výložkách jsou tradičně používány šesticípé hvězdy, které symbolizují protěž alpskou (\"Leontopodium alpinum)\".\nV Rumunsku je hodnost \"General-maior\" používána u armády a u letectva. Nižší hodnost je \"General de brigadă\" a vyšší \"General-locotenent\". Jejím ekvivalentem u námořnictva je \"Contraamiral\".\n\nV Rusku je hodnost \"General-major\" (: Генера́л-майо́р) používána u armády a letectva. V tomto případě však hodnost generál-majora odpovídá podle standardů NATO stupni OF-6, nikoliv běžnému stupni OF-7. Nižší hodnost je \"Polkovnik\" (: Полко́вник) a vyšší \"General-leytenant\" (: Генера́л-лейтена́нт). Jejím ekvivalentem u námořnictva je \"kontr-admiral\" (: Контр-адмирал). Moderní ruské vojenské hodnosti mají svůj původ v dobách vlády Petra I. Velikého. Většina jejich názvů byla vypůjčena z jiných již existujících vojenských útvarů z pruských, francouzských, anglických, nizozemských a polských hodností. Vzhled výložek pak vychází ze sovětského vzoru, který byl po vzniku Ruské federace mírně upraven.\n\nV Řecku je hodnost \"Ypostratigos\" (: Υπο­στράτηγος) používána u armády. Nižší hodnost je \"Taxiarchos\" (: Ταξί­αρχος) a vyšší \"Antistratigos\" (: Αντι­στράτηγος). Jejím ekvivalentem u námořnictva je \"Yponavarchos\" (: Υποναύαρχος) a u letectva \"Ypopterarchos\" (: Υποπτέραρχος). Moderní hodností mají svůj původ ve starověkém Řecku a v byzantské říši, ačkoliv korespondují s moderními hodnostmi západních armád.\n\nV Severní Makedonii je hodnost \"general-major\" používána u armády a letectva. Nižší hodnost je \"Brigadnej general\" a vyšší \"General-polkovnik\". V roce 1991 byl jugoslávský hodnostní systém nahrazen systémem novým, který z toho předchozího vychází.\n\nNa Slovensku je hodnost \"generálmajor\" používána u armády a letectva. Nižší hodnost je \"Brigádny Generál\" a vyšší \"Generálporučík\".\n\nVe Slovinsku je hodnost \"Generalmajor\" používána u armády a letectva. Nižší hodnost je \"Brigadier\" a vyšší \"Generalpodpolkovnik\". Jejím ekvivalentem u námořnictva je hodnost \"Kontraadmiral\". Až do roku 1993 byla nejnižší generálskou hodností. V daném roce došlo k zavedení hodnosti brigádního generála. V roce 1995 pak byla hodnost generálmajora zrušena a obnovena byla v roce 2002.\n\nVe Spojeném království je hodnost \"Major-General (Maj Gen)\" používána u armády a námořní pěchoty. Nižší je hodnost \"Brigadier (Brig)\" a vyšší \"Lieutenant-general (Lt Gen)\". Jejím ekvivalentem u námořnictva je \"Rear admiral (R. Adm.)\" a u letectva pak \"Air vice-marshal (AVM)\". Krátce po vzniku Royal Air Force byla hodnost \"Major-general\" užívána i v této složce a to do srpna 1919. Na výložkách je meč skřížený s obuškem a nad nimi umístěná hvězda odvozená od Báthského řádu.\n\nV Srbsku je hodnost \"General-major\" používána u armády a letectva. Nižší hodnost je \"Brigadni-general\" a vyšší \"General-poltnykovnik\". Jejím ekvivalentem u námořnictva je \"Kontra Admiral\". Před první světovou válkou existovaly pouze tři generálské hodnosti. \"General\" od roku 1872, \"Armádní generál\" v letech 1900 až 1901 a \"Vojvoda\" od roku 1901). Čtyři generálské hodnosti byly zavedeny v roce 1923.\n\nV Turecku je hodnost \"Tümgenerali\" používána u armády a letectva. Nižší hodností je \"Tuğgeneral\" a vyšší \"Korgeneral\". Jejím ekvivalentem u námořnictva je \"Tümamiral\".\n\nNa Ukrajině je hodnost \"General-major\" používána u armády, letectva a námořní pěchoty. Nižší hodnost je \"Brigadnij-general\" a vyšší \"general-lejtenant\". Jejím ekvivalentem u námořnictva je \"Kontr-admiral\". Hodnostní systém vychází ze sovětského vzoru a byl přijat v březnu 1992. V roce 2009 došlo k úpravě vzhledu výložek. Nově byla na výložce generálmajora nahrazena jedna hvězda dvěma, avšak tato změna nebyla široce aplikována a bylo od ní upuštěno a vráceno k sovětskému stylu. V roce 2016 došlo k nové reformě během které se vzhled i hodnostní systém přiblížil standardům NATO.\n\nNa Antigue a Barbudě se tato hodnost nepoužívá, nejvyšší hodností je zde \"Colonel\".\n\nNa Barbadosu je používána hodnost \"Major General\", která je nejvyšší vojenskou hodností obranných sil. U letectva tato hodnost neexistuje, nejvyšší hodností je zde \"Commander.\" Nižší hodnost je \"Brigadier General\". Hodnostní systém i vzhled výložek vychází z britského vzoru.\n\nV Belize je používána hodnost \"Major-General\", která je nejvyšší vojenskou hodností ozbrojených sil. Nižší hodnost je \"Brigadier General\". Hodnostní systém i vzhled výložek vychází z britského vzoru.\n\nV Dominikánské republice je hodnost \"Mayor General\" používána u armády a letectva. Nižší hodnost je \"General de Brigada\" a vyšší \"Teniente General\". Jejím ekvivalentem u námořnictva je \"Vicealmirante.\"\n\nV Guyaně je hodnost \"Major general\" používána u armády. Nižší hodnost je \"Brigadier general\" a vyšší \"Lieutenant general\". Jejím ekvivalentem u námořnictva je \"Rear admiral\", který je v této složce také nejvyšší udělovanou hodností. Hodnostní systém i vzhled výložek vychází z britského vzoru.\n\nNa Haiti se tato hodnost nepoužívá. u armády je používána nižší hodnost \"General de Brigade\" a vyšší hodnost \"Lieutenant-général\".\n\nNa Jamajce je používána hodnost \"Major General\", která je nejvyšší vojenskou hodností používanou u armády a letectva. Nižší hodnost je \"Brigadier General\" v případě letectva a \"Brigadier\" v případě armády. Hodnostní systém i vzhled výložek vychází z britského vzoru\n\nV Kanadě je hodnost \"Major-General\" (: \"Major-général\") používána u armády a letectva. Nižší hodnost je \"Brigadier-General\" (: \"Brigadier-général\") a vyšší \"Lieutenant-General\" (: \"Lieutenant-général\"). Jejím ekvivalentem u námořnictva je \"Rear-admiral\" (: \"Contre-amiral\"). Letectvo používá tuto hodnost až od roku 1968, do té doby se používala hodnost \"air vice-marshal\".\n\nV Kolumbii je hodnost \"Mayor General\" používána u armády a námořní pěchoty. V letectvu je používána hodnost \"Mayor General del Aire\". Nižší hodnost je \"Brigadier General\" a vyšší až hodnost OF-9 \"General de Ejercito\". Jejím ekvivalentem u námořnictva je hodnost \"Vicealmirante\". Hodnostní systém je založen na článku 217 Kolumbijské ústavy z roku 1991.\n\nV Nikaragui je hodnost \"Mayor General\" používána u armády a letectva. Nižší hodnost je \"General de Brigada\" a vyšší \"General de Ejército\", která odpovídá OF-9 dle klasifikace NATO. U námořnictva ekvivalent není, nejvyšší hodností je zde \"Contralmirante\". Dřívější vzhled výložek kubánského stylu byl v roce 2010 nahrazen. Vzhled od roku 2010 tak vychází z podoby výložek používaných Národní gardou před okem 1979.\n\nVe Spojených státech amerických je hodnost \"Major General\" používána u armády, letectva a námořní pěchoty (liší se v používané zkratce, u armády \"MG\" a u letectva \"Maj Ge\"). Nižší hodnost je \"Brigadier General\" a vyšší \"Lieutenant General\". Jejím ekvivalentem u námořnictva je \"Rear Admiral\". Kořeny amerického hodnostního systému sahají k britskému systému, ze kterého přebírají jak hodnosti, tak jejich pojmenování. Poprvé byla hodnost \"Major General\" zavedena 17. června 1775. Vyhláška z roku 1780 předepsala generálům nosit stříbrné hvězdy na náramenících. Zákonem z 16. března 1802 byla tato hodnost v americké armádě zrušena a natrvalo obnovena dne 11. ledna 1812. U námořní pěchoty nebyla tato hodnost udělována až do 21. května 1902, kdy byl do hodnosti generálmajora povýšen Charles Heywood. Po jeho smrti opět tato hodnost u námořní pěchoty nebyla a to až do 21. května 1908. Od tohoto data až do 20. ledna 1942 pak hodnost generálmajora byla nejvyšší generálkou hodností této složky. Generálmajoři v USA obvykle velí divizi o velikosti 10-15 tisíc vojáků a je nejvyšší trvale udělovanou hodností v dobách míru. V USA existují pravidla, která omezují maximální počet generálů v aktivní službě i v rezervních silách pro jednotlivé složky.\n\nV Surinamu se tato hodnost nepoužívá, nejvyšší hodností je zde \"Brigade-generaal\".\n\nNa Trinidadu a Tobagu je používána hodnost \"Major General\", která je nejvyšší vojenskou hodností armády. Jejím ekvivalentem u námořnictva je \"Rear Admiral\". U letectva tato hodnost používána není, nejvyšší hodností je zde \"Group Captain.\" Nižší hodnost je \"Brigadier General\". Hodnostní systém i vzhled výložek vychází z britského vzoru.\n\nV Uruguayi je hodnost \"Mayor General\" používána u armády a letectva. Nižší hodností je \"Coronel\" a vyšší \"Teniente General\". Jejím ekvivalentem u námořnictva je \"Contraalmirante\". Uruguay bývala španělskou a později portugalskou kolonií a tak hodnostní systém i vzhled výložek vychází ze španělského a portugalského vzoru.\n\nV Afghánistánu je hodnost \"Turan Jenral\" používána u armády a letectva. Nižší hodnost je \"Brid Jenral\" a vyšší \"Dagar Jenral\".\n\nV Arménii je používána hodnost \"Major general\" (\": Գեներալ-մայոր\"), která je ovšem v tomto státě považována za ekvivalent hodnosti OF-6 dle standardu NATO (tedy za hodnost brigádního generála). Nižší hodnost je \"plukovník\" (:գնդապետ) a vyšší \"generálporučík\" (: գեներալ- լեյտենանտ). Arménie bývala součástí Sovětského svazu a tak hodnostní systém i vzhled výložek vychází z ruského vzoru.\n\nV Ázerbájdžánu je hodnost \"general-mayor\" používána armádou a letectvem. Tato hodnost je však v tomto státě považována za ekvivalent hodnosti OF-6 dle standardu NATO (tedy za hodnost brigádního generála). Jejím ekvivalentem u námořnictva je hodnost \"kontr-admiral\". Ázerbájdžán býval součástí Sovětského svazu a tak hodnostní systém i vzhled výložek vychází z ruského vzoru, ačkoliv nese znaky tureckého vlivu.\n\nV Bahrajnu je hodnost \"generálmajor\" používána u armády, letectva a námořnictva. Nižší hodnost je \"brigádní generál\" a vyšší \"generálporučík\". Bahrajn býval britským protektorátem a tak hodnostní systém vychází z britského vzoru.\n\nV Bangladéši je hodnost \"generálmajor\" používána u armády. Nižší hodnost je \"brigádní generál\" a vyšší \"generálporučík\". Jejím ekvivalentem u námořnictva je hodnost \"kontradmirál\", u letectva pak \"letecký vice-maršál\". Vzhled výložek vycházel z pákistánského vzoru. Během války o nezávislost v roce 1971 byl pákistánský znak a hvězda nahrazen listem lotosu. V roce 2013 byl opuštěn pákistánský styl u generálských hodností a byl zaveden nový hodnostní systém.\n\nV Bhútánu je používána hodnost \"Major General\" u armády. Nižší hodnost je \"Brigadier General\" a vyšší \"Lieutenant General\".\n\nV Bruneji je hodnost \"Major General\" používána u armády a letectva. Nižší hodnost je \"Brigadier General\" a vyšší \"Lieutenant General\". Jejím ekvivalentem u námořnictva je \"Laksamana muda\". Vzhled výložek je dán dřívějším britským vlivem, který byl přizpůsoben brunejským podmínkám. Svým vzhledem se podobají malajským výložkám.\n\nV Číně je hodnost \"generálmajor\" používána u armády a letectva. Nižší hodnost je \"plukovník velitel\" a vyšší \"generálporučík\". Jejím ekvivalentem u námořnictva je \"kontradmirál\". Čínská armáda hodnostní systém nepoužívala vždy, vznikl až v roce 1955. V květnu 1965 v návaznosti na kulturní revoluci byly hodnosti opětovně zrušeny. Znovu byly zavedeny až v roce 1988.\n\nV Gruzii je hodnost \"generálmajor\" používána u armády i letectva. Nižší je hodnost \"brigádní generál\" a vyšší \"generálporučík\".\n\nV Indii je hodnost \"generálmajor\" používána u armády. Nižší hodnost je \"brigádní generál\" a vyšší \"generálporučík\". Jejím ekvivalentem u námořnictva je hodnost \"kontradmirál\" a u letectva \"letecký vice-maršál\". Hodnosti obecně korespondují se systémy používanými západními zeměmi a zejména se v nich odráží britských vliv a vliv dalších zemích Commonwelthu. Stále se užívají jak tradiční názvy, tak i názvy evropské. Do 26. ledna 1950 se využívaly britské výložky, i přes osamostatnění Indie v roce 1947. Nicméně až do 26. ledna 1950 zůstával britský král Jiří VI. vrchním velitelem indických ozbrojených sil. Po tomto datu pěticípá hvězda byla nahrazena peckou a koruna nahrazena Ašókovým lvem.\n\nV Indonésii je hodnost \"Mayor Jenderal\" používána u armády. Nižší hodnost je \"Brigadir Jenderal\" a vyšší \"Letnan Jenderal\". Jejím ekvivalentem u námořnictva je hodnost \"Laksamana Munda\" a \"Marsekal Muda\" u letectva. První hodnostní systém vytvořený na konci roku 1945 a používaný do roku 1957 následoval předchozích japonských zvyklostí. Již od tohoto počátku byla v hierarchii využita i hodnost generálmajora. V hierarchii se posunul poté, co byla do systému v roce 1957 zařazena hodnost brigádního generála. Vyšší důstojníci mají na výložkách zlaté hvězdy.\n\nV Íránu je hodnost \"Sarlashkar\" (سرلشکر) používána u armády, letectva a protivzdušné obrany. Nižší hodností je \"brigádní generál\" (سرتیپ) a vyšší \"generálporučík\" (سپهبد). Jejím ekvivalentem je hodnost \"Daryābār\" (: \"kontradmirál).\"\n\nV Iráku se hodnost \"generálmajor\" používá u armády a letectva. Nižší hodnost je \"brigádní generál\" a vyšší \"generálporučík\". Jejím ekvivalentem u námořnictva je \"kontradmirál\". Na výložkách generálmajora jsou skřížené meče a nad nimi umístěný republikánský orel.\n\nV Japonsku je hodnost \"rikushōho\" používána u armády. Nižší hodnost je \"issa\" a vyšší \"rikushō\". Jejím ekvivalentem u námořnictva je \"kaishōho\" a u letectva \"kūshōho.\" Pěticípé hvězdy na výložkách symbolizují třešňové květy.\n\nV Jemenu se hodnost \"generálmajor\" používá u armády a letectva. Nižší hodnost je \"brigádní generál\" a vyšší \"generálporučík\". U námořnictva se takto vysoká hodnost nepoužívá. Hodnostní systém i vzhled výložek vychází z britského vzoru.\n\nV Jižní Koreji se hodnost \"sojang\" používá u armády, letectva, námořnictva a námořní pěchoty. Nižší hodnost je \"junjang\" a vyšší \"jungjang\". V armádě generálmajoři obvykle velí divizím o velikosti okolo 10000 vojáků. Hodnostní systém a vzhled výložek vychází z amerického a britského vzoru.\n\nV Jordánsku je hodnost \"generálmajora\" používána u armády a letectva i v námořnictvu. Nižší hodnost je \"brigádní generál\" a vyšší \"generálporučík\". Jordánsko bývalo britským protektorátem a tak hodnostní systém vychází z britského vzoru, ale vzhled výložek se od své předlohy značně liší.\n\nV Kambodži je hodnost \"generálmajor\" používána u armády a letectva. Nižší hodnost je \"brigádní generál\" a vyšší \"generálporučík\". Jejím ekvivalentem u námořnictva je \"kontradmirál\". Kambodža bývala francouzským dominiem a tak i hodnostní systém vychází z francouzského vzoru. V letech 1979 až 1993 byl používán systém založený na sovětském vzoru.\n\nV Kataru je hodnost \"generálmajor\" používána u armády a letectva. Nižší hodnost je \"brigádní generál\" a vyšší \"generálporučík\". Jejím ekvivalentem u námořnictva je \"kontradmirál\". Katar býval britským protektorátem a tak hodnostní systém i vzhled výložek vychází z britského vzoru.\n\nV Kazachstánu je hodnost \"general-major\" používána armádou a letectvem. Tato hodnost je však v tomto státě považována za ekvivalent hodnosti OF-6 dle standardu NATO (tedy za hodnost brigádního generála). Jejím ekvivalentem u námořnictva je hodnost \"kontr-admiral\". Nižší hodnost je \"polkovnik\" a vyšší \"general-leytenant\". Kazachstán býval součástí Sovětského svazu a tak hodnostní systém i vzhled výložek vychází z ruského vzoru.\n\nV Kuvajtu je hodnost \"generálmajora\" používána u armády a letectva. Nižší hodnost je \"brigádní generál\" a vyšší \"generálporučík\". Jejím ekvivalentem u námořnictva je \"kontradmirál\". Kuvajt býval britským protektorátem a tak hodnostní systém i vzhled výložek vychází z britského vzoru\n\nV Kyrgyzstánu je hodnost \"general-major\" používána armádou a letectvem. Tato hodnost je však v tomto státě považována za ekvivalent hodnosti OF-6 dle standardu NATO (tedy za hodnost brigádního generála). Nižší hodnost je \"polkovnik\" a vyšší \"general-leytenant\". Kyrgyzstán býval součástí Sovětského svazu a tak hodnostní systém i vzhled výložek vychází z ruského vzoru.\n\nV Laosu je hodnost \"generálmajora\" používána všemi složkami ozbrojených sil. Nižší hodnost je \"brigádní generál\" a vyšší \"generálporučík\". Laos býval francouzským dominiem a tak i hodnostní systém vychází z francouzského vzoru. Vzhled výložek byl silně ovlivněn sovětským vzorem, i když se v některých detailech liší.\n\nV Libanonu je hodnost \"generálmajor\" používána armádou a letectvem. Nižší hodnost je \"brigádní generál\" a vyšší \"generálporučík\". U námořnictva tato hodnost není používána.\n\nV Malajsii je hodnost \"Mayor Jenderal\" používána u armády. Nižší hodnost je \"Brigadir Jenderal\" a vyšší \"Letnan Jenderal\". Jejím ekvivalentem je u námořnictva \"Laksamana Munda\" a u letectva \"Marsekal Muda.\" \n\nNa Maledivách je používána hodnost \"Major General\". Nižší hodnost je \"Brigadier\" a vyšší \"Lieutenant General\". Hodnostní systém i vzhled výložek vychází z britského a amerického vzoru.\nV Mongolsku je hodnost \"generálmajor\" (Хошууч генерал) používána u armády. Nižší hodnost je \"brigádní generál\" (Бригадын генерал) a vyšší \"generálporučík\" (Дэслэгч генерал). V roce 2006 byl do hodnostního systému zařazen brigádní generál a naopak zrušena hodnost \"armádní generál.\" V roce 2017 byl na výložkách nekonečný uzel nahrazen pěticípou hvězdou. V letech 1927 až 1944 se hodnostní systém podobal sovětskému, měl ale některé specifické prvky. Výložky se nosili na límci a na rukávech. V letech 1944 až 1992 pak systém zcela kopíroval sovětský vzor pouze s minimálními odchylkami.\n\nV Myanmaru je hodnost \"generálmajor\" (ဗိုလ်ချုပ်) používána u armády a letectva. Nižší hodností je \"brigádní generál\" (ဗိုလ်မှူးချုပ်) a vyšší \"generálporučík\" (ဒုတိယ ဗိုလ်ချုပ်ကြီး). Jejím ekvivalentem u námořnictva je \"kontradmirál\" (ဗိုလ်ချုပ်). Myanmar býval britskou kolonií a tak hodnostní systém i vzhled výložek vychází z britského vzoru.\n\nV Nepálu se hodnost \"generálmajor\" (उपरथी) používá u armády. Nižší hodnost je \"brigádní generál\" (सहायक रथी) a vyšší \"generálporučík\" (रथी).\n\nV Ománu je hodnost \"generálmajora\" používána u armády a letectva. Nižší hodnost je \"brigádní generál\" a vyšší \"generálporučík\". Jejím ekvivalentem u námořnictva je \"kontradmirál\". Omán býval britským protektorátem a tak hodnostní systém vychází z britského vzoru.\n\nV Pákistánu je hodnost \"generálmajor\" používána u armády. Nižší hodnost je \"brigádní generál\" a vyšší \"generálporučík\". Jejím ekvivalentem u námořnictva je \"kontradmirál\" a u letectva \"letecký maršál\". Pákistánský hodnostní systém vychází z britského, od které se však zejména hodnostní struktura a vzhled výložek u nedůstojnických hodností liší.\n\nV Saúdské Arábii je hodnost \"generálmajora\" používána u armády a letectva. Nižší hodnost je \"brigádní generál\" a vyšší \"generálporučík\". Vzhled výložek byl ovlivněn jak Brity tak Američany.\n\nV Severní Koreji je hodnost \"sojang\" používána u armády, letectva a námořnictva. Nižší hodností je \"daechwa\" a vyšší \"chungjang.\" Zde je ovšem tato hodnost považována za ekvivalent hodnosti OF-6 dle standardu NATO (tedy za hodnost brigádního generála). Hodnostní systém vychází ze sovětského vzoru.\n\nVe Spojených arabských emirátech je hodnost \"generálmajora\" používána u armády, letectva i námořnictva. Nižší hodnost je \"brigádní generál\" a vyšší \"generálporučík\". Jejím ekvivalentem u námořnictva je \"kontradmirál\". Spojené arabské emiráty bývaly britským protektorátem a tak hodnostní systém i vzhled výložek vychází z britského vzoru\n\nNa Srí Lance je hodnost \"generálmajor\" používána v armádě. Nižší je hodnost \"brigádní generál\" a vyšší \"generálporučík\". Jejím ekvivalentem u námořnictva je \"kontradmirál\" a u letectva \"letecký vice-maršál\". Hodnostní systém a vzhled insignií je v obecné rovině podobný západním systémům či systémům jiných států Commonwealthu.\n\nV Sýrii je hodnost \"generálmajora\" používána u armády a letectva. Nižší hodnost je \"brigádní generál\" a vyšší \"generálporučík\". Jejím ekvivalentem u námořnictva je \"kontradmirál\". Hodnostní systém vychází z francouzského vzoru, avšak výložky byly výrazně ovlivněny také britským vzorem.\n\nV Tádžikistánu je hodnost \"Major general\" používána u armády a letectva, je ovšem v tomto státě považována za ekvivalent hodnosti OF-6 dle standardu NATO (tedy za hodnost brigádního generála). Nižší hodnost je \"polkovnik\" a vyšší \"general-leytenant\". Tádžikistán býval součástí Sovětského svazu proto hodnostní systém i vzhled výložek vychází z ruského vzoru.\n\nV Thajsku se hodnost \"generálmajor\" (พลตรี) používá u armády. Nižší hodnost je \"brigádní generál\" a vyšší \"generálporučík\". Jejím ekvivalentem u námořnictva je \"kontradmirál\" a u letectva \"letecký vice-maršál\".\n\nV Turkmenistánu je hodnost \"general-major\" používána armádou a letectvem. Tato hodnost je však v tomto státě považována za ekvivalent hodnosti OF-6 dle standardu NATO (tedy za hodnost brigádního generála). Jejím ekvivalentem u námořnictva je hodnost \"kontr-admiral\". Nižší hodnost je \"polkovnik\" a vyšší \"general-leytenant\". Turkmenistán býval součástí Sovětského svazu a tak i hodnostní systém i vzhled výložek vychází z ruského vzoru.\n\nV Uzbekistánu je hodnost \"Major general\" používána u armády a letectva, je ovšem v tomto státě považována za ekvivalent hodnosti OF-6 dle standardu NATO (tedy za hodnost brigádního generála). Nižší hodnost je \"polkovnik\" a vyšší \"general-leytenant\". Uzbekistán býval součástí Sovětského svazu proto hodnostní systém i vzhled výložek vychází z ruského vzoru.\n\nVe Vietnamu je hodnost \"generálmajor\" (\"Thiếu tướng\") používána u armády, letectva a pohraniční stráže. Nižší hodnost je \"starší plukovník\" (Đại tá) a vyšší \"generálporučík\" (Trung tướng). Jejím ekvivalentem u námořnictva je \"kontradmirál\" (Đề đốc). Generálské hodnosti mají zlaté nárameníky se zlatým znakem a hvězdami. U pohraniční stráže je pozadí tmavě zelené lemované červenou.\n\nVe Východním Timoru je hodnost \"Major General\" používána u armády. Nižší hodnost je \"Brigadier general\" a vyšší \"Lieutenant general\". U námořnictva tato hodnost není používána, nejvyšší udílenou hodností tak je \"Capitão-tenente\". Východní Timor býval portugalskou kolonií a tak hodnostní systém vychází z portugalského vzoru.\n\nV Austrálii je hodnost \"Major general (MAJGEN)\" používána u armády. Nižší hodnost je \"Brigadier (BRIG)\" a vyšší \"Lieutenant General (LTGEN)\". Ostatní složky ozbrojených sil mají pro hodnost vlastní označení. Jejím ekvivalentem u námořnictva je hodnost \"rear admiral\" a u letectva hodnost \"air vice marshal\". Hodnostní systém i vzhled výložek vychází z britského vzoru. Na výložce generálmajora se nachází stuha s nápisem \"Australia\", mamlúcký meč skřížený s obuškem a pouze jedna hvězda odvozená od hvězdy Báthského řádu.\n\nNa Fidži je používána hodnost \"Major General\", která je nejvyšší vojenskou hodností pozemních sil. Jejím ekvivalentem u námořnictva je hodnost \"Rear admiral\". Nižší hodnost je \"Brigadier General\". Hodnostní systém i vzhled výložek vychází z britského vzoru.\n\nNa Novém Zélandu je hodnost \"Major-general (MAJGEN)\" používána u armády. Nižší hodnost je \"Brigadier (BRIG)\" a vyšší \"Lieutenant General (LTGEN)\". Ostatní složky ozbrojených sil mají svá vlastní označení. U letectva je používána hodnost \"air vice marshal\" a u námořnictva pak hodnost \"rear admiral\". Hodnostní systém i vzhled výložek vychází z britského vzoru.\n\nV Papui-Nové Guineji je používána hodnost \"Major General\", která je nejvyšší vojenskou hodností pozemních sil. Ekvivalentem u námořnictva je hodnost \"Rear admiral\". U letectva je nejvyšší hodnost \"Colonel\" (: \"plukovník\"). Nižší hodnost je \"Brigadier General\". Hodnostní systém i vzhled výložek vychází z britského vzoru.\n\nNa Tonze se tato hodnost nepoužívá, nejvyšší hodností je zde \"Brigadier General\".\n\nV Alžírsku je hodnost \"generálmajor\" používána armádou a letectvem. Nižší hodnost je \"brigádní generál\" a vyšší \"generálporučík\". Jejím ekvivalentem u námořnictva je hodnost \"kontradmirál\". Ke změně vzhledu výložek došlo v roce 2002.\n\nV Beninu se tato hodnost nepoužívá, nejvyšší hodností je zde \"brigádní generál\".\n\nV Botswaně je hodnost \"Major General\" používána u armády. U letectva tato hodnost neexistuje, nejvyšší hodností je zde \"Brigadier\". Nižší hodnost je \"Brigadier\" a vyšší \"Lieutenant General\". Hodnostní systém i vzhled výložek vychází z britského vzoru.\n\nV Burundi ani v Čadu se takto vysoká hodnost neuděluje.\n\nV Demokratické republice Kongo je hodnost \"generálmajora\" používána u armády a letectva. Nižší hodnost je \"brigádní generál\" a vyšší \"generálporučík\". Jejím ekvivalentem u námořnictva je \"kontradmirál\". Demokratická republika Kongo bývala belgickou kolonií a tak hodnostní systém i vzhled výložek vychází z belgického vzoru.\n\nV Egyptě je hodnost \"generálmajor\" používána u armády. Nižší hodnost je \"brigádní generál\" a vyšší \"generálporučík\". Jejím ekvivalentem u letectva je \"letecký vice-maršál\". Vzhled egyptských armádních výložek byl změněn po revoluci a pádu monarchie v roce 1952. V roce 1958 byla koruna nahrazena Saladinovým orlem (novým egyptským státním znakem) a turecko-egyptské hodnosti byly změněny na arabské.\n\nV Eritreji je hodnost \"generálmajor\" používána u armády a letectva a je nejvyšší používanou hodností u obou složek. Nižší hodnost je \"brigádní generál\".\n\nV Etiopii je hodnost \"generálmajor\" používána u armády a letectva. Nižší hodnost je \"brigádní generál\" a vyšší \"generálporučík\".\n\nV Gambii je hodnost \"generálmajora\" u armády. Nižší hodnost je \"brigádní generál\" a vyšší \"generálporučík\". Hodnostní systém i vzhled výložek vychází z britského vzoru.\n\nV Ghaně je hodnost \"generálmajora\" používána v armádě. Nižší hodnost je \"brigádní generál\" a vyšší \"generálporučík\". Jejím ekvivalentem u námořnictva je \"kontradmirál\" a u letectva \"letecký vice-maršál\". Hodnostní systém i vzhled výložek vychází z britského vzoru.\n\nV Guinea-Bissau se takto vysoká hodnost nepoužívá.\n\nV Jihoafrické republice je hodnost \"Major general\" používán u armády a letectva. Nižší hodnost je \"Brigadier general\" a vyšší \"Lieutenant general\". Jejím ekvivalentem u námořnictva je \"Rear admiral\". Hodnostní systém i vzhled výložek vychází z britského vzoru. Během let se názvy hodností i vzhled výložek měnily. V roce 2002 byl přijat zcela nový vzhled výložek, ale názvy hodností byly zachovány. Hodnost \"Major-general\" byla používána od roku 1914, kromě let 1960 až 1968 kdy nesla název \"Combat general\".\n\nV Keni je hodnost \"Major General\" používána u armády a letectva. Nižší hodnost je \"Brigadier\" a vyšší je \"Lieutenant general\". Jejím ekvivalentem u námořnictva je hodnost \"Rear Admiral\". Hodnostní systém i vzhled výložek vychází z britského vzoru, zejména ze systému britské armády. Systém používaný britským letectvem a námořnictvem není v Keni používán.\n\nV Libérii je hodnost \"Major general\" používána u armády. Nižší hodnost je \"Brigadier general\" a vyšší \"Lieutenant general\". U námořnictva takto vysoká hodnost používána není. Hodnostní systém i vzhled výložek vychází z amerického vzoru.\n\nV Libyi je hodnost \"Major General\" používána u armády a letectva. Nižší hodnost je \"Brigadier\" a vyšší \"Lieutenant Generai\". Jejím ekvivalentem u námořnictva je \"Rear Admiral\". Vzhled i hodnostní systém je inspirován britským vzorem.\n\nV Malawi je hodnost \"generálmajora\" používána jak u armády tak u letectva. Nižší hodnost je \"brigádní generál\" a vyšší \"generálporučík\". Hodnostní systém i vzhled výložek vychází z britského vzoru.\n\nV Mosambiku se hodnost \"Major General\" používá u armády a letectva. Nižší hodnost je \"Coronel\" a vyšší \"Teniente General\". Jejím ekvivalentem u námořnictva je \"Contra-almirante\". Zde však hodnost \"Major General\" odpovídá podle standardů NATO stupni OF-6, nikoliv standardnímu stupni OF-7. Mosambik býval portugalskou kolonií a tak hodnostní systém i vzhled výložek vychází z portugalského vzoru. Za vlády Samora Moisese Machela byl krátce zaveden systém sovětského stylu. Brzy po jeho smrti se však systém vrátil k dřívějšímu stylu ovlivněnému Portugalskem.\n\nV Namibii je hodnost \"generálmajor\" používána u armády. Nižší hodnost je \"brigádní generál\" a vyšší \"generálporučík\". Jejím ekvivalentem u námořnictva je \"kontradmirál\" a u letectva \"letecký vice-maršál\". Hodnostní systém i vzhled výložek vychází z britského a jihoafrického vzoru.\n\nV Nigeru se takto vysoká hodnost nepoužívá, nejvyšší hodností je zde \"plukovník.\"\n\nV Nigérii je hodnost \"generálmajor\" používána u armády. Nižší hodnost je \"brigádní generál\" a vyšší \"generálporučík\". Jejím ekvivalentem u námořnictva je \"kontradmirál\" a u letectva \"letecký vice-maršál\". Hodnostní systém i vzhled výložek vychází z britského vzoru.\n\nVe Rwandě se hodnost \"Général-major\" používá u armády a letectva. Nižší hodnost je \"Général de brigade\" a vyšší \"Lieutenant général\". Rwanda původně používala belgický hodnostní systém, později ale přijala britský vzor jak ve vzhledu tak v hodnostech.\n\nNa Seychelách se takto vysoká hodnost nepoužívá.\n\nV Sierra Leone je hodnost \"Major General\" používána armádou. Nižší hodnost je \"Brigadier\" a vyšší \"Lieutenant general\". Jejím ekvivalentem u námořnictva je \"Rear admiral\". Sierra Leone bývala britskou kolonií a tak hodnostní systém i vzhled výložek vychází z britského vzoru.\n\nV Somálsku je hodnost \"Major General\" používána u armády a letectva, a jedná se o nejvyšší hodnost udělovanou v tomto státě. Nižší hodnost je \"Brigadier\". Jejím ekvivalentem u námořnictva je \"Rear Admiral\". Somálsko bývalo britskou a italskou kolonií a tak hodnostní systém i vzhled výložek kombinuje britské a italské prvky.\n\nV Súdánu je hodnost \"Liwaa\"' používána u armády, letectva a námořnictva. Nižší hodnost je \"'amid\" a vyšší \"Fariq\".\n\nV Tanzanii je hodnost \"Meja Jenerali\" používána u armády a \"Major General\" u letectva. Nižší hodnost je \"Brigedia\" a vyšší \"Luteni Jenerali\". Hodnostní systém i vzhled výložek vychází z britského vzoru. \n\nV Togu se tato hodnost nepoužívá, nejvyšší hodností je zde \"Général de brigade\".\n\nV Tunisku se hodnost \"generálmajor\" používá u armády a letectva. Nižší je hodnost \"brigádní generál\" a vyšší \"armádní sborový generál\". Jejím ekvivalentem u námořnictva je \"kontradmirál\". Tunisko bývalo francouzskou kolonií a tak hodnostní systém i vzhled výložek vychází z francouzského vzoru. \n\nV Ugandě je hodnost \"Major general\" používána u armády a letectva. Nižší hodnost je \"Brigadier\" a vyšší \"Lieutenant General\". Hodnostní systém i vzhled výložek vychází z britského vzoru.\n\nV Zambii je hodnost \"Major General\" používána u armády a letectva. Nižší hodnost je \"Brigadier\" a vyšší \"Lieutenant General\". Hodnostní systém i vzhled výložek vychází z britského vzoru.\n\nV Zimbabwe je hodnost \"Major General\" používána u armády. Nižší hodnost je \"Brigadier\" a vyšší \"Lieutenant General\". Jejím ekvivalentem u letectva je \"Air Vice-Marshal\". Zimbabwe bývala britskou kolonií a tak hodnostní systém i vzhled výložek vychází z britského vzoru.\n\n"}
{"id": "177802", "url": "https://cs.wikipedia.org/wiki?curid=177802", "title": "Okinawa (rozcestník)", "text": "Okinawa (rozcestník)\n\nSlovo Okinawa se může vztahovat k následujícím názvům:\n\n"}
{"id": "177803", "url": "https://cs.wikipedia.org/wiki?curid=177803", "title": "Sayner, Wisconsin", "text": "Sayner, Wisconsin\n\nSayner je volně sdruženou komunitou ve městě Plum Lake Wisconsin ve Vilas County Wisconsin. Komunita tvrdí, že je rodištěm sněžného skútru, citujíc „motor toboggan“ vybudovaný v roce 1924 Carlem Eliasonem. Komunita je domovem společnosti Vilas County Historical Society. Sayner je během zimních měsíců běžně navštěvována řidiči sněžných skútrů ze sousední Eagle River a St Germain. Sayner Barnstormers udržují trať.\n\nSayner se nachází na křižovatce Highway 155 a County N. Je okolo 15 mil severozápadně od Eagle River.\n\n"}
{"id": "177806", "url": "https://cs.wikipedia.org/wiki?curid=177806", "title": "Ypry", "text": "Ypry\n\nYpry (nizozemsky ', francouzsky ') je belgické město a správní centrum jednoho z arrondissementů vlámské provincie Západní Flandry. Žije v něm 35 242 obyvatel (1. leden 2015).\n\nAž do roku 1914 byly Ypry známé jako historické městečko s impozantní gotickou soukenickou tržnicí na hlavním náměstí.\n\nZa první světové války bylo okolní území (Yperský oblouk) posledním kouskem Belgie, který se Němcům nepodařilo obsadit. Spojenci se tam za každou cenu snažili udržet, aby se Němci nemohli dostat ke strategickým přístavům Dunkerque a Calais. V Yperském oblouku se odehrály čtyři velké bitvy, ale i když se jen „normálně“ bojovalo, přicházely o život desetitisíce vojáků. Fronta se zde pohybovala v blátě, vlhku a chladu jen o pár kilometrů tam a zpátky. Do dějin a do všech jazyků však definitivně vstoupily Ypry 22. dubna 1915, kdy během bojů Němců a Britů mezi městy Langemark a Steenstraete byl poprvé v historii lidstva ve velkém měřítku vyzkoušen chemický jedovatý bojový plyn (konkrétně chlór), avšak ani přes jeho zničující sílu se Němcům nepodařilo prolomit frontu. Později (roku 1917) byl u města poprvé použit i plyn yperit - takzvaný hořčičný plyn, který své jméno dostal podle Yper.\n\nPosledním žijícím vojákem, který zažil boje u Yper, byl Angličan Harry Patch (†2009), po krátkou dobu i nejstarší muž Evropy.\n\n\n"}
{"id": "177810", "url": "https://cs.wikipedia.org/wiki?curid=177810", "title": "Portál (architektura)", "text": "Portál (architektura)\n\nPortál ( – brána) je architektonicky a umělecky zdůrazněný vchod nebo vjezd do objektu.\n\nArchitektura vstupu a následně vlastní vstoupení do objektu má velký psychický účinek a vytváří první dojem o prostoru a jeho vlastníku. Historicky a typologicky je portál vázán k bráně, triumfálnímu oblouku a k propylajím.\n\nV řecké architektuře je vodorovně ukončen římsou na konzolách, ve starém Římě byl nejčastěji tvořen kulatým obloukem a obklopen sloupy, tzv edikulou.\nRománský a gotický portál je nejčastěji ústupkový, později může mít i ostění šikmo se rozevírající. Kromě drobných portálků, které mohou být vybaveny také přímým překladem, je portál vždy opatřen půloválným (románský sloh) či lomeným (gotický sloh) obloukem. Mezi vodorovným nadpražím a obloukem je zpravidla umístěn tympanon, většinou sochařsky pojednaný reliéfem. Rozměrné portály gotických katedrál jsou navíc vybaveny sochařskou výzdobou také po stranách v ostění, kde jsou často například sochy dvanácti apoštolů, a v archivoltách. Zakončení gotického portálu někdy přechází ve vimperk.\n\nRenesance znamená návrat k formám architektury sloupových řádů. Dochází proto k oživení antických forem, především k opětovnému užívání edikuly. Stejně jako v římské antice je portál zdoben sloupy, pilastry, atlanty, karyatidami a podobnými prvky. Ukončen může být vodorovným kladím nebo segmentovým či trojúhelným frontonem. Zvláště v klasicismu se užívá i typ portálu ve formě portiku. Renesanční i empírový portál může být ovšem vybaven také bosáží nebo profilovanou šambránou.\n\nTaké formy barokního portálu vychází ze systému sloupových řádů. Nakládá s nimi ovšem daleko volněji. Uplatňuje se větší plasticita i nové tvarové variace (rozeklaný segment), natáčení pilastrů, bohatá sochařská výzdoba, výrazně předimenzované supraporty. V baroku se též zvětšuje velikost portálu vzhledem k rozsahu průčelí budovy. Prakticky vždy je portál umístěn v ose budovy.\n\n"}
{"id": "177811", "url": "https://cs.wikipedia.org/wiki?curid=177811", "title": "Poutní místo", "text": "Poutní místo\n\nPoutní místo je místo, které se, zpravidla díky určitému tradovanému zázraku nebo uchovávané relikvii, stalo cílem poutí. Smyslem pouti je zpravidla uctít stopy zázraku, který se zde udál, poprosit Boha či světce o uzdravení (pokud bylo zázrakem uzdravení), případně za takové zázračné uzdravení poděkovat nebo skrze namáhavou cestu provést pokání či obětovat tuto námahu Bohu. Poutě jsou běžné v řadě náboženství, např. v křesťanství a islámu, kde je pouť do Mekky, tzv. hadždž, přímo jednou z náboženských povinností muslima a jedním z tzv. Pěti pilířů islámu.\n\nNa místě zázraku bývá zpravidla postaven kostelem či kaplí s ambity. Příkladem takového poutního místa je např. Svatá Hora u Příbrami nebo kostel svatého Jana Nepomuckého u Žďáru nad Sázavou. Mezi nejvýznamnější katolická poutní místa Evropy patří Santiago de Compostela ve španělské Galicii, Lurdy v podhůří francouzských Pyrenejí, Fátima v Portugalsku, Jasná Hora u Čenstochové v Polsku a Mariazell v rakouském Štýrsku; mimo Evropu pak Guadalupe a řada míst ve Svaté zemi (Betlém, Jeruzalém atd.). Po údajných zjeveních Panny Marie se stala poutním místem i Turzovka (hora Živčáková) na severozápadním Slovensku.\n\nNe zcela oficiálním katolickým poutním místem je Medžugorje v Hercegovině (tamější zjevení Panny Marie nejsou katolickou církví oficiálně uznána za pravá). Poutními místy svého druhu se stávají i rodné domy papežů, zejména Jana Pavla II. (Wadowice u Krakova) a Benedikta XVI. (hornobavorský Marktl am Inn). Některá křesťanská poutní místa vznikala v místech pousteven, kam lidé zpočátku chodili na kázání či pro radu k poustevníkovi a tradice shromažďování poustevníka přežila, případně se v místě usadila řeholní komunita – takovým místem je třeba Svatý Jan pod Skalou.\n\nV Českých zemích je řada poutních míst navštěvovaných katolíky. Katolické poutě se zde rozšířily především v baroku, v období protireformace. Na konci 18. století byly Josefem II. zakázány, zákaz ale nevydržel dlouho. Znovu byly poutě zakázány na počátku komunistického režimu, který řadu poutních míst přímo zlikvidoval, nechal zchátrat (např. nyní již obnovený areál Skalka u Mníšku pod Brdy – zchátralá podoba památky je k vidění ve 4. epizodě seriálu \"30 případů majora Zemana\" \"Rubínové kříže\") nebo znepřístupnil. Nejvýznamnější poutní místa Česka jsou na Moravě Velehrad, Svatý Hostýn a Svatý Kopeček u Olomouce a Svatá Hora a Stará Boleslav v Čechách.\n\nPro muslimské náboženství je nejvýznamnějším poutním místem Mekka, mezi další patří Medína, Jeruzalémský chrám, Ziyarat a další místa, spojená s pobytem a činy Mohameda. Pro irácké šíity je poutním místem Karbala.\n\nHlavní poutní místa buddhistů jsou zpravidla čtyři a všechna jsou spojována s působením Buddhy Gautamy. Je to Lumbiní, místo narození Buddhy, Bódhgaja, kde Buddha dosáhl probuzení, dále Sárnáth, kde byla Buddhou pronesena první rozprava a konečně Kušinagara, kde dosáhl konečného vyvanutí. Mimo tyto hlavní oblasti existuje velké množství méně významných buddhistických poutních míst, jako např. Sáňčí, Adžanta nebo Varánásí.\n\nPro komunisty bylo \"poutním místem\" například Leninovo mauzoleum v Moskvě nebo „rodná světnička“ Klementa Gottwalda v Dědicích u Vyškova.\n\n"}
{"id": "177812", "url": "https://cs.wikipedia.org/wiki?curid=177812", "title": "Výtvarné umění", "text": "Výtvarné umění\n\nVýtvarné umění je umění vizuální. Lze jej dělit na zobrazovací umění, neboli mimetické umění, abstraktní umění, lidové umění atd. Hlavními obory výtvarného umění jsou malířství, sochařství, architektura, fotografie atd. V současném umění se rozdíl mezi výtvarnými druhy stírá. Objevují se nové techniky, dochází k mísení. Vytváří se nové výtvarné techniky. Nejkontroverznější z nich je například performance. Výtvarné umění produkují výtvarní umělci, teoreticky se jím zabývají historici umění. Od pouhého řemesla dělí výtvarné umění především originální vklad autora, snaha oslovit diváka, sdělovat, nechat jej „prožít“ obdobné emoce, které vedly autora k vytvoření díla.\n\nVýtvarné umění existuje odjakživa. Nejstarší rytiny vytvářeli snad již zástupci druhu \"Homo erectus\" a neandrtálci. Paleolitičtí zástupci moderního člověka (\"Homo sapiens\") po sobě zanechali rozsáhlé jeskynní malby.\n\n\n"}
{"id": "177813", "url": "https://cs.wikipedia.org/wiki?curid=177813", "title": "Pastor", "text": "Pastor\n\nPastor je titulem duchovních v některých protestantských církvích; někdy se používá i jako obecný název pro protestantské duchovní. Používá se hlavně v anglicky mluvících zemích. Zaznívá v něm důraz na pastoraci, čili pastýřské vedení členů církve.\n\nV českých zemích se titul \"pastor\" používal pro evangelické duchovní v době toleranční. Proto byl ve 2. polovině 19. století v evangelické církvi opuštěn jako symbol nerovnoprávnosti. Udržel se pouze ve sborech na Těšínsku a je dodnes oficiálním titulem ordinovaných služebníků Slezské církve evangelické a. v. Kromě toho jej zpravidla užívají členové církví letničního typu, například v Apoštolské církvi nebo Křesťanských společenstvích. (Církve reformovaného typu, například Církev bratrská zpravidla používají termín kazatel. V Českobratrské církvi evangelické je používán termín farář. Tyto tituly jsou zpravidla užívány ve spojení se slovem „bratr“ nikoli tedy „pane kazateli“, ale „bratře kazateli“, nikoli „pane faráři“, ale „bratře faráři“. Tento způsob oslovování souvisí s protestantskou teologií, která mluví o všeobecném kněžství. Pastoři, kazatelé či faráři jsou sice „vysíláni do služby“, „ordinováni“ a „instalováni“, ale nejsou svěceni a nejsou také považováni za pokračovatele starozákonního kněžstva.\n\nPo r. 1990 se oslovení „pastor“ začíná v ČR užívat častěji. Souvisí to s příchodem anglo-amerického vlivu. V některých protestantských církvích, zejména v Církvi bratrské, oslovení \"pastore\" proniká mezi mladé duchovní, ačkoli jejich oficiální titul stále zní „kazatel“ popř. „farář“. V novém oslovení je patrný rozměr horizontální t.j. rozměr práce s lidmi a mezi lidmi, a podtrhuje schopnost „pečovat, doprovázet, radit a mít účast“. Původní titul farář, na rozdíl od toho, odkazuje na farnost (faru) a titul kazatel zase podtrhuje schopnost kázat.\n\n"}
{"id": "177818", "url": "https://cs.wikipedia.org/wiki?curid=177818", "title": "Duchovní", "text": "Duchovní\n\nDuchovní je obecně označení osoby, která (religionisticky viděno) je prostředníkem mezi věřícími a Bohem (což ovšem neznamená, že kontakt s Bohem nemohou věřící navázat přímo, prostřednictvím modlitby, stejně jako Bůh je může oslovit jinak než prostřednictvím duchovního). V katolické a pravoslavné církvi se duchovním (knězem) může stát pouze pokřtěný muž prostřednictvím kněžského svěcení, v evangelických církvích svěcení neprobíhá a ordinovány bývají i ženy.\n\nAčkoli se pojem duchovní často chápe jako synonymní k výrazu kněz (tak např. SSČ), duchovní je výraz širší. V katolictví a pravoslaví se duchovním kandidát stává už přijetím nižších svěcení, kdy ještě není knězem (presbyterem) a nemůže tedy např. udělovat svátosti.\n\nVýraz duchovní (jakožto hyperonymum k výrazu \"kněz\") je vhodnější použít také tam, kde by bylo užití termínu \"kněz\" neobvyklé – např. je přijatelnější věta \"Rabín je židovský duchovní\" než \"Rabín je židovský kněz\", ač v judaismu funkce kněze existovala (jak o tom svědčí mj. Starý i Nový zákon) a existuje dodnes, nebo u kazatelů evangelických církví, které termínu \"kněz\" neužívají.\n\nJako duchovní bývá označován muž, jemuž byl udělen některý stupeň svěcení. Poté, co byla na základě Druhého vatikánského koncilu nižší svěcení (podjáhenství, ostiariát, lektorát, exorcistát a akolytát) v roce 1973 zrušena, zůstávají tři svěcení vyšší – diakonát (jáhenství), presbyterát (kněžství) a nejvyšší stupeň kněžství episkopát – úřad biskupa (z řec. episkopos – \"dohlížitel\", myšleno na pořádek v oblasti mu svěřené – diecézi, ev. metropoli <nowiki>[</nowiki>arcidiecézi<nowiki>]</nowiki>).\n\nKlerik (z lat. clerus, a to z řec. kléros \"povolání, úděl\" – úděl duchovních: vést lidi k spasení) je muž, jenž přijal některý z tří stupňů kněžského svěcení – diakonát (jáhenství), presbyterát (kněžství) nebo episkopát (biskupské svěcení). V praxi může tento výraz označovat:\n\nKlerici (ve smyslu katoličtí duchovní, tj. ti, kteří přijali svěcení jáhenské nebo vyšší) jako celek se označují jako klérus neboli duchovenstvo.\n\n"}
{"id": "177819", "url": "https://cs.wikipedia.org/wiki?curid=177819", "title": "Kazatel", "text": "Kazatel\n\nKazatel ( predikant) znamená kohokoliv, kdo zrovna káže, nebo někoho, koho jeho kázání proslavila (v této souvislosti jsou známí především někteří barokní kazatelé).\n\nU řady protestantských církví je slovo kazatel tradičním označením duchovního. Zaznívá v něm důraz na kázání, což je důraz v protestantských církvích tradičně velmi silný. V Čechách jej zpravidla užívají svobodné církve, například Církev bratrská nebo baptisté. Členové církví letničního typu, například Křesťanských společenství nebo Apoštolské církve, používají také termín pastor. V Českobratrské církvi evangelické je ovšem používán termín farář. Tyto tituly jsou zpravidla užívány ve spojení se slovem „bratr“ nikoli tedy „pane kazateli“, ale „bratře kazateli“, nikoli „pane faráři“, ale „bratře faráři“. Tento způsob oslovování souvisí s protestantskou teologií, která mluví o všeobecném kněžství. Pastoři, kazatelé či faráři jsou sice „vysíláni do služby“, „ordinováni“ a „instalováni“, ale nejsou svěceni a nejsou také považováni za pokračovatele starozákonního kněžstva.\n\n"}
{"id": "177820", "url": "https://cs.wikipedia.org/wiki?curid=177820", "title": "In memoriam", "text": "In memoriam\n\nIn memoriam je ustálené latinské sousloví, které doslova znamená \"„na paměť“\" nebo \"„na památku“\", a používá se ve smyslu \"„posmrtně“\", například při udělování vyznamenání a řádů již zemřelým osobám. Časté je v případě vojáků, policistů, hasičů, atp, kteří zahynou při výkonu služby. Některé země mají dokonce i speciální vyznamenání a řády, které se udělují pouze \"in memoriam\", za obětování vlastního života. Formu ocenění má i jejich posmrtné povýšení do vyšší hodnosti.\n"}
{"id": "177821", "url": "https://cs.wikipedia.org/wiki?curid=177821", "title": "Štuk", "text": "Štuk\n\nŠtuk (z ital. \"stucco\") je směs z jemného písku, vápna, případně sádry nebo cementu, která se užívá na svrchní vrstvu omítky. Nanáší se v kašovitém stavu a po ztuhnutí je tvrdá a poměrně křehká. U starších architektonických staveb se ze štuku tvořily i plastické ozdoby, reliéfy a římsy na vnějších fasádách i na stropech a stěnách kostelů, zámeckých i bohatších měšťanských budov.\n\nNa historických stavbách je štuk směs sádry, hašeného vápna, jemného písku, najemno drcených cihel či mramoru a vody. Jedná se tedy o speciální, velmi jemnou a přilnavou maltovou směs, která umožňuje vytvářet pomocí modelačních nástrojů nejrůznější plastické ornamenty. Vedle modelování z volné ruky je časté také formování, tzv. „vytahování“ štukových říms a profilů pomocí kovové římsové šablony, která se pohybuje po přiložených vodicích lištách.\n\nTato technika byla oblíbena především v baroku, používala se však už v antickém Římě. Objevila se znovu v renesanci a byla používána ještě na počátku dvacátého století v secesní architektuře. Od poloviny devatenáctého století však byly štukové ornamenty v drtivé většině tvořeny odléváním do forem, což nakonec vedlo k naprosté devalvaci této techniky a jejímu postupnému opuštění ve prospěch architektury zcela bez štukového ornamentu v purismu, konstruktivismu a funkcionalismu.\n\nV posledních staletích, asi až do roku 1995, se štuková nebo také jemná (fajnová) malta připravovala na stavbách tak, že se namíchala hodně řídká malta z jemného písku a vápna v poměru 1:1. Ta se pak přelévala přes jemné síto do kádí a nechala se ustát do dalšího dne, kdy voda vystoupila na povrch a malta klesla ke dnu. Voda se z povrchu odebírala a malta postupně houstla, až byla jako „máslo“, a pěkně a vláčně se táhla. To trvalo i tři dny. Pak se používala k natažení na hrubou maltu a zpracovala se filcovým hladítkem. Těsně před zpracováním se do ní eventuálně přidávala sádra, později i cement.\n\nV současném stavebnictví je slovem štuk označována jemná maltová směs zrnitosti max. do 1,5 mm, která se v tenké vrstvě nanáší na jádrovou omítku. Jedná se tak o povrchovou vrstvu – finální úpravu omítky. Složení této směsi a způsob nanášení se však od historického štuku poněkud liší.\n\nŠtuková omítka se v dnešní době provádí zásadně filcováním a jedná se o velmi oblíbenou povrchovou úpravu omítek v Českých zemích. Nejčastěji je používán vápenný štuk. Takový štuk se dělá cca z 1/3 vápenného hydrátu a 2/3 jemně mletého vápence nebo jemného křemičitého písku. Pokud by velikost zrna přesáhla cca 1,5 mm, je velmi obtížné takový materiál již filcovat a jednalo by se už o omítku jádrovou.\n\nZ historie: Začátkem let devadesátých minulého století hotová jemná omítka v pytlích postupně zcela vytlačila maltu vyráběnou na stavbě. Pro tyto nové, hotové malty k nám ze Západu přišla hladítka z pěnové gumy – a téměř vytlačila hladítka filcová. Tato jsou však stále výborná pro klasickou vápennou maltu, a proto je nadále používají štukatéři a památkářští zedníci.\n\n\n\n"}
{"id": "177824", "url": "https://cs.wikipedia.org/wiki?curid=177824", "title": "Bohuslav Kilian", "text": "Bohuslav Kilian\n\nJUDr. Bohuslav Kilian (16. července 1892 Bosonohy, dnes Brno-Bosonohy – 25. února 1942 Brno) byl český advokát, znalec umění, novinář a vydavatel kulturních a společenských časopisů \"Salon\" a \"Měsíc\". Synem jeho sestry Marie byl Bohumil Hrabal.\n\nNarodil se v rodině Tomáše Kiliana, obchodního sluhy. Rodina se brzy přestěhovala do Židenic, do ulice Balbínovy číslo 47. V roce 1912 absolvoval klasické gymnázium v Brně. Poté vystudoval na Právnické fakultě Univerzity Karlovy.\n\nČasopis \"Salon\", založený v roce 1922, vedl Bohuslav Kilian od jeho druhého ročníku.\n\nV roce 1932 založil časopis \"Měsíc\". Od léta 1933 vydával také jeho německou verzi, \"Der Monat\", jejíž obsah nebyl totožný s obsahem české verze.\n\n\n"}
{"id": "177870", "url": "https://cs.wikipedia.org/wiki?curid=177870", "title": "Lehký tank Mk V", "text": "Lehký tank Mk V\n\nLight Tank Mk V vycházel ze svého předchůdce Mk IV. Do tanku byl montován motor Meadows ESTL o výkonu 65 kW. Korba byla upravena tak, aby umožnila montáž větší dvoumístné věže. V té byly lafetovány dva kulomety, jeden ráže 12,7 mm, druhý ráže 7,7 mm. Na bocích věže byl namontován vrhač zadýmovacích granátů ráže 102 mm. Bylo vyrobeno pouhých 22 strojů. Kromě toho vznikl prototyp protiletadlové verze.\n"}
{"id": "177873", "url": "https://cs.wikipedia.org/wiki?curid=177873", "title": "Lehký tank Mk IV", "text": "Lehký tank Mk IV\n\nRoku 1934 začala výroba britského lehkého tanku Mk IV. Jeho výzbroj byla velmi slabá, měl pouze jeden kulomet Vickers ráže 7,7 mm. Kromě standardních tanků byla vyráběna verze Indian Pattern pro indickou armádu. Když vypukla 2. světová válka, tanky sloužily už jen pro výcvik nových posádek.\n"}
{"id": "177874", "url": "https://cs.wikipedia.org/wiki?curid=177874", "title": "Termodynamický zákon", "text": "Termodynamický zákon\n\nTermodynamický zákon, zákon termodynamiky, termodynamický princip, dříve též hlavní termodynamická věta je některý ze základních přírodních zákonů týkajících se termodynamiky. Vyjadřuje základní vlastností tepelných dějů, tj. dějů souvisejících s teplotou, výměnou tepla apod.\n\n\nKromě těchto zákonů se uvádí i\n\n(Jeho pořadové číslo 0 je dáno tím, že jeho důležitost i formulace se objevily až po formulaci 1. a 2. zákona).\n"}
{"id": "177879", "url": "https://cs.wikipedia.org/wiki?curid=177879", "title": "Lehký tank Mk III", "text": "Lehký tank Mk III\n\nBritský Lehký tank Mk III byl produkován v roce 1934, přičemž bylo vyrobeno pouhých 36 kusů. V době vypuknutí 2. světové války už sloužil jako školní verze, několik kusů bylo ve službě v Somálsku a Etiopii.\n"}
{"id": "177881", "url": "https://cs.wikipedia.org/wiki?curid=177881", "title": "Sociální informatika", "text": "Sociální informatika\n\nSociální informatika (SI) je transdisciplinární obor, zabývající se studiem designu, využití a důsledků informačních a komunikačních technologií (ICT) v institucionálním a kulturním kontextu (SAWYER). Spojuje počítačovou vědu, informační vědu, informační systémy a sociální vědy.\n\nZkoumá aspekty informatizace, zabývá se zaváděním informačních technologií do společnosti a jejími vlivy na společnost. SI je předmětem zkoumání normativního, analytického a kritického přístupu posledních 25 let.\n\n\nZákladem práce sociálních informatiků je navržení konkrétního systému, výběr a konfigurace vybavení, vytvoření pravidel při práci s vytvoření směrnic, které vycházejí z jeho následného používání (tedy např. která data se mají archivovat, identifikace autorizovaných uživatelů). Odborníci v oblasti SI doporučují dodržovat několik základních pravidel, při vytváření informačních systémů a jejich konfiguraci. Takové IS, které pracují správně, slouží jako podpora lidské práce a ne jako zbytečná komplikace. Měly by se zavádět vyspělé technologie, pokud ovšem budou rychlejší a jejich používání bude jednodušší. Také by měly být levnější a samozřejmě kompatibilní s ostatním vybavením. V neposlední řadě by jejich používání mělo vést k větší efektivitě práce.\n\nVýznam sociální informatiky\n\n\n"}
{"id": "177885", "url": "https://cs.wikipedia.org/wiki?curid=177885", "title": "Lehký tank Mk II", "text": "Lehký tank Mk II\n\nLehký tank Mk II v meziválečném období byl produkován na základě objednávky britské armády, přičemž v první etapě bylo vyrobeno 12 kusů. Dalších 29 kusů verze B mělo zdokonalenou věž a dvě nádrže paliva, posledních 21 tanků měl jedinou větší nádrž a různá technická zdokonalení. Mezi světovými válkami tanky sloužily v Palestině a Indii, několik strojů bojovalo roku 1940 v severní Africe. Tanky dále sloužily v Somálsku a Etiopii, několik kusů používala australská vojska pro školní účely.\n"}
{"id": "177892", "url": "https://cs.wikipedia.org/wiki?curid=177892", "title": "AW II", "text": "AW II\n\nToto album obsahuje druhou část nahrávek projektu Ataxia (John Frusciante, Joe Lally a Josh Klinghoffer). Všechny skladby byly nahrány společně se skladbami z prvního alba Automatic Writing, které bylo vydané v roce 2004. To, že nahrávky navazují na sérii posledních šesti alb, lze usuzovat i podle obalu nové desky. Oficiální datum vydání alba bylo stanoveno na 29. květen 2007.\n\n"}
{"id": "177898", "url": "https://cs.wikipedia.org/wiki?curid=177898", "title": "Frédéric Bastiat", "text": "Frédéric Bastiat\n\nClaude Frédéric Bastiat (30. června 1801 – 25. prosince 1850) byl francouzský politik, klasický liberál, politický ekonom a člen francouzského Národního shromáždění.\nJe známý pro rozvinutí teorie nákladů obětovaných příležitosti.\n\nNarodil se v Bayonne ve Francii. Osiřel, když mu bylo devět let a byl svěřen do opatrování svým prarodičům. Ve věku sedmnácti let opustil školu a zapojil se do obchodních exportních aktivit svojí rodiny. Ekonom Thomas DiLorenzo předpokládá, že právě zkušenosti z rodinného podnikání byly zásadní pro Bastiatovy pozdější práce, protože dovolily mladému Bastiatovi získat zkušenost s obchodními regulacemi z první ruky. Sheldon Richman poznamenává, že „pocházel z dob napoleonských válek, které byly dobou rozsáhlých intervenci státu do ekonomiky.“\n\nKdyž Bastiatův dědeček a mecenáš v jeho 25 letech umřel, zanechal mu rodinný majetek a umožnil mu tak věnovat se hlouběji teoretickým bádáním. Jeho zájmy byly rozličné a zahrnovaly filozofii, politiku, historii, cestování, poezii a politickou ekonomii, a biografii.\n\nJeho veřejná kariéra ekonoma začala až v roce 1844 a byla předčasně ukončena úmrtím v roce 1850. Nakazil se tuberkulózou, pravděpodobně se tak stalo během jeho cest po Francii. V důsledku nemoci již nemohl pronášet projevy (obzvláště ve francouzském parlamentu, do kterého byl v roce 1848 a 1849 zvolen). Zemřel v Římě 24. prosince, 1850. Na smrtelné posteli ustanovil svého přítele Gustava de Molinariho (vydavatel Bastiatovy knihy\" Zákon\" v roce 1849) za svého duchovního nástupce. Byl pohřben v San Luigi dei Francesi v Římě.\n\nPřestože zemřel ve věku 49 let a tvořil jen velmi krátce, francouzský žurnalista a politik Frédéric Bastiat popsal desítky chyb v logickém ekonomickém uvažování, které byly před 150 lety ve Francii v kurzu. Bastiatovo dílo užívá satiru a ekonomické problémy vysvětluje často pomocí příběhů. Například jeho \"„Petice výrobců svíček“\".\n\n\n"}
{"id": "177901", "url": "https://cs.wikipedia.org/wiki?curid=177901", "title": "Eva Braunová", "text": "Eva Braunová\n\nEva Anna Paula Braunová, později Eva Anna Paula Hitlerová (6. února 1912 Mnichov – 30. dubna 1945 Berlín), byla dlouholetá milenka a později manželka Adolfa Hitlera.\n\nEva Braunová se narodila v Mnichově, byla dcerou učitele Friedricha Brauna a Franzisky Braunové. V sedmnácti letech vzala práci asistentky ve fotoateliéru Heinricha Hoffmanna, oficiálního fotografa NSDAP. Tam se v roce 1929 seznámila s Hitlerem. Hitler ji v následujících letech často zval na jídlo nebo do kina. V roce 1936 se přestěhovala k Hitlerovi do Berghofu poblíž Berchtesgadenu. Její politický vliv na Hitlera není znám, ale předpokládá se, že byl minimální. Adolf a Eva se nikdy neobjevili na veřejnosti jako pár, Hitler se totiž obával ztráty popularity mezi ženami.\n\nNa přelomu března a dubna 1945 odjela Braunová z Mnichova do Hitlerova bunkru v Berlíně. Tam 29. dubna 1945 uzavřeli manželství. Následující den, po zjištění, že Berlín bude brzy obsazen Rudou armádou, společně spáchali sebevraždu.\n\nRodiče Evy Braunové, Frederick (řečený \"Fritz\") a Franziska Katharina Braunová, rozená Kronbergerová, přežili svou dceru a zemřeli 22. ledna 1964, resp. 13. ledna 1976 v Ruhpoldingu (Bavorsko). Jsou pohřbeni na místním hřbitově. Eva Braunová měla dvě sestry, Ilse (1908–1979) a Margaret (1915–1987), přezdívanou \"Gretl\". Ilse byla k německému národnímu socialismu (nacismu) velmi skeptická. Držela si od Hitlera a jeho doprovodu značný odstup a sestru na Obersalzbergu navštěvovala jen velmi zřídka. V průběhu let sestře často vyčítala, že je stále arogantnější a povrchnější. Gretl byla stálou součástí Evina doprovodu na Berghofu, 3. června 1944 se provdala za ctižádostivého důstojníka SS Hermanna Fegeleina, styčného důstojníka Heinricha Himmlera. Fegelein se pokusil v dubnu 1945 uprchnout, ale byl zajat. Hitler jej obvinil ze spojení s Himmlerovou předchozí nabídkou kapitulace Spojencům a nechal jej 29. dubna 1945 na nádvoří Nového říšského kancléřství zastřelit. Ani Eva jej od toho nemohla odradit. Nejprve se angažovala ve prospěch svého švagra, ale ustala ve svých snahách, když zjistila, že jí ukradl šperky a Gretl podvedl. Gretl byla v té době ve vysokém stupni těhotenství, 5. května 1945 porodila dceru, kterou na počest své sestry pojmenovala \"Eva\". \n\nEvina sestřenice Gertraud Weiskerová vystoupila od roku 2000 v několika televizních dokumentech a rozhovorech a sepsala autobiografický román \"Evas Cousine\" (Evina sestřenice) o společném čase stráveném s Evou.\n"}
{"id": "177903", "url": "https://cs.wikipedia.org/wiki?curid=177903", "title": "Brňany (Vyškov)", "text": "Brňany (Vyškov)\n\nBrňany ( \"Bründlitz\") je bývalá zemědělská obec na jižním okraji města Vyškov, při silnici do Bučovic, od roku 1942 místní část Vyškova.\n\nJednou z prvních zmínek o Brňanech (\"Brennan, Brunnaz\") je zmínka z roku 1267, kdy koupil biskup Bruno ze Schauenburku od Radslava z Želče 11 lánů. Roku 1277 tuto ves biskup udělil lénem Dětřichovi Stangeovi, krom rybníka a mlýna, které si ponechal. Podle urbáře byly v roce 1450 v Brňanech dva rybníky Horní a Dolní. Dolní rybník byl založen biskupem Pavlem z Miličína, pod rybníkem byly dvě sádky na ryby. Do dnešních dob se ovšem nedochoval ani jeden, zanikly na přelomu 18. a 19. století.\n\nPůvodně se Brňany nacházely v samostatném katastrálním území, které bylo roku 1965 začleněno do katastru Vyškova.\n\n\nS obcí jsou spjaty tyto osobnosti:\n\n"}
{"id": "177904", "url": "https://cs.wikipedia.org/wiki?curid=177904", "title": "Cibule (orgán)", "text": "Cibule (orgán)\n\nCibule obecně je zásobní orgán některých jednoděložných rostlin. Jedná se zpravidla o podzemní orgán, ale někdy může částečně přesahovat nad zemský povrch. Cibule vznikla přeměnou dolní části stonku a přeměnou listů či jejich bází. Cibulí je více typů, některé jsou jednoduché, jiné složené (např. česnek kuchyňský).\n\nCibule slouží jako zásobní orgán. Ukládají se zde živiny během období, kdy rostlina fotosyntetizuje. Pokud přijde nepříznivé období, např. zima či sucho, listy rostliny odumřou a rostlina přečká nepříznivé období v klidovém stavu. V této rostlině se také uchovává fructan, tj. ojedinělý plyn, který se nachází v především cibuli a česneku. Na jaře či v období dešťů pak nashromážděné živiny dotují rostlinu zvláště v začátcích vegetační sezóny.\n\nNěkteré cibule jsou jedlé a používají se jako zelenina (tzv. cibulová zelenina), např. cibule kuchyňská nebo česnek kuchyňský. Většina rostlin s cibulemi je však pro člověka jedovatá.\n\nCibule mají některé rostliny patřící do čeledi liliovité v širším pojetí (\"Liliaceae s.l.\").\n"}
{"id": "177905", "url": "https://cs.wikipedia.org/wiki?curid=177905", "title": "Curtains (album, John Frusciante)", "text": "Curtains (album, John Frusciante)\n\nCurtains je album od Johna Fruscianta vydané 1. února 2005.\n\n"}
{"id": "177908", "url": "https://cs.wikipedia.org/wiki?curid=177908", "title": "Irisbus Ares", "text": "Irisbus Ares\n\nIrisbus Ares (též Renault Ares) je model meziměstského linkového autobusu z dílny společnosti Renault, který byl pro Českou republiku vyráběn v Karose Vysoké Mýto. Výroba Aresu probíhala v letech 2001 až 2006. Dopravci jej nejčastěji nasazují na střední a delší meziměstské linky, výjimečně i na kratší tratě příměstské. V současnosti se již Ares nevyrábí. Z podvozku Aresu vychází řada Irisbus Arway/Irisbus Crossway, která nahradila jak francouzský Ares, tak české autobusy řady 900. \n\nVůz Ares byl dodáván ve čtyřech délkových verzích, a to 10,6 m (označení 10.6M), 12 m (12M) , 12.8 m (12.8M) a 15 metrů (15M). První tři varianty jsou klasické dvounápravové autobusy, nejdelší verze 15M je třínápravová se střední hnací nápravou. Motor a převodovka se nacházejí v zadní části vozu. Pod podlahou, mezi nápravami, je umístěn zavazadlový prostor o objemu 7,1 m³ (u verze 15M). Sedačky jsou rozmístěny 2+2. Vstup do autobusu zajišťují dvoje výklopné dveře (první jsou umístěny před přední nápravou a jsou jednokřídlé, druhé, před druhou nápravou, se liší podle délkové verze – 10.6M, 12M a 12.8M může mít tyto dveře jednokřídlé i dvoukřídlé (podle šířky), u 15M jsou pouze dvoukřídlé).\n\nCestujícím poskytuje Ares vysoké, nesklopné a vypolstrované sedačky. Na předních sedadlech mohou také využít bezpečnostní pásy. Dle požadavku je vůz vybaven buď pouze topením nebo klimatizací, uvnitř vozu je umístěn kávovar, na přání zákazníka také televizor a video či DVD přehrávač. Řidiči nabízí Ares vyhřívané sedadlo s trojbodovým bezpečnostním pásem.\n\nVýroba autobusů Ares probíhala v letech 2001 až 2006, kdy byl nahrazen typem Crossway. O verzi 12M nebyl v Česku příliš velký zájem, naopak ve Francii to byla úspěšná varianta. 15metrový Ares byl prvním autobusem své délky, který byl v Karose vyráběn a zároveň prvním meziměstským autobusem své délky, který byl schválen pro provoz v Evropě.\n\n"}
{"id": "177911", "url": "https://cs.wikipedia.org/wiki?curid=177911", "title": "Petr Lombardský", "text": "Petr Lombardský\n\nPetr Lombardský, (okolo 1100 Novara – 3. května 1160 Paříž), byl italský teolog, jeden ze zakladatelů scholastiky a biskup v Paříži. Jeho \"Čtyři knihy sentencí\" se staly standardní učebnicí teologie na všech středověkých univerzitách, proto se Petrovi dostalo přízviska \"Magister sententiarum\".\n\nPocházel z chudé rodiny, na doporučení místního biskupa studoval v Remeši a v Paříži, od roku 1134 na doporučení Bernarda z Clairvaux přednášel v klášteře sv. Viktora, kde se setkal s největšími teology té doby, Pierrem Abélardem či Hugonem od sv. Viktora. Od roku 1145 Petr přednášel, již jako známý teolog, na katedrální škole při Notre Dame a roku 1159 se stal pařížským biskupem, následujícího roku však zemřel.\n\nPetr Lombardský sepsal komentáře na Žalmy a listy svatého Pavla, jeho nejznámější dílo jsou však \"Čtyři knihy sentencí\" (\"Sententiarum libri quattuor\"), první pokus o systematické uspořádání celé teologické nauky pro účely univerzitního vyučování. První kniha pojednává o Boží Trojici, druhá o stvoření, třetí o Kristu a čtvrtá o svátostech. Petr zde shromáždil množství citátů z bible, z církevních otců a dalších autorů a svůj výklad směřoval k vysvětlení rozporných míst mezi jednotlivými autoritami. Od roku 1220 do konce středověku toto dílo vykládali a komentovali všichni významní univerzitní teologové jako Albert Veliký, Tomáš Akvinský, Mistr Eckhart, William Ockham a ještě Martin Luther. Podle \"Sentencí\" se pochopitelně studovalo také v českých zemích, takže z něj studovala též celá předhusitská generace včetně Jana Husa.\n\n"}
{"id": "177914", "url": "https://cs.wikipedia.org/wiki?curid=177914", "title": "Cruiser Mk I", "text": "Cruiser Mk I\n\nV roce 1934 vznikl u britské společnosti Vickers prototyp nového tanku, který byl označován nejprve jako střední, od roku 1937, kdy byla zahájena jeho sériová výroba, jako Cruiser tank Mk. I. Jeho označení má návaznost na britskou předválečnou bojovou doktrínu, podle níž měla mít armáda jednak pěchotní tanky (\"Infantry tanks\"), jednak tanky lehké (\"Light tanks\") a tanky křižníkové (\"Cruiser tanks\"). Lehké tanky byly určeny pro průzkum bojiště, cruisery pro jeho opanování a pěchotní tanky pro podporu útočící pěchoty.\n\nTank Cruiser Mk. I. nebyl žádný technický a technologický zázrak. Jeho korba byla špatně tvarovaná, měla značné množství tzv. lapačů střel, pancéřové pláty byly spojovány nýty. Motor tanku byl uložen v zadní části stroje. Zpočátku sloužil k pohonu automobilový motor Rolls-Royce, který byl pro velice nedostatečný výkon zaměněn za motor A.E.C. A179 o výkonu 150 hp. Podvozek sestával z dvojice hnacích kol vzadu, šesti pojezdových kol, napínacího kola vpředu a tří napínacích kladek. Pojezdová kola byla uchycena po třech, odpružena byla pomocí vinutých pružin a hydraulických tlumičů. Podvozek rychlého tanku Mk.I byl poměrně kvalitní a stal se později základem pro podvozky dalších typů. Prostor řidiče se nacházel neobvykle ve středu vozidla, po jeho stranách se nacházely dvě věžičky, ve kterých byly uloženy kulomety Vickers ráže 7,69 mm. Ve střední části korby byla jako u prvního britského tanku uložena hydraulicky ovládaná věž. Hlavní výzbrojí byl protitankový kanón OQF ráže 40mm (2 pdr) s kterým byl spřažen koaxiální kulomet Vickers ráže 7,69 mm. Celkem bylo vyrobeno 125 tanků typu Mk I. \n\nCruisery Mk.I byly nasazeny na počátku války ve Francii, kde byly všechny zničeny nebo ukořistěny. Nasazeny byly i v severní Africe, kde byly též absolutně neúspěšné.\n\n"}
{"id": "177920", "url": "https://cs.wikipedia.org/wiki?curid=177920", "title": "Sluneční čas", "text": "Sluneční čas\n\nSluneční čas je čas určovaný otáčením Země (či jiného tělesa ve sluneční soustavě, které se pohybuje po heliocentrické dráze) vzhledem ke Slunci. Je dán hodinovým úhlem Slunce a je měřen na sluneční dny a jejich části. Jeden sluneční den je čas, který uplyne za jedno otočení tělesa, t.j. mezi dvěma průchody Slunce jedním poledníkem.\n\nPravý sluneční čas je čas určený hodinovým úhlem pravého slunce (středu skutečného slunečního disku viditelného na obloze). Jeden pravý sluneční den je tedy doba, která uplyne mezi dvěma po sobě následujícími kulminacemi pravého slunce. Měření pravého slunečního času lze provádět slunečními hodinami. Přesnost pravého sluneční času stačila běžným potřebám lidstva po dlouhou dobu.\n\nProtože je pohyb pravého slunce nerovnoměrný, neplyne pravý sluneční čas rovnoměrně – délka pravého slunečního dne se během roku mění. Během jednoho dne se Země na své dráze kolem Slunce posune skoro o celý stupeň. Z geocentrického hlediska se pravé slunce posune po ekliptice na nebeské sféře o oblouk o délce téměř jednoho stupně a o určitém sklonu vzhledem k horizontu i rovníku. První nerovnoměrnost vyplývá z druhého Keplerova zákona, z nerovnoměrné úhlové rychlosti pravého slunce při pohybu po ekliptice závisející na roční době. Druhá nerovnoměrnost vyplývá z nenulového sklonu ekliptiky vůči rovníku – vykonaný pohyb se promítá na rovník pod různými úhly, který na roční době závisí také.\n\nProtože čas užívaný pro civilní potřebu v technické společnosti musí plynout rovnoměrně, je pravý sluneční čas nevhodný a byl proto zaveden \"střední sluneční čas\".\n\nPrvní střední slunce je myšlený bod na nebeské sféře, který se po ekliptice pohybuje rovnoměrně východním směrem. A to tak, aby se s pravým sluncem setkal při perihéliu a aféliu, které oběh Země dělí napůl. \n\nDruhé střední slunce je myšlený bod na nebeské sféře, který se po rovníku pohybuje rovnoměrně východním směrem. A to tak, aby se s prvním středním sluncem setkal v průsečících ekliptiky a rovníku, tedy v jarním a podzimním bodě. \n\nStřední sluneční čas je čas měřený podle druhého středního slunce. Jednotkou středního času je střední sluneční den – doba mezi dvěma průchody druhého středního slunce jedním poledníkem.\n\nProtože je druhé střední slunce bod myšlený (a tedy nepozorovatelný), užívá se k určování středního slunečního času hvězdný čas.\n\nJeden střední sluneční den na Zemi se dělí přesně na 24 (slunečních) hodin podle hodinového úhlu druhého středního slunce od poledníku. Rovná se 24 hodin, 3 minuty a 56,555 sekund středního hvězdného času. Důvodem toho, že střední sluneční čas plyne pomaleji než hvězdný čas, je opožďování zdánlivého pohybu Slunce po nebeské sféře o přibližně jeden stupeň za den díky oběhu Země kolem Slunce.\n\nKaždý poledník má svůj místní střední sluneční čas – je určen jako úhlová vzdálenost od druhého středního slunce. Tento úhel je převeden na čas (15° = 1 hodina, 15' = 1 minuta, 15″ = 1 sekunda). Protože bylo nutné stanovit čas platný pro celá území, bylo třeba určit, který poledník bude pro které dané území rozhodující. Světový čas (UTC) byl určen jako místní čas nultého poledníku (prochází observatoří v Greenwichi). V České republice je používán středoevropský čas (SEČ), který je místním slunečním časem patnáctého poledníku (15° východní délky), který prochází například Jindřichovým Hradcem.\n\nAni střední sluneční čas neplyne přesně rovnoměrně, protože rotační pohyb Země není pravidelný. Tyto vlivy jsou však velmi malé (například slapové tření a zmenšování zploštělosti Země zpomaluje její rotaci asi o 0,017 s za století). Pokud rozdíl mezi světovým časem (který je ve skutečnosti určován velmi přesně měřeným mezinárodním atomovým časem (TAI)) a středním slunečním časem dosáhne jedné sekundy, je tento rozdíl eliminován vložením přestupné sekundy.\n\nRozdíl slunečního času mezi jednotlivými regiony České republiky je maximálně 27 minut (nejvíce mezi západem a východem státu). Zejména v ranních a večerních hodinách může být rozdíl v postavení slunce mezi vzdálenějšími částmi České republiky zřetelný; například v Ostravě vychází slunce dříve než v Chebu, což je dobře patrné například na snímcích z webkamer.\nČasový posun je snadné vypočítat tak, že s každým stupněm zeměpisné délky se připočítávají 4 minuty. Například je rozdíl\n\nČasová rovnice udává rozdíl mezi pravým a středním slunečním časem. Tento rozdíl je způsoben eliptickou oběžnou drahou Země a sklonem ekliptiky směrem k rovníku a není v průběhu roku stejný – spojitě se mění. Oba časy jsou shodné čtyřikrát do roka (15./16. dubna, 14./15. června, 1./2. září a 25./26. prosince). Největší odchylky jsou 12. února (pravý sluneční čas je opožděn za středním o 14,4 minut) a 3. listopadu, kdy pravý čas předchází střední o 16,4 minut.\n\n"}
{"id": "177921", "url": "https://cs.wikipedia.org/wiki?curid=177921", "title": "Cruiser Mk II", "text": "Cruiser Mk II\n\nCruiser Tank Mk II vznikl vývojem předchůdce – tanku Cruiser Mk I. U nového tanku bylo zlepšeno pancéřování, byly odstraněny dvě věžičky pro střelce z kulometů, čímž se počet členů osádky snížil na pět. Vlivem vzrůstu hmotnosti se však snížila částečně jeho pohyblivost. Bylo vyrobeno 205 kusů typu Mk II v několika obměnách. Tank sloužil ve Francii při vpádu německých vojsk, roku 1941 se účastnil bojů v severní Africe.\n"}
{"id": "177929", "url": "https://cs.wikipedia.org/wiki?curid=177929", "title": "Zeman (šlechtic)", "text": "Zeman (šlechtic)\n\nZeman je označení nižšího šlechtice v českých zemích, Polsku a Uhrách, pro které se užívá v mezinárodním kontextu výraz džentry.\n\nPůvod slova ukazuje na vztah k zemi. Ve 14. století bylo ještě, podobně jako vladyka, označením šlechty jako celku. Později se význam posunul k obecnému pojmenování nižšího šlechtice, popř. v Čechách úžeji k nižšímu šlechtici, který sídlil na venkovském dvoře a na rozdíl od rytíře se živil zemědělstvím či ve vrchnostenské správě. Na Moravě byl termín zeman déle označením nižší šlechty jako celku. V průběhu 15. století vrstva zemanů zřetelně slábla a stávala se klientelou bohatých panských rodů nebo se stěhovala do měst. Postupně vplynula do pevně ustaveného rytířského stavu. Označení zeman ztratilo formálně právní význam, přetrvávalo však v běžném jazyce nejen v šestnáctém, ale i v 17. století.\n\n"}
{"id": "177930", "url": "https://cs.wikipedia.org/wiki?curid=177930", "title": "Cruiser Mk III", "text": "Cruiser Mk III\n\nTank, Cruiser, Mk III byl britský křižníkový tank užívaný na počátku druhé světové války.\n\nV roce 1936 byly do Velké Británie zakoupeny dva tanky typu Christie, přičemž jejich koncepce a zejména podvozek byly na tehdejší dobu revoluční. O dva roky později začala společnost Nuffield vyrábět nový rychlý tank, jenž byl založen na podvozku Christie, který opustil tradiční koncepci napínacích kladek a sestával z pojezdových kol o velkém průměru. Korba Christieho tanku byla dvouplášťová, mezi jednotlivými plášti bylo uloženo vypružení jednotlivých kol tanku, díky čemuž byl tank rychlý a jízda v terénu byla klidná. Stejná koncepce byla přijata i v Sovětském svazu, ze které se odvíjela výroba tanků řady BT, později i legendární tank T-34.\n\nCruiser Tank Mk.III převzal z Christieho tanku vynikající podvozek, avšak korba tanku zůstala hranatá a byla plná pastí na granáty. Navíc pancéřování bylo spojováno nýty, což nebylo pro pasivní ochranu tanku dobré. V zadní části korby se nacházel upravený motor Liberty o solidním výkonu 340 hp. Podvozek typu Christie sestával na každé straně z napínacího kola vpředu, čtyřech pojezdových kol a hnacího kola vzadu. Články pásů však byly zhotoveny mnohem kratší, než tomu bylo u tanků s Christieho podvozkem typické. Na korbě byla posazena věž, která byla montována na tanky Cruiser Mk I, která se lišila pouze instalací kopule velitele. Celkem bylo vyrobeno 65 kusů tanku Cruiser Mk.III.\n\nCruisery Mk.III byly nasazeny na počátku 2. světové války ve Francii, později byly používány v severní Africe. V roce 1941 byly vyřazeny pro příliš slabé pancéřování a velkou mechanickou nespolehlivost.\n\n"}
{"id": "177932", "url": "https://cs.wikipedia.org/wiki?curid=177932", "title": "Opočenský", "text": "Opočenský\n\nOpočenský je příjmení, které nesly mimo jiné tyto osobnosti:\n\n\n"}
{"id": "177935", "url": "https://cs.wikipedia.org/wiki?curid=177935", "title": "Michal Suchánek", "text": "Michal Suchánek\n\nMichal Suchánek (alias Kurt Krutys) a také známý jako Suchoš (* 29. července 1965 Jičín) je český herec, moderátor, bavič, scenárista a režisér.\n\nMichal Suchánek se narodil 29. července 1965 v Jičíně, ale své dětství prožil v nedaleké Sobotce. Již ve čtyřech letech se díky „andělské tvářičce“ objevil na titulní stránce časopisu Vlasta. Na základě této fotografie si ho v roce 1974 vyhlédl do svého filmu Pozdní léto režisér Antonín Moskalyk a tím odstartoval kariéru dětské filmové hvězdy (např. filmy Jen si tak trochu písknout, Spadla z oblakov či Sněženky a machři (role \"Karla Máchy\")).\n\nJeště na základní škole se Michal s rodiči přestěhoval do Prahy a poté se rozhodl pro studium herectví. Vystudoval hudebně-dramatické oddělení Státní konzervatoře v Praze (1981–88). Nikdy ale nenastoupil k žádnému divadlu do stálého angažmá. Po roce 1989 se neúspěšně pokoušel podnikat v pohostinství, následně se ale vrátil zpět k divadlu. Působil například v Čechově prozatímním divadle (F.R.Čech), v Činoherním klubu, v Rubínu nebo na scéně Národního divadla.\n\nI v dospělosti ztvárnil Michal Suchánek řadu filmových a televizních rolí (např. Proč?, Prachy dělaj člověka, Tankový prapor, Ještě větší blbec, než jsme doufali, Dvě z policejní brašny, Bylo nás pět, Arabela se vrací atd.). Zahrál si také v několika muzikálech (Krysař, Tři mušketýři, Angelika).\n\nJiž na konzervatoři se potkal a spřátelil s tanečníkem Richardem Genzerem, se kterým později vytvořil nerozlučnou moderátorskou dvojici.\n\nMichal Suchánek odmalička sportuje (fotbal, lyžování), má rád hokej (fanoušek HC Slavia Praha) a auta.\n\nJeho manželkou je tanečnice a choreografka Renata Suchánková, se kterou má dvě děti – Jáchyma (nar. 26. března 1991) a Bereniku (nar. 1997). Michal má jednoho bratra – Vladana, který je výtvarníkem a jeho otcem je známý sportovní komentátor Jaroslav Suchánek.\n\nV roce 1999 o Michalu Suchánkovi natočil (v rámci cyklu České televize Osudy hvězd) režisér Jiří Strach portrét s názvem (Polo)herec.\n\nV roce 2000 společně s Richardem Genzerem, Veronikou Žilkovou a Josefem Cardou vytvořili pro TV Nova televizní pořad Tele Tele. Tento pořad vydržel na televizní obrazovce 7 let. V letech 2008–2011 dvojice Suchánek-Genzer moderovala svojí vlastní talk show nazvanou Mr. GS. Od roku 2011 vystupuje po boku Genzera, Ondřeje Sokola a Igora Chmely v rámci improvizační show \"Partička\" na TV Prima. V témže roce se také vrací na divadelní prkna. V Činoherním klubu působí v kritiky oceňované roli Richarda Romy ve hře Davida Mameta Glengarry Glen Ross.\n\nSpolu s Richardem Genzerem natočili dvě recesistická písňová CD – Šlágry Boba a Toma (2001) a Volume doprava! (2006) a napsali knihu Chytrost nejsou žádné čáry (2006). Společně se také věnují moderování a v roce 2003 založili vlastní reklamní agenturu \"Bob a Tom Creative shop, s.r.o.\", v jejímž rámci vymysleli a natočili například reklamu na kávu Marila.\n\nMichal Suchánek nikdy nenastoupil do stálého divadelního angažmá. Nicméně ztvárnil řadu rolí na mnoha pražských scénách – Národní divadlo, divadelní soubor F.R.Čecha (Čechovo prozatímní divadlo), Černé divadlo, Rubín, Činoherní klub, Náhradní divadlo, Divadlo v Řeznické, Ta Fantastika, Hybernia atd.).\n\nV Národním divadle hrál například ve Shakespearových hrách Marná lásky snaha (Smítko) a Král Jindřich IV. (Sloužící Nejvyššího soudce).\n\nZtvárnil také několik muzikálových rolí (Krysař (Vrah), Tři mušketýři (Bonacieux), Angelika (Stelien)).\n\nV roce 2011 se vrátil na divadelní prkna v kritiky oceňované roli Richarda Romy v Mametově hře Glengarry Glen Ross, kterou uvádí pod režijní taktovkou Ondřeje Sokola pražský Činoherní klub.\n\nMichal Suchánek debutoval ve filmu již ve svých devíti letech. V roce 1974 ho obsadil režisér Antonín Moskalyk ve filmu Pozdní léto do role okatého kluka z dětského domova. V roce 1976 hrál roli Honzíka (jeden ze tří kluků, kterým se poněkud nepovede únos šimpanze Terezy ze zoo) ve filmu Terezu bych kvůli žádné holce neopustil. Následovala role v seriálu Spadla z oblakov (1978) či snímek Jen si tak trochu písknout (1980), kde spolu s D. Šedivákem ztvárnil jednoho z dvojice školáků, kteří ukradnou v kostele varhanní píšťaly.\n\nNejznámější je ovšem jeho postava Karla Máchy – brýlatého gymnazisty v dědečkově pyžamu – z filmu Sněženky a machři (1982). K této postavě se vrátil znovu v rámci pokračování této úspěšné komedie s názvem Sněženky a machři po 25 letech (2008).\n\nV roce 1991 se objevil v roli vojáka ve filmu Tankový prapor. Zahrál si také v seriálech – např. Arabela se vrací (1990), Bylo nás pět (1994); v televizních inscenacích – např. Dvě z policejní brašny (1996) nebo v pohádkách – např. Klobouk, měšec a láska (1986), O sirotkovi z Radhoště (1996) atd.\n\nV roce 2006 se Michal Suchánek vrací na filmová plátna ve filmu Prachy dělaj člověka, kde po boku Tomáše Hanáka a Ondřeje Vetchého ztvárňuje roli jednoho ze tří lupičů. Jeho zatím poslední filmovou rolí je již zmiňovaný \"Karel Mácha\" ve filmu Sněženky a machři po 25 letech (2008).\n\nV roce 2018 se poprvé ve své kariéře představil v internetovém seriálu Život je hra internetové televize MALL.TV v jedné z hlavních rolí.\n\nZačínal s pořady \"XXL\" či \"Katapult\", největší úspěch Michalu Suchánkovi ovšem přinesl parodický pořad Tele Tele vysílaný mezi roky 2000 – 2007 na TV Nova (267 dílů), jehož byl duchovním otcem a ve kterém účinkoval spolu s Richardem Genzerem, Veronikou Žilkovou a Josefem Cardou. Tento pořad byl založený na parodování televizních pořadů a seriálů TV Nova a některé scénky se staly legendárními.\n\nV roce 2007 moderoval s Richardem Genzerem soutěžní pořad Jsi chytřejší než páťák.\n\nMezi roky 2008 a 2011 také s Richardem Genzerem uváděli svojí talk show Mr. GS, kde každý týden diskutovali s osobnostmi českého showbyznysu.\n\nV roce 2008 natočili 377 dílů Kalendáře Míši a Ríši, kde v 2 až 5minutových scénkách každodenně se svébytným humorem gratulují k svátku danému oslavenci.\n\nV roce 2011 po neshodách opouští TV Nova a přecházejí ke konkurenční TV Prima. Zde s Richardem Genzerem připravují deset dílů soutěžního pořadu Máš minutu!.\n\nZároveň také rozjíždí pod vedením Daniela Dangla improvizační pořad Partička, kde Michal Suchánek exceluje po boku Ondřeje Sokola, Igora Chmely a samozřejmě Richarda Genzera. Vysílání tohoto pořadu bylo ale po pár dílech z důvodu malé sledovanosti pozastaveno. Účinkující herci to ovšem nevzdali. Osobní komunikace herců s fanoušky v rámci facebookové stránky, zveřejňování nesestříhaných verzí jednotlivých dílů a také přesunutí pořadu na logičtější vysílací čas nakonec vytvořily z Partičky naprostý fenomén, který disponuje obrovskou diváckou a fanouškovskou základnou a jehož představení (ať už čistě divadelní či televizní natáčení) jsou vyprodána během několika málo minut.\n\n\n(Zdroj: CSFD)\n\n\n"}
{"id": "177936", "url": "https://cs.wikipedia.org/wiki?curid=177936", "title": "Valach (příjmení)", "text": "Valach (příjmení)\n\nValach a Valachová může znamenat:\n\n\n\n"}
{"id": "177937", "url": "https://cs.wikipedia.org/wiki?curid=177937", "title": "Montluel", "text": "Montluel\n\nMontluel je malé město ve Francii, v regionu Auvergne-Rhône-Alpes, v départementu (administrativní kraj) Ain, blízko Lyonu.\n\nV roce 2012 žilo v Montluelu 7 112 lidí (\"Montluistes\").\n"}
{"id": "177939", "url": "https://cs.wikipedia.org/wiki?curid=177939", "title": "Cruiser Mk IV", "text": "Cruiser Mk IV\n\nCruiser Tank Mk IV byl britský křižníkový tank užívaný na počátku druhé světové války. Jednalo se prakticky o modifikace tanku Cruiser Mk III. Prvních 65 kusů byly vlastně tanky Mk III., na kterých byl instalován dodatečný vnější pancíř. Dalších 665 kusů byla hlavní série se zesíleným pancéřováním, kde byly kulomety Vickers vyměněny za kulomety BESA. Tanky Mk IV se v roce 1940 účastnily bojů ve Francii a v roce 1941 v severní Africe.\n"}
{"id": "177940", "url": "https://cs.wikipedia.org/wiki?curid=177940", "title": "Openmoko", "text": "Openmoko\n\nOpenmoko je projekt, který si klade za cíl vytvořit GSM smartphone platformu v duchu svobodného software. Je postaven na Linuxu a používá opkg balíčkovací systém, založený na ipkg.\n\nPro plaformu Openmoko existuje mnoho distribucí software.\n\n\nPrvní zařízení podporující Openmoko byl First International Computer Neo1973.\n\nNázev právě Neo1973 byl vybrán prý takto: Neo znamena new (nový) Dr.Martin Cooper (vynálezce mobilního telefonu), který uskutečnil první mobilní hovor v roce 1973. Věříme, že svobodný mobilní telefon udělá revoluci ve světové komunikaci.\n\n\nV tuto chvíli je v prodeji druhá verze telefonu pojmenovaná Neo FreeRunner.\nOproti předchozí verze se vyznačuje zejména Wi-Fi modulem což si bohužel vyžádalo odebrání jednoho reproduktoru. Dále také přibyla podpora USB host módu bohužel stále pouze verze 1.1 .\n\nFreeRunner sdílí některé parametry s předchozím telefonem Neo1973 jako:\n\nale také získal další vlastnosti:\n\n\n"}
{"id": "177942", "url": "https://cs.wikipedia.org/wiki?curid=177942", "title": "Prefektura Iwate", "text": "Prefektura Iwate\n\nPrefektura Iwate (: 岩手県, \"Iwate-ken\") je jednou ze 47 prefektur Japonska. Nachází se v regionu Tóhoku na ostrově Honšú. Hlavním městem je Morioka.\n\nPrefektura má rozlohu 15 278,40 km² a k 1. listopadu 2006 měla 1 374 530 obyvatel.\n\nÚzemí dnešní prefektury Iwate bylo historicky součástí provincie Mucu (陸奥). Pod nadvládu císařského dvora se dostalo až kolem roku 800.\n\nBěhem období Džómon (縄文時代) byla oblast osídlena lovci zvěře a ryb. Až do konce 8. století byly v okolí dnešního Kitakami osady Emišů (蝦夷). Poté hluboko do Iwate pronikla moc císařského dvora a roku 803 byla postavena pevnost Šiwa na sever od dnešní Morioky. Mezi 8. a 12. stoletím zde vládl rod Fudžiwarů (藤原).\n\nPrefektura Iwate je na východě ohraničena Tichým oceánem, na severu sousedí s prefekturou Aomori, na západě s prefekturou Akita a na jihu s prefekturou Mijagi. Hory se rozkládají na severu, západě a východě prefektury. Údolí řeky Kitakamigawy (北上川) se táhne od severu na jih středem prefektury i jejím hlavním městem. Pobřeží je velmi členité, horské hřebeny sahají až k moři.\n\nV prefektuře Iwate je 13 velkých měst (市, ši):\nBásník Macuo Bašó (松尾 芭蕉) navštívil Iwate a psal o ní ve své Pouti do vnitrozemí (\"Oku no Hosomiči\" – v originále おくのほそ道, později někdy zapisováno 奥の細道). Inspirovalo ho hlavně město Hiraizumi (平泉).\n\n"}
{"id": "177947", "url": "https://cs.wikipedia.org/wiki?curid=177947", "title": "Leu", "text": "Leu\n\nLeu (rumunsky v množném čísle lei) je měnová jednotka v Rumunsku a Moldavsku. V době, kdy bylo Moldavsko součástí Rumunska (1918–1940, 1941–1944), se v této oblasti používalo rumunské leu. Po rozpadu Sovětského svazu a vytvoření samostatné Moldavské republiky se stalo v roce 1993 platidlem na jejím území moldavské leu.\n\nSlova leu a lei mohou znamenat:\n"}
{"id": "177948", "url": "https://cs.wikipedia.org/wiki?curid=177948", "title": "Rudolf Margolius", "text": "Rudolf Margolius\n\nRudolf Margolius (31. srpna 1913 Praha – 3. prosince 1952 Praha) byl náměstek ministra zahraničního obchodu v letech 1949–52, oběť Slánského procesu.\n\nDo kategorie českých dějin padesátých let patří pražský proces, inscenovaný soud s lidmi okolo bývalého generálního tajemníka KSČ Rudolfa Slánského, kteří byli v listopadu 1952 komunistickou justicí odsouzeni a v prosinci 1952 popraveni.\n\nSkupina okolo Slánského se skládala z celé řady osobností. Na jedné straně byl Slánský, patřící k těm, kdo do Československa zavedli stalinistický režim. Uprostřed byl Vladimír Clementis, komunista a jeden z osnovatelů únorového puče. Na rozdíl od Slánského neztratil však soudnost a odvážil se kritizovat pakt Stalina s Hitlerem. Na opačném konci škály byl například Rudolf Margolius.\n\nBěhem června 1945 Margolius doprovázel Jarmilu Čapkovou do koncentračního tábora Bergen-Belsen hledat Josefa Čapka.\n\nVstoupil do KSČ až v prosinci 1945 a naději v československou formu socialismu mu vtiskla zkušenost v hitlerovských koncentračních táborech. Zůstal pouhým členem, bez vysoké funkce, až do svého zatčení v lednu 1952.\n\nNarodil se v Praze roku 1913 v Nerudově (nyní Polské) ulici. Vystudoval reálné gymnázium ve Slovenské ulici na Vinohradech a v roce 1937 byl promován na doktora práv na Karlově universitě kde studoval ve stejném ročníku s Hanušem Bonnem. Během studií byl členem organizace YMCA, pod jejíž záštitou procestoval před válkou Evropu a Spojené státy. Od října 1937 do března 1939 Margolius sloužil v pátém pěším pluku TGM v Praze, kde dokončil vojenskou službu jako podporučík v záloze. Sloužil spolu s hudebním skladatelem Janem Hanušem.\n\nMargolius byl deportován v roce 1941 do ghetta v Lodži a v roce 1944 do Osvětimi, a posléze do Dachau, ze kterého utekl na konci dubna 1945. V květnu 1945 byl velitelem utečenského tábora v Garmisch-Partenkirchen. Do KSČ vstoupil koncem roku 1945. Pro členství se rozhodl po nuceném životu v ghettu a koncentračních táborech a vraždě jeho rodičů a příbuzných.\n\nV letech 1945–48 pracoval v Ústředním svazu československého průmyslu v Praze. Posléze byl šéfem kabinetu ministra zahraničního obchodu (1948–49) a pak náměstkem ministra zahraničního obchodu (1949–1952) pod vedením ministra Antonína Gregora a řídil sektor obchodu s kapitalistickými zeměmi. Spolu s Evženem Löblem byl autorem dolarové ofenzívy v československé hospodářské politice. V roce 1949 podepsal několik důležitých hospodářských smluv s Velkou Británií v Londýně které byly smluvené za jeho osobní usilí v mnohem větší prospěch pro Československo než Británii. Československá vláda byla s výsledky jednání spokojena a uložila aby pracovníkům, kteří se na jednaní podíleli bylo vysloveno uznání.\n\nJUDr. Rudolf Margolius byl zatčen 10. ledna 1952. V listopadu 1952, po měsících fyzického a psychologického nátlaku od sovětských poradců a StB, kdy byl donucen podepsat falešné doznání, se poprvé sešel u pankráckého soudu s ostatními členy údajné konspirace vedené Rudolfem Slánským. Hodil se do spiknutí podle těch, co jej osnovali, protože sjednával hospodářské dohody se západními zeměmi navzdory nátlaku Sovětského svazu orientovat hospodářství pouze na socialistické země a ve své práci na ministerstvu zacházel s velkými částkami peněz a to ovlivňovalo nejvíce tehdejší veřejné mínění. O rozsudcích smrti pro jedenáct ze čtrnácti obžalovaných se rozhodovalo v Moskvě a na ÚV KSČ. Před popravou dne 3. prosince 1952 Rudolf Margolius nepronesl žádná slova.\n\nPavel Tigrid napsal: „Margolius… si prožil své v nacistických koncentrácích a do KSČ vstoupil po válce z opravdového přesvědčení: aby se už nikdy nemohlo opakovat, co se stalo, aby už nikdy nikdo nebyl pronásledován pro svůj rasový, národní nebo sociální původ, aby si lidé byli opravdu rovni, aby byl nastolen věk skutečné svobody. O pár let později se soudruhům podařilo, co se nepovedlo nacistům: zabili ho.“\n\n\"Československý prezident Ludvík Svoboda udělil in memoriam Řád republiky Rudolfu Margoliovi, někdejšímu náměstkovi ministra zahraničního obchodu, popravenému v roce 1952 během stalinistického Slánského procesu. Margolius byl obviněn, že je členem „protistranického spikleneckého centra“, a 27. listopadu 1952 byl spolu s tajemníkem strany Rudolfem Slánským a devíti dalšími odsouzen k smrti.\"\n\"V roce 1963 nejvyšší soud Slánského i ostatní právně rehabilitoval. Všichni byli původně obviněni z velezrady, špionáže, sabotáže a organizování židovského spiknutí, jehož cílem mělo být svržení vlády.\"\n\nPamětní deska JUDr. Rudolfa Margolia je umístěna na rodinné hrobce na Novém židovském hřbitově, Izraelská 1, Praha 3, sektor 21, řada 13, hrob 33, za hrobem Franze Kafky.\n\n\n\n\n"}
{"id": "177949", "url": "https://cs.wikipedia.org/wiki?curid=177949", "title": "Vodní nádrž Přísečnice", "text": "Vodní nádrž Přísečnice\n\nVodní nádrž Přísečnice je přehradní nádrž v okrese Chomutov, v nadmořské výšce 732,8 metrů, na náhorní planině středních Krušných hor. Má plochu 362 hektarů, průměrná hloubka je okolo 50 metrů. Nejvyšší hloubka je 57,6 metrů.\n\nNádrž slouží k zásobování měst a obcí okresů Chomutov, Most, Teplice a Louny pitnou vodou. Je součástí vodohospodářské soustavy v oblasti severočeské hnědouhelné pánve. \n\nPřehradu napájí Přísečnický potok a přívodní štolou vedený potok \"Černá voda\". Odtok z přehrady pokračuje na německé území a vlévá se do říčky Zschopau.\n\nV zaplavené oblasti stálo staré krušnohorské hornické město Přísečnice, které bylo v letech 1973 až 1974 zbouráno. Kvůli zřízení 1. ochranného pásma musely být zbourány i obce Dolina, Kotlina a Rusová. Stavba 50 metrů vysoké sypané hráze začala v letech 1969 až 1970 a přehrada byla napuštěna v roce 1976. Projekt přehrady vypracoval \"Hydroprojekt Praha.\" Provozovatelem je podnik Povodí Ohře v Chomutově.\n\n\nPřístup do blízkosti vodní hladiny je zakázán. Okolo nádrže vede úsek cyklotrasy č. 23 z Měděnce do Kalku a cyklotrasa č. 3003 z Hory Svatého Šebestiána do Vejprt. Po hrázi vede také modře značená turistická trasa z Vejprty do Chomutova.\n\n"}
{"id": "177954", "url": "https://cs.wikipedia.org/wiki?curid=177954", "title": "Antonín Novotný (rozcestník)", "text": "Antonín Novotný (rozcestník)\n\nJméno Antonín Novotný má více známých nositelů:\n\n"}
{"id": "177956", "url": "https://cs.wikipedia.org/wiki?curid=177956", "title": "Mucu (provincie)", "text": "Mucu (provincie)\n\nProvincie Mucu (: 陸奥国; \"Mucu no kuni\") byla stará japonská provincie, na jejímž území se dnes rozkládají prefektury Fukušima, Mijagi, Iwate a Aomori a města Kazuno a Kosaka v prefektuře Akita. Byla také známá jako Óšú (奥州).\n\nProvincie Mucu v severní části ostrova Honšú byla založena jako jedna z posledních provincií, až když si císařský dvůr (Japonci) podrobil původní obyvatelstvo (Ainu) a stala se největší provincií, protože mohla postupně expandovat směrem na sever. Starobylé hlavní město leželo na území dnešní prefektury Mijagi. Během období Sengoku vládli různým částem provincie různé rody. Na jihu v Aizuwakamacu měl své hradní město klan Uesugi, na severu v Morioce zase klan Nanbu a blízký spojenec Iejasua Tokugawy, Masamune Date, založil město Sendai, které je dnes největším městem celého regionu Tóhoku.\n\nBěhem období Meidži byly (na krátkou dobu) z částí Mucu vytvořeny čtyři další provincie: Rikučú, Rikuzen, Iwaki a Iwaširo. Oblast, která je dnes prefekturou Aomori, zůstala součástí Mucu až do zrušení systému lén a zavedení prefektur v roce 1871.\n"}
{"id": "177957", "url": "https://cs.wikipedia.org/wiki?curid=177957", "title": "Saab", "text": "Saab\n\nSAAB AB (Svenska Aeroplan Aktiebolaget) je výrobce letadel a zbraní sídlící ve Švédsku.\n\nSpolečnost Saab AB byla založena v roce 1937 v Trollhättanu sloučením společností SAAB a ASJA, sídlící v Linköpingu. Centrála společnosti se poté přesídlila do Linköpingu. Obchodní značku \"Saab\" nahradila značka \"SAAB\" kolem roku 1950.\n\nPůvodně firma vyráběla letouny, po prvních letech existence však začala přemýšlet, jakým způsobem by rozšířila svou činnost a koncem 40. let 20. století začala vyrábět automobily. Divize automibilů (Saab Automobile) sídlila v Trollhättanu. Prvním modelem se stal automobil Saab 92001 a to 10. června 1947. Firma si brzy vytvořila pověst výrobce bezpečných a spolehlivých aut s pozoruhodnou konkurenceschopností.\n\nKe konci 50. let 20. století firma Saab pronikla na počítačový trh odkoupením společnosti Datasaab. Bylo totiž potřeba vyvinout malý počítač, který by se vešel do letounu a který by sloužil jako navigace. V průběhu 60. let bylo vyvinuto několik počítačů a prodáno evropským zemím (začaly se používat např. v bankovnictví). Počítač do letounů (CK 37) byl poprvé použit v roce 1971 ve Viggenu. Společnost byla v roce 1975 prodána společnosti Sperry UNIVAC, zatímco Saab nadále vyvíjel svá počítačová zařízení do letounů.\n\nV květnu roku 1965 se název společnosti změnil na Saab AB, aby už z názvu byl patrný široký rozsah činností firmy. V roce 1968 se Saab AB sloučil s výrobcem nákladních aut Scania-Vabis a v období let 1969 a 1995 se společnost jmenovala Saab-Scania AB. Společnost General Motors zakoupila 51 % automobilové divize Saab Automobile v roce 1990, zbytek akcií získala v následující dekádě. V důsledku změn ve vlastnictví společnosti v 90. letech 20. století se pro společnost obnovil název Saab AB.\n\nV roce 1995 společnosti \"Saab Military Aircraft\" a British Aerospace (nyní BAE Systems) vytvořily společný podnik \"Saab-BAe Gripen AB\" s cílem mezinárodně vyrábět a prodávat letouny Gripen. Tato spolupráce byla v roce 2001 rozšířena vytvořením Gripen International za stejným účelem. Od roku 1998 byla největším akcionářem Saabu britská letecká společnost BAE Systems, jejíž předchůdce British Aerospace odkoupil 35% podíl ve společnosti od společnosti Investor AB. V lednu roku 2005 BAE snížila svůj podíl akcií na 20%. Investor AB rovněž drží 20% podíl. Investor AB ovládá 38% hlasovacích právem a současně je spolu s dalšími institucemi rodiny Wallenbergů majoritním vlastníkem.\n\nV prosinci roku 2005 se Saab zapojil jako generální partner do projektu Dassault nEUROn. V říjnu roku 2008 společnost oznámila záměr sloučit své činnosti se společností Simrad Optronics. Tento nový útvar bude vyvíjet technicky vyspělé optroelektronika výrobky a bude sídlit v Norsku, nicméně další náležitosti této dohody nebyly doposud projednány.\n\n1. července 2010 byla firma restrukturalizována – z patnácti jednotek se stalo pět: Aeronautics (letectví), Dynamics (obranné systémy a technologie), Electronic Defence Systems (řešení pro sledování, detekci a lokalizaci hrozeb, ochranu platforem a armádních jednotek), Security and Defence Solutions (technologie pro odhalení možných hrozeb, výcvik a příprava na krizové scénáře) a Support and Services (Servis a podpora pro jakoukoliv operaci). Tato restrukturalizace podniku vychází ze záměru více se orientovat na zákazníka a na tržní prostředí.\n\nVýznamným produktem společnosti v letecké oblasti je stíhací letoun. Saab vyrábí letouny již od 30. let 20. století. Mezi čistě trysková letadla – předchůdce Gripenu patří modely: Tunnan, Lansen, Draken a Viggen. Posledními civilními modely letadel vytvořené Saabem byly: Saab 340 a Saab 2000. Oba modely byly regionálními turbovrtulovými dopravními letouny. Vývoj a výroba těchto letadel se soustřeďuje ve švédském Linköpingu.\n\nSegment aeronautiky nabízí letecké systémy, s tím související subsystémy, bezobslužné letecké systémy (UAS) a letecké součástky a služby týkající se ochrany a zabezpečení zákazníků, dále služby v oblasti komerčních leteckých průmyslů po celém světě. Segment aeronautiky je zodpovědný za součástky kostry letounu modelu Saab JAS-39 Gripen a za celé sekce modelů Airbus, Boeing a NH90. Tento segment je současně zodpovědný za vývoj, výrobu, marketing, prodej a související podporu a servis bojového letounu Gripen.\n\nSegment \"Dynamics\" nabízí zbraně pro účely pozemních bojových operací, raketové systémy, torpéda, detektorové systémy, bezobslužné podmořské dopravní prostředky a systémy kamufláže, na dálku ovládatelná vozidla jak pro ozbrojené síly, tak i pro službu civilní bezpečnosti. Nabídka krátkodosahových zbraní zahrnuje modely Carl-Gustaf, AT4 CS, STRIX a MBT LAW. Mezi nabídku raketových systémů patří modely RBS 70, RBS 23 BAMSE, RBS-56 BILL a RBS-15.\n\nSegment \"Electronic Defence Systems\" nabízí tyto letecké, pozemní a námořní radary: Erieye, ARTHUR a GIRAFFE. Rovněž jsou v rámci segmentu nabízeny následující rozmanité sebeobranné systémy: systémy automatických protiopatření, detektory a rušičky. Dále segmenty nabízí displejové systémy, head-upové displeje, monitorující systémy a různá další řešení související s letectvím.\n\nSegment \"Security and Defence Solutions\" vyvíjí systémy v rámci sektoru civilní bezpečnosti i v rámci výcviku a simulací krizových situací. Nabídka zahrnuje letecké systémy včasného varování a systémy C4ISTAR. Operace výcviku a simulace nabízí taktická školení i palebná řešení pro vojenské i civilní bezpečnostní využití.\n\nSegment \"Support and Services\" nabízí údržbu, řešení integrované podpory, polní vybavení, loigistickou a regionální leteckou údržbu. Úsek Saab Aircraft Leasing pronajímá a následně odprodává letadla aerolinkám. V roce 2010 proběhlo 30 takových obchodních případů.\n\nSaab Czech s.r.o. je oficiálním obchodním zastoupením společnosti Saab AB v Česku.\n\nSpolečnost Saab Czech s. r. o. byla založena v únoru 2007. Je stoprocentní dceřinou společností švédského koncernu Saab AB a zastupuje celé jeho produktové portfolio.\n\nV České republice se Saab zaměřuje na stávající i nové projekty pro Ministerstvo obrany České republiky, zahrnující hi-tech mobilní radiolokátory Arthur a protiletadlové radarové systémy Giraffe AMB, stíhací letouny Gripen, výcvikové a kamuflážní systémy či komunikační sítě pro potřeby Armády ČR. Obranné produkty a řešení jsou vlastními výrobky společnosti Saab.\n\nDalším klíčovým segmentem pro Saab v České republice je oblast civilní bezpečnosti, kde Saab realizuje komplexní projekty zabezpečení strategických objektů včetně vlastní systémové integrace. Saab Czech se rovněž věnuje oblasti inteligentních systémů pro řízení dopravy, řízení letového provozu a krizového managementu až po úroveň krizového řízení státu.\n\nDíky dobrým a stabilním výsledkům v letech 2007 až 2010 se Česká republika stala jedním z klíčových trhů Saabu, čemuž nasvědčuje budování zázemí a silné organizace pro plánovanou expanzi na trhy střední a východní Evropy. Společnost Saab završila k 1. květnu 2011 akvizici slavkovské společnosti E-COM, specializované hlavně na virtuální simulátory a ve Slavkově u Brna zřídila jedno z klíčových vývojových a výzkumných center své společnosti.\n\n"}
{"id": "177958", "url": "https://cs.wikipedia.org/wiki?curid=177958", "title": "Morerova věta", "text": "Morerova věta\n\nMorerova věta (Giacinto Morera) je matematické tvrzení z oblasti komplexní analýzy. Dává nutnou a postačující podmínku pro holomorfnost spojité funkce na souvislé otevřené množině.\n\nNechť \"G\" je otevřená souvislá množina a \"f\" funkce spojitá na \"G\". Pak \"f\" je holomorfní na \"G\", právě když pro každý trojúhelník formula_1 je \nformula_2, kde formula_3 je hranice trojúhelníku formula_4.\n\nImplikace zleva doprava plyne například z Cauchyovy věty nebo z Goursatova lemmatu.\n\nPro implikaci zprava doleva dokazujme holomorfnost v daném bodě formula_5. Volme okolo formula_6 kruh formula_7. Definujme na \"K\" funkci \"F\" vztahem\n\n\"F\" díky předpokladu formula_2 splňuje formula_12 na \"K\", tedy \"F\" je na \"K\" holomorfní a díky Cauchyovu vzorci na kruhu je i \"f\" holomorfní na \"K\", tedy speciálně v formula_6.\n\nZ Morerovy věty snadno plyne takzvaná Weierstrassova věta, která říká, že lokálně stejnoměrná limita holomorfních funkcí je holomorfní.\nZ této věty pak vyplývá holomorfnost funkcí, které lze vyjádřit jako součet řady holomorfních funkcí. Příkladem může být Riemannova zeta funkce\n\nV kombinaci s Fubiniovou větou může Morerova věta prokázat holomorfnost funkcí, které lze vyjádřit jako integrál holomorfních funkcí - například Gamma funkce\n\n\n"}
{"id": "177961", "url": "https://cs.wikipedia.org/wiki?curid=177961", "title": "Emma Abbottová", "text": "Emma Abbottová\n\nEmma Abbottová (9. prosince 1850 v Chicagu – 5. ledna 1891 v Salt Lake City) byla americká sopranistka.\n\nZpívat začala poté, co její rodina ztratila veškerý majetek. Zpěv studovala u Wartelové, Sangiovanni a Delle Sedie; v New Yorku, na doporučení operní pěvkyně Clary Louise Kellogové byl jejím učitelem Achille Errani. Roku 1875 se vdala za Eugena Wetherella. Spolu založili a vedli \"Emma Abbott English Grand Opera Company\".\nPoprvé veřejně vystoupila v Royal Opera House v Covent Garden roku 1876 jako Marie v opeře \"Marie, dcera pluku\" Gaetana Donizettiho.\n"}
{"id": "177962", "url": "https://cs.wikipedia.org/wiki?curid=177962", "title": "Pchjongčchang", "text": "Pchjongčchang\n\nPchjongčchang (romanizováno \"Pyeongchang\", – \"Pchjŏngčchang-gun\") je jihokorejský okres v provincii Kangwon. V okrese k roku 2013 žilo 43 666 obyvatel. Nachází se v horách Tchebek ve vzdálenosti 180 km východně od Soulu.\n\nV okrese Pchjongčchang se nachází Lyžařské středisko Jongpchjong, kde se konají závody Světového poháru v alpském lyžování. V roce 2018 se zde konaly Zimní olympijské hry 2018 a Zimní paralympijské hry 2018.\n\nTerén je členitý, 84 % okresu pokrývají hory s průměrnou výškou 750 m n. m.\n\nVlastní město Pchjongčchang se rozkládá v nadmořské výšce kolem 300 m n. m., město Tegwalljong – hlavní dějiště zimních olympijských her v roce 2018 – se nachází ve výšce mezi 700-800 m n. m., ale některá letoviska v jeho katastru se nacházejí i ve výšce kolem 1000 m n. m. Tegwalljong má kontinentální podnebí s chladnými zimami a teplými léty.\n\nU příležitosti olympijských her byla do roku 2018 vybudována vysokorychlostní vlaková trať pro rychlovlaky KTX s rychlostí 250 km/h, která zkrátí dobu cestování ze Soulu na 50 minut.\n\nJednou z hlavních ekonomických aktivit je turismus - turisté navštěvují jednak místní památky (buddhistický chrám Woldžongsa), jednak chodí na túry do okolního pohoří Tchebek − na blízkou horu Gariwangsan (1560 m) nebo do národního parku Chiaksan. Nejdůležitějším zdrojem příjmů jsou však zdejší lyžařská střediska.\n\nV roce 2013 se zde konaly Světové zimní hry speciálních olympiád (\"Special Olympics World Winter Games\").\n\nPchjongčchang neúspěšně kandidoval na Zimní olympijské hry v roce 2010 a 2014, v obou případech prohrál hlasování až v posledním kole (s Vancouverem, resp. Soči).\n\nDne 6. července 2011 na 103. zasedání Mezinárodního olympijského výboru v jihoafrickém Durbanu získal Pchjongčchang pořadatelství zimních olympijských a paralympijských her pro rok 2018, když porazil francouzské Annecy a německý Mnichov. Byly to třetí zimní olympijské hry pořádané ve východní Asii, po ZOH 1972 v Sapporu a ZOH 1998 v Naganu, oboje v Japonsku.\n\nToto středisko se nachází v katastru města Tegwalljong. Je to největší lyžařský a snowboardingový areál v Jižní Koreji. Zajímavostí je, že je přes prostředníka vlastněno Církví sjednocení, založenou kontroverzním \"prorokem\" Son-mjong Munem. Středisko hostilo v roce 2018 na ZOH soutěže v alpském lyžování.\n\nNachází se také v katastru Tegwalljongu. Rozhodnutí o stavbě padlo v roce 2003 a bylo dokončeno v roce 2013. Má 6 svahů pro lyžování a snowboarding. V roce 2012 bylo ovšem ohroženo bankrotem s roční ztrátou 55 milionů USD. Středisko hostilo v roce 2018 na ZOH soutěže v následujících objektech:\n\n\nV Alpensii se nacházela i olympijská vesnice.\n\nOkres se dělí na 1 město (up) a 7 okrsků (mjon).\n"}
{"id": "177963", "url": "https://cs.wikipedia.org/wiki?curid=177963", "title": "František Novotný", "text": "František Novotný\n\nJméno a příjmení František Novotný nosí více různých osobností:\n\n"}
{"id": "177964", "url": "https://cs.wikipedia.org/wiki?curid=177964", "title": "Jan Novotný", "text": "Jan Novotný\n\nJméno a příjmení Jan Novotný má více známých nositelů:\n\nJan Novotný (český boxer) *22. srpna 1986\n\n"}
{"id": "177965", "url": "https://cs.wikipedia.org/wiki?curid=177965", "title": "Vladimír Novotný", "text": "Vladimír Novotný\n\nJméno Vladimír Novotný má více známých nositelů:\n\n"}
{"id": "177967", "url": "https://cs.wikipedia.org/wiki?curid=177967", "title": "Náměstí Bohumila Hrabala", "text": "Náměstí Bohumila Hrabala\n\nNáměstí Bohumila Hrabala se nachází Praze-Libni v městské části Praha 8. Je pojmenováno podle spisovatele Bohumila Hrabala, který bydlel v dnes již neexistujícím domě v ulici Na hrázi, v místech dnešního „náměstí“, kde napsal řadu knih.\n\nProstranství vzniklo vybouráním kosodélníkového bloku stávající domovní zástavby při stavbě linky metra B, která byla přes Palmovku na Českomoravskou prodloužena 22. listopadu 1990. Jedná se v podstatě jen o areál autobusového terminálu na stropě vestibulu a technologických prostor stanice metra Palmovka, obklopené ulicemi Na Žertvách, Ronkova, Na hrázi a Ludmilina, k nimž jsou také přiřazeny adresy domů v okolí náměstí. Autobusové stanoviště meziměstské dopravy bylo opuštěno po prodloužení metra na Černý Most a změněno v parkoviště, další městské linky byly zkráceny ke stanici Letňany, takže z původně frekventovaného dopravního terminálu se stalo předimenzované zanedbané místo. Stěna objektu stanice metra směrem do ulice Na hrázi nese název Hrabalova zeď. Na druhé straně, směrem k ulici Na Žertvách, se v linii někdejší Rakouské severozápadní dráhy nachází mírný val.\n\nNázev „náměstí Bohumila Hrabala“ dostalo prostranství v roce 1999, tedy druhý rok po spisovatelově úmrtí.\n\nPojmenování náměstí si vysnil sám spisovatel: „Vladimír to byl, který mne naučil nelitovat všeho toho, co se právě bourá, co odchází, naopak Vladimír mne vodil nejraději tam, kde buldozery drtily staré stěny baráčků a celých bloků. Vladimír to byl, kdo mne naučil milovat všechny ty devastace a demolice. S rozkoší i dnes postávám v Libni a dívám se, jak odchází všechno to staré a zteřelé, i dnes rád zajdu na svůj dvorek Na hrázi 24. Dvorek je zarostlý, moje okna jsou rozbitá, když nahlédnu tam, kde jsem byl šťasten celé čvrtstoletí, s uspokojením zjistím, že podlaha je zteřelá, stěny mokré a sesuté, že už tady nikdo nebydlí a ani bydlet nemůže. Vycházím z veřejí mého bývalého bytu, otevírám dveře prádelny, jsou tam pořád necky, ve kterých jsme se koupávali. Zmizela dlouhá dílna s maličko šikmou střechou, na kterou jsem vynášel židli, jíž jsem přiřízl nohy tak, abych na ni mohl dát psací mašinu Perkeo a ve slunci psát ty moje texty. (…) Vycházím na ulici a tam, kam na Hráz ústila ulice Bratrská, bývalo malounké náměstíčko, o kterém jsem říkal Vladimírovi se smíchem, až budu slavný, tak tady bude náměstí Bohumila Hrabala. Ale dnes tady pracuje buldozer a s velikou chutí pustoší domečky, dílničky, teď padá i maličký domek s okénky na to moje náměstíčko a já jsem šťasten, že jsem u toho, že tohle vidím, že mohu vejít do srdce toho zbořeniště, které nikdo nehlídá, a s jistou perverzitou mohu vychutnávat okamžik sladké apokalypsy pádu staré Libně, ke které mám vzpomínkou klíč ke kráse, jíž jsem žil a budu žít až do té doby, než budu zasypán časem tak, jak byl zasypán židovský hřbitov a ta střecha dílny, na které jsem ve slunci psával ty moje texty.“\n\nV letech 2006 a 2007 se objevil záměr zástavby prostranství komerční budovou One Galerie – Palmovka Residence.\n"}
{"id": "177969", "url": "https://cs.wikipedia.org/wiki?curid=177969", "title": "Museo dell'Opera del Duomo (Florencie)", "text": "Museo dell'Opera del Duomo (Florencie)\n\nMuseo dell´Opera del Duomo uchovává umělecká díla nejen ze Santa Maria del Fiore, baptisteria a zvonice.\n\nMuseum se nachází ve Florencii, na Piazza del Duomo.\nMuzeum bylo otevřeno roku 1891. Důvodem pro jeho zřízení byla snaha zpřístupnit veřejnosti zpěvácké tribuny Luccy della Robbia a Donatella. Postupem času se sbírka rozrůstala o další předměty: sochy, malby, nástroje a dokumentaci. Expozice byla před časem přestavěna do nové podoby.\n\nV muzeu jsou uloženy originální pozlacené panely z dveří baptisteria Lorenza Ghiberti, každý o rozměru 80 krát 80 centimetrů.\n\n- 1. Vyhnání Adama a Evy z ráje\n- *2. Zabití Abela Kainem\n- *3. Obětování Noaha\n- *4. Obětování Izáka\n- *5. Jakub a Ezaus\n- *6. Prodání Josefa do otroctví\n- *7. Mojžíš obdržel 10 přikázání\n- *8. Pád Jericha\n- *9. Davidova bitva\n- *10. Šalamoun a královna ze Sáby\n\nObě tribuny byly odstraněny před svatbou Ferdinanda de´Medici a Violanty Bavorské.\n\n"}
{"id": "177970", "url": "https://cs.wikipedia.org/wiki?curid=177970", "title": "William Henry", "text": "William Henry\n\nHistorie zná několik osobností se jménem William Henry:\n\n\nAngličtí králové:\n\nPojmenování místa:\n"}
{"id": "177971", "url": "https://cs.wikipedia.org/wiki?curid=177971", "title": "William Henry (chemik)", "text": "William Henry (chemik)\n\nWilliam Henry (12. prosince 1775 – 2. září 1836) byl anglický chemik.\n\nNarodil se v Manchesteru do rodiny lékárníka \"Thomase Henryho\". Už jeho otec se zabýval chemií a psal chemické spisy. V roce 1795 začal studovat lékařství na universitě v Edinburghu a v roce 1807 tuto školu úspěšně absolvoval. Kvůli nepevnému zdraví ale zanechal doktorské praxe a začal se plně věnovat chemickému bádání. Veskrze se věnoval studiu plynů. Své pokusy publikoval ve vědeckém časopise Královské učené společnosti: \"The Philosophical Transactions of the Royal Society\". V článku z roku 1803 psal o množství plynu rozpuštěném ve vodě při různých teplotách a tlacích. Jeho závěry jsou dnes známy jako Henryho zákon. V dalších pracích se věnoval analýze plynů. Zejména zkoumal složení důlních plynů, svítiplynu a pátral po složení kyseliny chlorovodíkové, amoniaku a močoviny. Prokázal, stejně jako Dalton, že uhlík a vodík se slučují v přesném poměru. V té době již řada prvků byla známá (uhlík, síra, cín, měď, některé plyny a drahé kovy, atd. viz Použitá literatura), ale je důležité mít na paměti, že v této době se teprve rodily základy chemie, jak ji známe dnes. Mendělejev formuloval svůj zákon až v roce 1869.\n\nHenryho zajímaly také desinfekční účinky plamene a v roce 1831, kdy vypukla epidemie cholery, sterilizoval oblečení tímto způsobem.\n\nJeho dílo z roku 1799 \"Základy experimentální chemie\" bylo ve své době tak populární, že se dočkalo 11 vydání během 30 let. Vzniklo na základě jeho přednášek z předchozích dvou let. V roce 1840 se toto dílo dočkalo dokonce japonského překladu (舎密開宗, Seimikaisō) od Utagawa Yoan v rámci hnutí západních studií „Rangaku“.\n\nWilliam Henry zemřel v Pendlebury, které leží poblíž Manchesteru.\n\n\n"}
{"id": "177972", "url": "https://cs.wikipedia.org/wiki?curid=177972", "title": "Petr Vok z Rožmberka", "text": "Petr Vok z Rožmberka\n\nPetr Vok z Rožmberka (; 1. října 1539 Český Krumlov – 6. listopadu 1611 Třeboň) byl český politik a představitel českých stavů ze šlechtického rodu Rožmberků. V nábožensky citlivém českém předbělohorském prostředí patřil k předním představitelům protestantské stavovské většiny.\n\nByl synem vladaře rožmberského domu Jošta III. z Rožmberka a jeho druhé manželky Anny z Rogendorfu. Pouhých čtrnáct dní po jeho narození jeho otec zemřel a poručníkem se stal nejdříve jeho strýc Petr V. z Rožmberka a později Albrecht z Gutštejna, Oldřich Holický ze Šternberka a Jeroným Šlik. Vzdělání se mu dostalo od domácích učitelů na zámku v Českém Krumlově.\n\nPo dosažení dospělosti žil dlouho ve stínu svého staršího bratra Viléma. Na rozdíl od svého staršího bratra, který byl celý život katolíkem, se Petr Vok stal v mládí novoutrakvistou a později členem Jednoty bratrské. Po Vilémově smrti zdědil rožmberské dominium. Hrozícímu hospodářskému kolapsu způsobenému obrovskými dluhy zabránil prodejem podstatné části dominia. V roce 1609 patřil k vůdcům protestantské stavovské většiny, která dosáhla vydání Rudolfova majestátu. Při vpádu pasovských v roce 1611 obětoval rožmberský rodinný poklad, aby umožnil vyplacení pasovského vojska a zabránil tak dalšímu pustošení země.\n\nOženil se až ve čtyřiceti letech s mnohem mladší Kateřinou z Ludanic. Po z počátku idylickém manželství, kdy mladičká Kateřina velmi oceňovala pozornost, kterou jí stárnoucí Petr Vok věnoval, se brzy objevily první manželské neshody, ve kterých svou roli hrálo i postupující psychické onemocnění Kateřiny. Z manželství se nenarodil žádný potomek a Petr Vok se tak stal posledním členem svého rodu. Zemřel v roce 1611 a byl pochován v rožmberské hrobce v klášteře ve Vyšším Brodě. Protože krátce po jeho smrti zemřel i jeho synovec Jan Zrinský ze Serynu stali se dědici celého rožmberského dominia Švamberkové. Petr Vok se stal předmětem legendy a po své smrti se proměnil ve vzor štědrého dobrodince a příkladného renesančního kavalíra. V obecném povědomí je Petr Vok vnímám především jako roztomilý prostopášník.\n\nNarodil se 1. října 1539 na hradu v Českém Krumlově jako syn vladaře rožmberského domu Jošta III. z Rožmberka a jeho druhé manželky Anny z Rogendorfu. Jako projev těsných svazků s předešlými pokoleními dostal v rožmberském rodě nezvyklé ztrojené jméno \"Petr Vok Volf\". Zatímco první dvě jména připomínala jeho příbuzné po meči (strýce Petra V. a děda Voka II.), třetí jméno odkazovalo na děda z matčiny strany Volfa z Rogendorfu. Už o čtrnáct dní později se stal polovičním sirotkem, když 15. října 1539 jeho otec zemřel. Dne 22. října 1539 byl Petr Vok v Českém Krumlově pokřtěn a jeho kmotrem se stal rodinný přítel Albrecht z Gutštejna.\n\nPo smrti Jošta z Rožmberka se ujal vladařství nad rožmberským dominiem i poručnictví strýc sirotků Petr V. z Rožmberka. Ač byl poručník plný dobrých úmyslů ve prospěch osiřelých synovců a neteří, brzy docházelo k neshodám mezi ním a ovdovělou Annou z Rogendorfu. Výsledkem více než rok trvajících konfliktů se stala dohoda, podle které musel Petr z Rožmberka vyplatit vdově její věno zvýšené na částku 9000 zlatých rýnských. Anna se poté musela odstěhovat z rožmberských panství a ztratila také jakýkoliv vliv na výchovu svých dětí.\n\nProtože Petr z Rožmberka se sám nemohl ujmout výchovy dětí, musel najít nějaké jiné řešení. Zatímco šestiletého Viléma strýc poslal nejdříve do školy v Mladé Boleslavi a později v Pasově, ostatní sourozenci (včetně tříletého Petra Voka) našli útočiště v Jindřichově Hradci u tety Anny Rožmberské z Hradce, vdovy po Jindřichovi VII. z Rožmberka.\n\nDne 6. listopadu 1545 Petr z Rožmberka zemřel. Díky jeho šetrnosti se v době jeho vladařství podařilo zbavit rožmberské dominium většiny dluhů a dokonce našetřit i větší sumu v hotovosti. Pro své synovce začal také stavět palác na Pražském hradě. Ještě před smrtí ustanovil poručníky rožmberských sirotků Albrechta z Gutštejna, Oldřicha Holického ze Šternberka a Jeronýma Šlika. Zásluhou poručníků (především Albrechta z Gutštejna) byly obnoveny narušené rodinné vztahy a Anna z Rogendorfu se mohla vrátit do Českého Krumlova, kde se mohla ujmout péče o své děti, které se vrátily z Jindřichova Hradce. Zatímco Vilém dále zůstával na škole v Pasově. Poručníci se mezitím svědomitě starali o rozmnožení rožmberského majetku. Postupně přikoupili panství Lhenice, městečko Planá nad Lužnicí s několika vesnicemi v okolí Tábora, panství Želeč, Drslavice a snad ještě za jejich správy byla dohodnuta i koupě panství Vimperk od Jáchyma z Hradce.\n\nNa rozdíl od svého staršího bratra dostalo se Petru Vokovi základům vzdělání u domácího učitele na zámku v Českém Krumlově. Jeho učitelem se stal profesor pražské univerzity Gabriel Svěchin z Paumberka. Pod jeho vedením existovala v Českém Krumlově v letech 1547–1551 šlechtická zámecká škola, kde se kromě Petra Voka z Rožmberka vzdělávali i jeho příbuzní Ferdinand a Jan Fridrich Hoffmannové z Grünpüchlu, Kavkové z Říčan a Šlejnicové ze Šlejnic. Vyučovalo se zde především čtení a psaní v češtině a také základům náboženství. Se svými šlechtickými spolužáky pak mohl Petr Vok procvičovat němčinu. O své školní úspěchy a nově nabyté dovednosti se často dělil v dopisech svému staršímu bratrovi do Pasova.\n\nV roce 1551 odešel z rožmberských služeb Gabriel Svěchin z Paumberka a bylo potřeba najít pro Petra Voka nového učitele. Tím se na doporučení Jáchyma z Hradce stal Jan Makovský z Makové zvaný též \"Soběslavský\" či \"Aquarius\", který byl rožmberským poddaným. Což Petru Vokovi způsobilo určité problémy.\n\nPřesto zůstal Jan Makovský učitelem Petra Voka až do roku 1556. Nejmladší Rožmberk se učil především „literárnímu umění“, etice a latině. Přestože měl k výuce vytvořeny ty nejlepší podmínky a nepostrádal pravděpodobně i potřebné nadání, výsledky byly ovlivněny nedostatečným zájmem o hlubší vzdělání. V pozdějších letech své určité ledabylosti hořce litoval.\n\nS přibývajícím věkem se domácí prostředí začalo stávat Petru Vokovi těsným. Školní výuka jej nezajímala a rytířské dovednosti už přiměřeně ovládal. Starostlivost matky, která jej chtěla ochránit před „zlým světem“, jej naopak přiváděla k alespoň částečné snaze po osamostatnění, které měl představovat třeba i zisk vlastního pečetidla.\n\nSnahu po určitém osamostatnění svého mladšího bratra podporoval i Vilém z Rožmberka, a tak mu poskytl určité finanční prostředky pro vydržování nevelkého dvora v čele s hofmistrem Vítem Šmogerem ze Schmograu. Na rozdíl od staršího bratra Viléma, jehož „zrání“ bylo cílevědomě urychlováno, Petru Vokovi zůstala zachována časově neomezená možnost osvojit si aristokratické zvyky na habsburském dvoře. Na podzim roku 1557 se Petr Vok sblížil s Jiřím Arnoštem z Henneberka, který byl s Rožmberky spřízněn. Ten využil situace k nenápadné protestantské agitaci a v Petru Vokovi našel nejvděčnějšího posluchače. Využil jeho záliby v knihách a začal mu z Německa posílat evangelickou literaturu. Do konce 50. let jej získal pro protestantismus natolik, že zde je možné hledat počátek Vokova odpadu od katolictví.\n\nPřestože se Petr Vok nestal nijak horlivým luteránem, jeho příklon k luteránství se na veřejnosti neutajil. Komplikovalo mu to jeho snahu uchytit se na dvoře Ferdinanda I. Nechal se dokonce přemluvit k tomu, aby v průběhu říšského sněmu v Augsburgu přijal eucharistii katolickým způsobem, aby veřejně demonstroval svoji pravověrnost. Ale ani to nerozptýlilo pochybnosti o jeho náboženské orientaci, a tak se povýšení na císařského komorníka nedočkal. Poté, co Petr Vok pochopil, že naděje na kariéru v okolí císaře neexistuje, začal se orientovat na následníka trůnu Maxmiliána. Maxmilián byl Petrovi blízký i svou náboženskou nevyhraněností. V okolí následníka trůnu se mu dařilo vynikat nad šedivý průměr dvořanstva. Reprezentaci rodu podporoval i Vilém z Rožmberka, který Petru Vokovi poskytoval dostatek financí k zajištění úrovně hodné nejvýznamnějšího českého šlechtického rodu.\n\nPři volbě a následné korunovaci Maxmiliána II. na římského krále ve Frankfurtu nad Mohanem na podzim roku 1562 se Petr Vok sblížil s Vilémem Oranžským. Princ Oranžský chtěl využít Petra Voka k usnadnění proniknutí do blízkosti Maxmiliána II. a možná očekával, že i v budoucnosti by mohl Rožmberk působit jako prostředník mezi nizozemskou šlechtou, českými stavy a budoucím císařem Maxmiliánem. Tehdy se zrodila myšlenka pozvat Petra Voka do Nizozemí.\n\nNa cestu se vydal 8. prosince 1562 v doprovodu Václava Holického ze Šternberka, Václava Říčanského z Říčan, Davida Ungnada ze Suneku a několika dalších osob. Během prosince projeli Německem (čtyři dny strávil v Kolíně nad Rýnem) a 28. prosince dorazili do Cách, odkud pokračoval do Maastrichtu. Poslední den roku pak strávili v Lutychu. Počátkem ledna pokračovali dále na území nizozemských provincií. Kromě Viléma Oranžského jej přijali i další významní nizozemští představitelé Lamoraal Egmont a Charles de Berlaymont.\n\nPři své cestě si Petr Vok počínal jako turista dychtící po co největším počtu zážitků. Během cesty se na vlastní oči přesvědčil o vyspělosti Nizozemí. Fascinovala jej především lidnatost zdejších měst, která patřila k největším v Evropě, ale i čilý obchodní ruch. Petr Vok utrácel během pobytu velké částky peněz za obrazy a knihy. Na jejich přepravu zakoupil dokonce speciální přepravní truhlu.\n\nNa přelomu ledna a a února se Petr Vok vydal na dvoutýdenní návštěvu Anglie. Díky doporučení Viléma Oranžského se jej ujali angličtí lordi a 31. ledna 1563 jej dokonce přijala anglická královna Alžběta I. Na rozloučenou mu věnovali angličtí lordi smečku ušlechtilých ohařů, kterou si přivezl domů a kterou mu později na honech záviděli mnozí čeští šlechtici. Zpáteční cesta z Anglie se neobešla bez komplikací a lodi, na které plul, hrozilo ztroskotání.\n\nPetr Vok původně plánoval, že se z cesty vrátí do dvou měsíců, ale cesta se více než dvojnásobně protáhla a umožnila mu důkladné poznání nizozemských provincií. Do Českého Krumlova se tak vrátil až 22. dubna 1563. Během cesty si Petr Vok psal podrobné poznámky, ze kterých později vznikl dokumentárně cenný cestovní deník \"Die niderlendische raiss\", který umožňuje sledovat jeho putování a zážitky den za dnem. Během cesty si všestranně rozšířil své obzory počínaje hospodářskými a technickými záležitostmi a konče náboženskými postoji. I po návratu ze své kavalírské cesty zůstával Petr Vok ve spojení s významnými představiteli nizozemských provincií. Skutečným agentem nizozemským stavů, který by pravidelně informoval o dění na habsburském dvoře se pravděpodobně nikdy nestal.\n\nBrzy poté, na základě dohody ze dne 14. září 1565, postoupil Vilém tři svá panství svému mladšímu bratrovi Petru Vokovi, aby se mohl osamostatnit. Jednalo se o hrad Choustník s městem Soběslaví, tvrz Želeč a panství Vimperk. I přes oddělení zůstávala zmíněná panství součástí rožmberského dominia a v otázkách náboženské správy, ale i jejich případného prodeje zůstalo Vilémovi rozhodující slovo. Zároveň se ale Vilém zavázal odvádět daně i z postoupených panství.\n\nZa své sídlo si Petr Vok zvolil Vimperk, protože na něm došlo v polovině 16. století alespoň k částečným opravám. Zbývající hrady na postoupených panství byly ponuré gotické pevnosti, které nemohly uspokojit nároky renesančního životního stylu. Odlehlost panství, ale i omezení stanovená bratrem Vilémem přestávala Petru Vokovi vyhovovat. Proto v červnu 1569 zakoupil od Kryštofa II. ze Švamberka bechyňské panství a na podzim téhož roku dům na Starém městě pražském. Přestože 23 750 kop českých grošů za bechyňské panství celkově zaplatil až v roce 1577, jako své sídlo si zvolil Bechyni okamžitě. Během následujících let se z bechyňského hradu stal zásluhou Petra Voka jeden z nejskvostnějších renesančních zámků v Čechách. Interiér zámku vyzdobil malíř Gabriel Blonde.\n\nPetr Vok vedl na bechyňském zámku okázalý způsob života, ke kterému patřily i časté bujaré pijácké zábavy. Jen v letech 1573–1576 hostila bechyňská rezidence více než 100 představitelů 80 různých šlechtických rodů, kteří se zde účastnili pijáckých zábav. Kromě šlechticů se zábav účastnili rožmberští úředníci, měšťané a někdy dokonce i církevní hodnostáři. Obklopen nejen šlechtici, ale i mladými ženami bavil se Petr Vok tak, že jej jeho přátelé před takovým způsobem života varovali a doporučovali mu brzký sňatek.\n\nBěhem let se zadlužení Petra Voka zhoršilo natolik, že v první polovině 70. let 16. století dosáhlo 180 000 kop míšeňských grošů, což znamenalo skoro čtyřnásobek hodnoty bechyňského panství. Věřitelé postupně ztratili důvěru ve schopnost Petra Voka své dluhy splácet, a proto si vyžádali vydání zatykačů, které jim umožňovaly se jej zmocnit a uvěznit jej na tak dlouho, dokud jejich pohledávky nebudou uspokojeny. Zatímco na vlastních statcích mu nehrozilo téměř žádné nebezpečí, pobyt na cizích panstvích a především v Praze představoval značné riziko. Vzhledem k tomu, že zatykače platily ještě v roce 1575, nemohl se také zúčastnit důležitého zemského sněmu, který jednal o přijetí České konfese.\n\nPetr Vok si uvědomoval, že tíživou situaci nebude schopen sám vyřešit. Obrátil se proto s žádostí o pomoc na svého staršího bratra. Vilém mu však poskytnout půjčku odmítl a zdůvodnil to především vlastními finančními problémy. Argumentoval ale i Vokovým nedbalým hospodařením, které způsobilo jeho problémy. Námitky mířily také proti bujarému způsobu života na Vokově dvoře. Zazněla od něho i hrozba, že by mohl Vokovi odebrat dříve svěřené statky.\n\nDalší tlak věřitelů v průběhu roku 1574 způsobil, že se Petr Vok znovu pokorně obrátil na svého bratra s žádostí o pomoc, ve které mu tentokrát sliboval i uspořádání svých hospodářských a rodinných záležitostí, a také to, že bude Vilémovi oddaným a věrným služebníkem. Vilém pochopitelně nestál o bratrův úpadek, který by vrhl stín na celý rožmberský rod. Poté, co se přesvědčil, že slova o nápravě jsou míněna vážně, zakročil v jeho prospěch. Využil přitom své autority, která dokázala zklidnit nedočkavé věřitele. Vilémův zákrok znamenal pro Petra Voka záchranu. Poučen z minulosti využil svých schopností a začal se věnovat správě svých panství. Po roce 1575 se tak začaly dostavovat první hospodářské úspěchy. Podařilo se mu uspokojit nejdotěrnější věřitele a snížit zadluženost na přijatelnou úroveň.\n\nRostoucí zadlužení Petra Voka a nesnáze z toho vyplývající vedly ke snaze řešit finanční problémy tvrdým postupem k poddaným. Ten byl ještě znásoben bezohledností některých jeho úředníků jako byl např. bechyňský hejtman Jan Lažický z Písnice. Napětí mezi „zámkem a podzámčím“ narostlo do takové míry, že můžeme mluvit o spiknutí. Spiklenci začali připravovat zabití želečského hejtmana Kryštofa Srbického ze Zálezl a Vokova dvořana Jindřicha Lapáčka ze Rzavého. Jejich nenávist se však postupně nespokojila jen s nižšími šlechtici, ale směřovala přímo proti Petru Vokovi. Na počátku spiknutí stála vzpoura několika poddaných z Dobronic u Bechyně proti ponižujícímu zacházení ze strany Jindřicha Lapáčka. Vzbouřenci se dokonce pokusili Lapáčka dvakrát zabít. Petr Vok se ve sporu postavil na stranu svého dvořana a podezřelé osoby nechal přísně potrestal. Dne 4. února 1569 se u Soběslavi konala poprava tří vzbouřenců. Tvrdé tresty měly zastrašit ostatní vzbouřence, ale měly spíše opačný dopad. Během února se vzbouřenci dohodli na způsobu jakým pomstu provedou. Vůdcem vzbouřenců se stal rybníkářský hejtman Ondra Borák, který měl mezi rybníkaři výjimečné postavení. Při práci na rybníku Hrbově se padesát rybníkářů rozhodlo vyhlásit Petru Vokovi nepřátelství a rozšířit po cestách opovědní listy. Spiklenci střídavě hlídali na sedmi místech kolem třech hlavních lokalit, kde se zdržoval Petr Vok (Želeč, Soběslav, Bechyně).\n\nJednotlivé skupiny rybníkářů byly velmi dobře vyzbrojeny. Podle pozdějších svědectví nechyběly mezi jejich výzbrojí ručnice, sekery, šavle či palice. Spiklenci tak představovali pro každého šlechtice skutečné nebezpečí. Petr Vok se začal vydávat na cesty jen s nejvyšší obezřetností. Zároveň vystupňoval pronásledování rybníkářů i všech dalších podezřelých osob. Využil k tomu i své funkce hejtmana Bechyňského kraje. Střet mezi oběma stranami nabyl existenční povahy. Petr Vok využil toho, že jej spiklenci sami včas varovali a podařilo se mu nástrahám uniknout. Při pronásledování spiklenců využil nejen svých, ale i bratrových úředníků. Podporu přitom našel nejen u jiných šlechtických rodů, ale i u královských měst. Tak rozsáhlá „policejní akce“ neměla v českých zemích v druhé polovině 16. století obdoby. Na popravišti postupně skončili všichni spiklenci, kteří byli dopadeni a při mučení usvědčeni. Množství popravených prý bylo takové, že jejich hlavami by Petr Vok naplnil jednu truhlici. Ačkoliv se mu během osmi let podařilo úspěšně rozprášit tábor vzbouřenců, jejich vůdce, rybníkářského hejtmana Ondru Boráka, se mu však dopadnout nepovedlo. V nelítostném boji o svou záchranu odkryl Petr Vok jednu ze svých nejtemnějších stránek.\n\nBujarý mládenecký život zanechal následky na zdraví Petra Voka. Už od mládí jej sužoval kámen v močovém měchýři, který mu velmi znepříjemňoval jízdu na koni. Špatná životospráva pak způsobovala. že se přidávaly další zdravotní problémy. Na jaře roku 1577 se jeho zdravotní stav zhoršil natolik, že rozhodl zvolit lázeňskou léčbu v Dobré Vodě na Novohradsku. Kromě v té době běžných léčebných kúr mu lékař nařídil omezení v jídle a pití a také pohlavní zdrženlivost. Po skončení kúry se Petr Vok vrátil na Bechyni zotaven, ale zároveň si uvědomil, že bujaré mládí nenávratně skončilo.\n\nTeprve s blížící se čtyřicítkou se Petr Vok začínal pomalu vzdávat bezstarostného mládeneckého života a začal uvažovat o sňatku. Jeho vyvolenou se stala Kateřina z Ludanic. Svatbu pomáhal domlouvat i Petrův starší bratr Vilém. Protože Vilém z Rožmberka se z žádného ze svých dosavadních třech sňatků nedočkal dědice, vymínil si, že pokud se Petru Vokovi narodí syn, bude mu v osmi letech svěřen do výchovy. Dne 9. dubna 1579 byla v Praze uzavřena svatební smlouva a mohly začít přípravy ke svatbě.\n\nSnoubenci se poprvé blíže poznali v září 1579 na svatbě Anny z Hradce s Oldřichem Felixem Popelem z Lobkovic. Petr Vok zde oficiálně zastupoval císaře Rudolfa II. a mohl se své nastávající představit jako významný a mocný šlechtic. Jejich vlastní svatba pak proběhla 14. února 1580 na zámku v Bechyni. Sňatek ve svých verších oslavil německý básník Jan Frederus. Novomanžele spojovalo i to, že oba v dětství osiřeli a oba byli posledními příslušníky svého rodu. Brzy po sňatku propukl spor o ludanické dědictví. Petr Vok obvinil Kateřininy poručníky Hynka Brtnického z Valdštejna, že nevydal Kateřině truhly se stříbrem, a Zachariáše z Hradce z nezodpovědné správy sirotčího majetku. Situaci komplikovalo to, že oba šlechtici zastávali nejdůležitější moravské úřady (Zachariáš z Hradce byl moravským nejvyšším komorníkem a místodržícím moravským zemským hejtmanem, Hynek Brtnický pak moravským nejvyšším sudím). Hlavní roli korunního svědka v připravovaném soudním sporu měl hrát Zdeněk Kavka z Říčan, dávný spojenec Viléma z Rožmberka a přítel Kateřinina otce Václava z Ludanic. Těsně před začátkem sporu byl ale Zdeněk Kavka zákeřně zavražděn. Z původně velkého ludanického dědictví tak nakonec přinesla Kateřina do manželství jen Helfštejnské panství s městem Lipníkem nad Bečvou.\n\nVelký věkový rozdíl, který byl mezi novomanžely (Kateřině bylo v době svatby pravděpodobně kolem 13 let a teprve dospívala v ženu) překonával s humorem a ke své novomanželce často přistupoval jako shovívavý otec. Po z počátku idylickém manželství, kdy mladičká Kateřina velmi oceňovala pozornost, kterou ji stárnoucí Petr Vok věnoval, se brzy objevily první manželské neshody. Svůj vliv zde měla i postupující psychické onemocnění Kateřiny. Podle svědectví současníků se i deset let po svatbě Kateřina chovala dětinsky a potměšile.\n\nV druhé polovině roku 1582 došlo k prudkému ochlazení vztahů mezi rožmberskými bratry. Petr Vok, který se již od roku 1562 hlásil k (novo)utrakvismu, se na základě dlouhého uvažování přiklonil k Jednotě bratrské. Samotný vstup do Jednoty bratrské se uskutečnil pod vedením horažďovického seniora Jakuba Velkého 30. listopadu 1582. Už dříve (pravděpodobně v září) na Bechyňský zámek povolal Matěje Hrona, aby zde zahájil bratrské bohoslužby a na jaře roku 1583 získal i stálého kazatele v osobě Jindřicha Daniela Švarce ze Semanína. Pravděpodobně pod jeho vlivem nechal Petr Vok vybudovat budovu bratrského sboru na bechyňském zámku, kterou postavil Baltazar Maggi z Arogna. Petr Vok, který nejdříve projevoval své bratrské přesvědčení především na vlastních panstvích se v roce 1587 odhodlal k okázalé demonstraci své nové víry. V květnu přijímal Večeři Páně od bratrských kněží při návštěvě Mladé Boleslavi a v září se podobně prezentoval i na Moravě v Lipníku nad Bečvou.\n\nSvým jednáním působil Petr Vok velké komplikace svému staršímu bratru, který stál v čele zemské vlády v Čechách, kde byla Jednota bratrská na základě královských mandátů zakázána. Pobouřený Vilém pohrozil svému mladšímu bratrovi majetkovým postihem a vzkázal mu, že svěřená panství mu může kdykoliv odebrat. Roztržka obou bratří byla tak výrazná, že když se Vilém z Rožmberka v lednu 1587 počtvrté ženil, Petr Vok mu ani nepřijel na svatbu. Brzy ale přerostla rámec rožmberského rodu a projevovala se i ve veřejném životě, obzvláště ve vztazích mezi katolickou a bratrskou šlechtou, kde oba bratři stáli na proti sobě. V roce 1588 snad Vilém dokonce uvažoval i o vydědění mladšího bratra.\n\nNa přelomu 80. a 90. let 16. století se začal postupně zhoršovat zdravotní stav Viléma z Rožmberka. V souvislosti s tím se o snížení napětí mezi oběma bratry snažila jak jejich sestra Eva, která zprostředkovala jejich setkání v létě roku 1589, tak i Vilémův hofmistr Jáchym Metych z Čečova. Petr Vok se v této době snažil, aby žádným způsobem nevyvolal hněv svého staršího bratra a když Vilém v květnu 1592 naposledy přijel do Prahy, připravil mu velkolepé uvítání. Vilém tak přes všechny vzájemné rozpory nepřikročil k vydědění svého mladšího bratra a po Vilémově smrti 31. srpna 1592 se Petr Vok stal posledním vladařem domu rožmberského. V letech 1593–1597 nechal Petr Vok svému staršímu bratrovi v českokrumlovském kostele sv. Víta postavit nádherné mauzoleum z červeného mramoru od sochaře Jiřího Bendla.\n\nBezprostředně po převzetí dominia Petr Vok vědomě navázal na Vilémovo vladařství. Bez nejmenších námitek uznal jeho odkazy, především v zaopatření jeho vdovy Polyxeny. Vyplatil ji věno ve výši 25 000 kop a přidal k tomu i polovinu klenotů, stříbrného nádobí, ozdob a jiných cenností z Rožmberského paláce v Praze.\n\nSpolu se staršími dluhy Petra Voka přesahovalo celkové zadlužení astronomickou částku 1 000 000 míšeňských kop (z toho 155 000 kop činily starší dluhy Petra Voka). Za hospodářskými obtížemi se skrývaly především obrovské náklady na Vilémovu politickou kariéru a reprezentaci, které výnos z rožmberského dominia nestačil pokrýt.\n\nAby alespoň na čas unikl věřitelům, formálně převedl Petr Vok po Vilémově smrti většinu svého majetku na svou manželku Kateřinu z Ludanic. Přesto se však brzy musel odhodlat k radikálnějšímu řešení a začít vzniklou situaci řešit postupným odprodejem některých panství. V roce 1593 tak odprodal panství Helfštýn s Lipníkem nad Bečvou Hynkovi Bruntálskému z Vrbna, panství Helfenburk s Bavorovem městu Prachatice a panství Miličín Španovským z Lisé. Za prodané statky utržil asi 220 000 kop grošů míšeňských, což na splacení všech dluhů nestačilo.\n\nNa podzim roku 1593 přerostly pohraniční střety na habsbursko–osmanské hranici v otevřenou válku. České stavy schválily svolání zemské hotovosti k protitureckému tažení. Velitelem vojska se měl stát nejvyšší purkrabí Adam II. z Hradce, ale císař Rudolf si přál, aby spíše řídil správu Čech. Protože funkce byla spojená s nutností financování vojska v době, kdy se přechodně nedostávaly peníze od císaře či stavů, připadali v úvahu jen zámožní šlechtici. Mezi hlavní kandidáty tak patřili především Petr Vok z Rožmberka, Jan z Valdštejna a Jiří Bořita z Martinic. Adam z Hradce postupně získal i ostatní místodržící pro svého stýce Petra Voka. Přes snahy některých katolických představitelů o Vokovu diskreditaci (vadilo především jeho nekatolické vyznání) císař Rudolf jeho jmenování schválil. Petr Vok zatím spíše hledal argumenty proto, aby jmenování mohl odmítnout. V dopise Adamovi z Hradce si stěžoval na \"nedostatek zdraví, paměti a zraku\". Uváděl také, že je zatížen velkými dluhy, a proto jen těžce získává nové půjčky.\n\nI přesto Adam z Hradce pokračoval ve svém přesvědčování. Důraz kladl především na to, že přijetí generálské hodnosti by zvýšilo Petrovu společenskou autoritu a zároveň během doby, kdy by se zabýval obranou země, by byl chráněn před svými věřiteli. Petr Vok se nakonec nechal přesvědčit a na konci srpna začal s přípravami k tažení. Na rožmberských panstvích se shromáždilo asi 1500 rožmberských ozbrojenců, kteří tak tvořili téměř desetinu českého vojska. Z Českého Krumlova vyrazil Petr Vok se svými oddíly 5. září. Při přehlídce ve Znojmě, kde se shromáždilo české vojsko, dosáhlo velikosti 15 500 pěších vojáků a 2000 jezdců. Výzbroj většiny vojáků však byla nedostatečná a také jejich výcvik byl nedokonalý. Zemská hotovost tak obvykle mohla sloužit jen jako rezerva účinnějších profesionálních žoldnéřských vojsk.\n\nProblémy způsobovalo i určení vojenské výpravy, která měla být zásadně určena k obraně zemí České koruny a jen výjimečně měla překročit hranice do Uher. Rozhodování ztěžovala Petru Vokovi i nepřehledná situace. Původně chtěl dodržet plánovaný pochod na Prešpurk a Komárno, ale po porážce arciknížete Matyáše od Turků a jeho ústupu do Rakouska a poté, co se vzdala pevnost Ráb, na něj naléhal jak Matyáš, tak i císař Rudolf II. a čeští místodržitelé, aby se vydal k Vídni. Petr Vok žádal z Prahy jasné instrukce, protože nehodlal nést odpovědnost za změnu, kterou ještě nedávno čeští nejvyšší úředníci odmítali. Požadovanou jednoznačnou instrukci sice nedostal, ale bylo mu sděleno, že se má řídit Matyášovými pokyny. Zemská hotovost se tedy vydala k Vídni, odkud pokračovala k Prešpurku. Do žádných bojů ale nezasáhla, protože kvůli blížící se zimě Turci přerušili obléhání Komárna a vrátili se do zimních táborů.\n\nKonečně 3. listopadu 1594 bylo české vojsko rozpuštěno. Část viny za neúspěšnou výpravu byla kladena Petru Vokovi z Rožmberka. Přes celkový neúspěch vojenské kampaně mělo pro Petra Voka turecké tažení velký význam. Získané zkušenosti totiž využil při programu systematického vyzbrojování svého dominia, které se tak mělo stát schopným ubránit se nejen proti útokům zvenčí, ale i proti vnitřním nepřátelům. V následujících letech věnoval velké finanční částky na zajištění moderní výzbroje a výstroje pro nejméně 2000 vojáků a také na vybudování moderního dělostřelectva, které hrálo ve válečných konfliktech stále důležitější roli. Také Třeboň nechal přestavět v takřka nedobytnou pevnost.\n\nZ tureckého tažení se Petr Vok vrátil do Třeboně 11. listopadu 1594. Během tažení u jeho manželky Kateřiny opětovně propukla její psychická porucha. Po návratu z tažení se tak setkal na místo s manželkou spíše s lidskou troskou. Petr Vok se proto postaral, aby zbývající léta svého života Kateřina prožila v důstojném prostředí a zabezpečil jí početný fraucimor, pro jehož příslušnice bylo soužití s psychicky nemocnou Kateřinou leckdy složité. Zároveň se Petr Vok rozloučil se svou představou, že dominium zachraňuje pro svou manželku a v prosinci 1595 převzal zpět veškeré rožmberské jmění a rozhodl pro jiného dědice. Novým dědicem rožmberského rodu se měl stát jeho synovec Jan Zrinský ze Serynu.\n\nAby dále snížil úvěrové zatížení dominia pokračoval Petr Vok v odprodejích statků. V roce 1594 odprodal vesnice v okolí Soběslavi a Tábora různým rytířským rodům a následujícího rodu prodal Deštnou Vilému Rutovi. Začal také po částech rozprodávat choustnické panství (ponechal si z něho jen město Soběslav, které připojil k Třeboňsku). V roce 1596 prodal i Bechyni se Želčí Adamovi ze Šternberka za 118 000 kop grošů. Východní část strážského panství prodal Adamovi z Hradce za 26 000 kop. V roce 1599 koupil pasovský biskup Leopold rakouský Haslach za 10 000 kop a téhož roku Petr Vok prodal se značnou ztrátou Rychleby a Silberberk za pouhých 15 000 kop. Brzy poté změnil majitele i Vimperk, který koupil Volf Novohradský z Kolovrat. Jen v letech 1592–1599 tak prodejem panství získala rožmberská komora více než 500 000 kop grošů. Přesto však stále zůstával dluh převyšující 400 000 kop.\n\nI v době vrcholné finanční krize Petr Vok z Rožmberka nezanedbával reprezentaci rodu. V letech 1590–1602 tak rožmberská komora vydala za nákup různých klenotů částku necelých 21 000 kop grošů českých a za oblečení (z něhož část tvořily služebnické livreje) 39 500 kop grošů českých. V roce 1596 si pak nechal v Itálii pořídit stříbrné manželské postele, za jejichž látkové obestření ze zlata a stříbra krumplovaného drahým kamením a perlami zaplatil 2200 kop grošů míšeňských. V té době také na českokrumlovském dvoře obklopovalo Petra Voka 180–200 dvorských osob, což bylo o více než 40 osob více než kolik jich o čtyřicet let dříve působilo na dvoře jeho staršího bratra Viléma.\n\nDne 22. června 1601 zemřela po delší nemoci manželka Petra Voka Kateřina z Ludanic. Po její smrti bylo její tělo tři dny vystaveno na třeboňském zámku. Pohřbena byla na konci března následujícího roku v rodinné rožmberské hrobce ve Vyšebrodském klášteře. Po smrti Kateřiny z Ludanic zaujala výsadní postavení mezi dvorními dámami Zuzana pocházející z rytířského rodu Vojířů Sasků z Vacovic. Kateřinina smrt znamenala, že Petr Vok přestal kalkulovat s tím, že zachraňuje dominium pro svou manželku a rozhodl se pro radikální řešení svého zadlužení. Pro uhrazení dluhů se rozhodl k nejrazantnějšímu zásahu do zděděného rožmberského dominia a dohodl se na odprodeji panství Český Krumlov císaři Rudolfu II. Prodej se realizoval v letech 1601/1602 za 422 000 kop míšeňských grošů. Definitivně opustil Petr Vok Český Krumlov 3. dubna 1602.\n\nPetru Vokovi se tak sice podařilo zabránit hospodářskému kolapsu, ale jen za cenu podstatného zmenšení rožmberského dominia. I po nucených prodejích byl Petr Vok z Rožmberka třetím nejbohatším velmožem v Čechách. Na jeho panstvích žilo na počátku 17. století přes 4500 osedlých. Po prodeji Českého Krumlova přesídlil Petr Vok natrvalo do Třeboně. V té souvislosti se v Třeboni rozvinula rozsáhlá stavební aktivita. V letech 1605–1606 nechal postavit budovy knihovny, obrazárny a lékárny. Zároveň bylo také upravováno jihovýchodní zámecké křídlo, které malbami vyzdobil malíř Tomáš Třebechovský.\n\nDne 2. září 1602 byl vydán protibratrský mandát, kterým byli členové Jednoty bratrské postaveni mimo zákon. V této situaci se Petr Vok nerozhodl pro konfrontaci, ale pro ústup. Ze svého dvora propustil bratrského kazatele.\n\nV září roku 1608 se Petr Vok setkal ve Lnářích s předními zemskými úředníky. Setkání se účastnili nejvyšší purkrabí Adam ze Šternberka, nejvyšší komorník Volf Novohradský z Kolovrat a nejvyšší zemský sudí Adam z Valdštejna, kteří všichni patřili mezi umírněné katolíky. Dále pak Jan Jiří ze Švamberka, který byl rozhodným novoutrakvistou. Sám Rožmberk, který se hlásil k Jednotě bratrské, měl ale zatím bližší vztahy s uvedenými katolíky a na schůzce působil jako prostředník. Schůzka přispěla ke stmelení stavovské obce.\n\nZmíněná schůzka byla jen počátkem další Rožmberkovy aktivity. Petr Vok z Rožmberka byl totiž stále více vnímán jako nejvýznamnější autorita opozičního nekatolického tábora. Právě proto se schůzka zástupců protestantské šlechty z Čech, Rakouska a z Říše uskutečnila v listopadu 1608 na Vokově sídle v Třeboni. Jednání se zúčastnili Kristián z Anhaltu, Adam Budovec z Budova (syn Václava Budovce z Budova), Bernard z Puchheimu, Jiří Erazim Tschernebl, Jáchym Novohradský z Kolovrat a Ondřej Hofmann z Grünpüchlu.\n\nRožmberkovy kontakty s opozicí nezůstaly utajeny pražskému dvoru. Poté co byla zabavena korespondence pražského agenta Kristiána z Anhaltu, která tyto kontakty dokazovala, hrozila Petru Vokovi obžaloba z velezrady. Královská komise kterou tvořili Adam ze Šternberka, Adam z Valdštejna, Vilém Slavata z Chlumu a Košumberka a Tiburcí Žďárský položila jménem panovníka Rožmberkovi čtyři otázky. Odpovědi Petra Voka na ně byly vyhýbavé a zamlžovaly podstatu Rožmberkovy činnosti. Jeho odpovědi nemohly Rudolfa II. uspokojit. Ten ale neměl dost síly, aby mohl proti Petru Vokovi důrazněji zakročit. V listopadu připravil dvě memoranda (jedno pro evangelické stavy a druhé pro nejvyšší zemské úředníky) ve kterých nabádal stavy, aby se nedaly svést na scestí cizím duchovenstvem.\n\nNa začátku roku 1609 vrcholily přípravy střetu mezi nekatolickými stavy a císařem. Dne 28. ledna 1609 byl zahájen zemský sněm, který se měl mimo jiné zabývat požadavkem českých stavů na projednání jejich náboženských záležitostí. Stavové požadovali odvolání mandátu proti Jednotě bratrské z roku 1602 a také náboženské svobody obsažené v české konfesi. Během jednání sněmu se vláda snažila o narušení stavovské jednoty. Po zdlouhavých bezvýsledných jednáních císař sněm 1. dubna ukončil. Přerušení sněmovního jednání využil Petr Vok k dokončení dohody se Švamberky a 8. dubna 1609 došlo k obnovení dědické smlouvy mezi Rožmberky a Švamberky. Na základě této dohody sestavil Petr Vok 23. dubna svou novou poslední vůli.\n\nStavovská opozice mezitím svolala nový sněm, který měl začít 4. května 1609. Vzápětí císař sněm výslovně zakázal, protože jeho vyhlášení proběhlo bez jeho souhlasu. Stavové ale jeho zákaz odmítli vzít na vědomí. V obavě z otevřené konfrontace císař sněm 27. května povolil. Když jednání s císařem nevedla k vytčenému cíli, stavovská opozice 23. června ustavila vládu třiceti direktorů, která převzala vládu v zemi. Čestným předsedou vlády zvolili Petra Voka z Rožmberka jako ocenění jeho zásluh o stavovskou opozici. S jeho aktivní účastí na správě země však vzbouřené stavy nepočítaly. Petr Vok jim poskytl finanční půjčku ve výši 20 000 kop, která se později změnila v dar.\n\nKonečně 9. července 1609 podepsal císař Rudolf II. majestát ve znění, které podle české konfese připravil Václav Budovec z Budova ve spolupráci s Petrem Vokem. Brzy po vydání Majestátu začalo docházet k vážným rozepřím mezi nekatolickým duchovenstvem, které do značné míry odrážely konkurenční spory mezi luterány a kalvinisty v cizině. Petr Vok se snažil těmto sporům čelit finanční podporou literatury, která by rozkladným vlivům v protestantském táboře bránila. Jen během roku 1609 nechal třikrát vydat v Amberku německé znění České konfese. Zásluhou Petra Voka byl v této době pravděpodobně do češtiny přeložen spis falckého teologa Bartholomea Pitiska \"Pokojné křesťanské bratrství neb tovaryšství podání\", které nabádalo k překonání konfesijních sporů mezi protestanty.\n\nI po své porážce stvrzené libeňským mírem se císař Rudolf II. nepřestával oddávat nadějím, že se situace obrátí v jeho prospěch. Císař toužil po pomstě všem, kteří mu podle jeho názoru ublížili. Pomoci splnit jeho záměry mu měl jeho bratranec pasovský biskup Leopold. Pod záminkou řešení konfliktu v knížectví Jülich-Kleve naverboval Leopold vojsko, které mělo pomoci obnovit Rudolfovu ztracenou autoritu v českých zemích.\n\nProzíravost Petra Voka při vyzbrojení své rezidence zachránila Třeboň od vyplenění města pasovskými.\n\nNedlouho poté ztroskotal i pasovský útok na Soběslav. Po svém neúspěchu začali pasovští vyhrožovat prokopáním hrází Rožmberského rybníka a zaplavením celého dominia. Obavy, že by vzniklá povodeň mohla ohrozit i Prahu, urychlily vyslání vojenské pomoci Matyáše Habsburského. Asi 1500 pěšáků a 600 jezdců sice výrazně posílilo rožmberské jednotky, k případnému útoku proti pasovským však ani poté rožmberské síly nestačily. Navíc Petr Vok nechtěl konflikt řešit násilně a dával přednost vyplacení a rozpuštění vojska. S tím souhlasil i Matyáš, který se při posledních Rudolfových dobrodružstvích stal jediným východiskem z krize. K zaplacení dlužného žoldu pasovským se však neměl ani císař Rudolf s arciknížetem Leopoldem, ani Matyáš, kterému se nedostávalo finančních prostředků. Požádal proto Petra Voka a stavy dvou nejvíce postižených jihočeských krajů (bechyňského a prácheňského) o půjčku na vyplacení vojska. Petr Vok s půjčkou souhlasil s tím, že by jako záruku za půjčku dostala jihočeská šlechta do zástavy komorní panství Český Krumlov. Přestože tato podmínka nebyla splněna, pokračoval ve vyjednávání s představitelem pasovského vojska Michaelem Adolfem z Althanu. Teprve 21. května 1611 bylo dosaženo dohody, že vojsko bude vyplaceno a rozpuštěno (kromě asi 2000 vojáků, které Matyáš najal do svého nového pluku). Výška zadrženého žoldu dosáhla 148 000 kop míšeňských, z čehož celých 100 000 kop poskytl Petr Vok. Pro tyto potřeby použil i rodinný rožmberský poklad, který nechal roztavit a vyrazit z něho mince.\n\nPetr Vok z Rožmberka zemřel 6. listopadu 1611 krátce po čtvrté hodině ranní. Po smrti bylo mrtvé tělo podrobeno pitvě. Po skončení pitvy bylo tělo balzamováno. Od 8. listopadu bylo tělo vystaveno v jedné ze zámeckých místností, kde se památce zemřelého chodili poklonit šlechtici, duchovní, měšťané i poddaní. Třídenní pohřební slavnost začala 30. ledna 1612. Smuteční průvod se vydal z třeboňského zámku do farního kostela sv. Jiljí. Rakev s mrtvým tělem neslo dvacet čtyři rytířů. Rakev byla pokryta aksamitovým přehozem s rožmberskými a ursinovskými erby. Po stranách rakve kráčelo padesát měšťanů z rožmberského dominia, a také rožmberští ozbrojenci. Pohřeb částečně poznamenala neúčast některých pozvaných knížat a nejvyšších úředníků Českého království, kteří se ve stejný čas sjeli do Prahy, aby se postarali o vyřízení záležitostí souvisejících s úmrtím Rudolfa II. Přesto se jej zúčastnili vyslanci nekatolické šlechty z Říše (např. vyslanci Fridricha Falckého, Jindřicha Julia Brunšvického, Kristiána I. z Anhaltu–Bernburgu, Karla Minsterberského, Jana Jiřího Krnovského aj.). Zádušní bohoslužbu v kostele svatého Jiljí sloužil nejvyšší představitel jednoty bratrské Matěj Cyrus. Vzhledem ke konfesijní různorodosti smutečních hostů se Cyrus snažil vyhnout všem momentům, které by se někoho z přítomných mohly negativně dotknout. Kázání uzavřel lyrickou oslavou rožmberského rodu. Během kázání jako symbol zániku rožmberského rodu rozlomil tabulku s nakreslenou červenou růží a shodil ji z kazatelny.\n\nPohřební slavnosti přišly Švamberky na více než 18 000 míšeňských kop grošů. U příležitosti pohřbu složili písně Michal Rychnovský a Šimon Lomnický z Budče. Původně chtěl být Petr Vok pohřben v protestantském kostele sv. Jošta v Českém Krumlově, kde pro ten případ nechal vystavět hrobku. Po prodeji Českého Krumlova měl však obavy o osud protestantského kostela na komorním panství a rozhodl proto, že jeho tělo i tělo jeho manželky budou pohřbeny v rodinné hrobce ve Vyšším Brodě, i když to znamenalo, že bude pohřben v katolickém kostele. Rodová tradice tak zvítězila nad náboženským přesvědčením. Přes prvotní odpor vyšebrodského opata, který se zdráhal pohřbít v katolickém kostele jinověrce, se ukázalo, že i pro klášter bylo pohřebiště významné, o čemž mimo jiné svědčí i vybudování epitafu s rožmberským motivem v letech 1623–1629.\n\nNa počátku 21. století proběhl průzkum rožmberské hrobky v cisterciáckém klášteře ve Vyšším Brodě. Tělo Petra Voka je v ní uloženo v cínovém sarkofágu s latinským nápisem informujícím o tom, že je v něm pohřben poslední Rožmberk. Nepotvrdila se tak pověst, kterou zaznamenal Bohuslav Balbín v \"Epitome rerum bohemicarum\", podle které pohřbení Rožmberkové v kryptě sedí v křeslech.\n\nZa svého dědice považoval bezdětný Petr Vok svého synovce Jana, syna sestry Evy a roku 1597 na něj převedl panství Rožmberk. O tři roky později se začali na základě dohody o vzájemném nástupnictví, uzavřené roku 1484, domáhat dědictví Švamberkové. Definitivně uspěli až v lednu 1610, kdy došlo k dohodě mezi Petrem Vokem a Janem Zrinským na jedné straně a Janem Jiřím a Petrem ze Švamberka na straně druhé. Dohodu usnadnila smrt Volfa Novohradského z Kolovrat, který patřil k dalším zájemcům o rožmberské dědictví. Jan Jiří ze Švamberka také přestal trvat na získání veškerého rožmberského majetku, ale souhlasil s tím, aby Jan Zrinský získal panství Rožmberk a Libějovice, a také patronát nad Vyšebrodským klášterem. Špatné zdraví Jana Zrinského pak poskytovalo odůvodněnou naději na zisk i tohoto majetku (s výjimkou Vyšebrodského kláštera jehož patronát si vyhradil český král). Výsledkem dohody se stal testament (v pořadí už pátý), který Petr Vok nechal sepsat 23. dubna 1610. Jeho platnost byla potvrzena zápisem do zemských desk 1. prosince 1611. Pro případ, že by vymřeli Zrinští i Švamberkové měl rožmberský majetek podle závěti přejít do držení českých evangelických stavů a veškerý výnos z něho měl být vynakládán na vzdělávací, náboženské a charitativní výdaje.\n\nPo smrti Petra Voka z Rožmberka převzal jeho dědic Jan Jiří ze Švamberka 28. prosince 1611 správu rožmberských panství. Dluhy po smrti Petra Voka z Rožmberka činily celkem 331 695 kop grošů. Větší část této částky však netvořily klasické dluhy vzniklé za života Petra Voka, ale odkazy přátelům. Například Kristiánovi z Anhaltu odkázal Petr Vok 30 000 kop grošů a Václavu Budovcovi z Budova 24 000 kop grošů. Odkaz na rožmberské dědictví vyjádřili Švamberkové i svou žádosti králi Matyáši o souhlas ke spojení švamberského a rožmberského erbu. V jeho nové podobě byla v pravé polovině rožmberská červená růže a v levé polovině švamberská labuť.\n\nHodnocení osobnosti Petra Voka z Rožmberka historiky bylo v minulosti různorodé. Zatímco Antonín Gindely jej označil za osobu bez vlastního názoru, kterého ovládaly intriky domnělých přátel, tak Jan Bedřich Novák jej považoval za „muže světového politického rozhledu“. Britský historik Robert J. W. Evans jej pokládal za jednu z nejpozoruhodnějších osobností své doby. V poslední době hodnotil Petra Voka Jaroslav Pánek jako osobnost, která se těžce a váhavě propracovávala k vlastním stanoviskům, ale poté co si utvořila svůj názor, snažila se jej poctivě hájit.\n\nStejně jako jeho starší bratr i on zaujímal ve stavovské obci privilegované postavení. Na rozdíl od Viléma, který se stal uznávaným vůdcem české šlechty, však nedokázal Petr Vok získat výraznější politický vliv. Oproti svému staršímu bratrovi se však Petr Vok stal předmětem legendy. Petr Vok se tak po své smrti proměnil ve vzor štědrého dobrodince a příkladného renesančního kavalíra. V obecném povědomí je pak vnímám především jako roztomilý prostopášník.\n\nRelativně brzy po smrti Petra Voka začala třicetiletá válka, která krvavě zasáhla nejen do dějin rožmberského dominia. V porovnání s hrůzami této války se téměř dvacetiletá vláda posledního Rožmberka nutně jevila jako doba idylického klidu.\n\nV zájmu hledání rychlého peněžního zisku zcela popřel předchozí hospodářskou politiku svého staršího bratra, který spoléhal především na zisk z podnikání vedeného ve vrchnostenské režii. Na rozdíl od něho poskytoval svým poddaným různé úlevy, uvolňoval panský monopol (obzvláště v oblasti pivovarnictví a mlýnů), zlepšil postavení poddaných postoupením odúmrti. Za všechny úlevy platili poddaní hotovými penězi. Už v roce 1594 udělil Soběslavi a Bechyni rozsáhlé hospodářské a správní výsady. V následujícím roce pak v součinnosti s rožmberskými hejtmany a jinými odborníky vypracoval plán jednotného postupu vůči městům a městečkům rožmberského dominia. Jen za prvních osm měsíců roku 1596 udělil téměř třiceti městům a městečkům nová privilegia. Měšťané často získávali zpět práva, o které je připravil předchozí rožmberský vladař.\n\nNa rozdíl od svého staršího bratra nesdílel Petr Vok Vilémovu zálibu v alchymii. Po Vilémově smrti nechal zatknout Antonia Michaela, který působil jako alchymista na rožmberském dvoře 27 let. Chtěl z něj vymoci peníze o které měl Viléma připravit. Antonius Michael zemřel 15. května 1593 ve vězení.\n\nNa rozvoj mecenátu přírodních věd v Čechách měl významný vliv Rudolf II., který od roku 1583 trvale pobýval na Pražském hradě.\n\nBrzy po smrti svého staršího bratra pokusil neúspěšně získat od českokrumlovských jezuitů jeho knihovnu, kterou jim Vilém v roce 1591 věnoval.\n\nKnihovna Petra Voka z Rožmberka se svými 11 000 svazky byla jednoznačně největší šlechtickou knihovnou v českých zemích v předbělohorském období. Kromě knih obsahovala také soubory map, grafických listů, hudebnin, iluminovaných rukopisů i opisy jinak nedostupných děl. Na rozdíl od mnoha jiných tehdejších majitelů velkých knihoven, kteří nakupovali velké knižní celky, se Petr Vok soustředil spíše na přímé nákupy od knihkupců v Praze, Českém Krumlově, ale i v Linci a na německém trhu. Po přestěhování do Třeboně nechal Petr Vok pro knihovnu s galerií a kunstkomorou postavit speciální budovu. Po smrti Petra Voka se páni ze Švamberka z podnětu Václava Březana rozhodli ponechat knihovnu v Českém Krumlově.\n\nVe své závěti z dubna 1610 odkázal Petr Vok roční výnos 4000 kop míšeňských grošů z příjmů panství Nové Hrady na založení nekatolického gymnázia v Soběslavi. Žáci za studium neměli platit a škola měla sloužit především k „poznání čisté pravdy Boží podle sv. Písem a pravé víry křesťanské dle konfessí české z roku 1575.“ Petr Vok počítal s tím, že nově vzniklé gymnázium převezme i rožmberskou knihovnu, k čemuž ale nedošlo. Už dříve také finančně podpořil Univerzitu Karlovu.\n\nVe službách Petra Voka působila řada významných osobností své doby jako byli historik Václav Březan, básník a sekretář Theobald Höck, kartograf Pavel Aretin z Ehrenfeldu, přírodovědec a lékař Heřman Bulderus, a další.\n\nOsobnost Petra Voka z Rožmberka bývá spolu se Závišem z Falkenštejna považována za jeden ze dvou mezních bodů (počátek a konec) legendy rodu pětilisté růže. Ostatní představitelé Vítkovců se v legendách vyskytují jen velmi málo.\n\nJiří Mařánek napsal o Vokově životě od r. 1611 do smrti knihu \"Barbar Vok\" (1938) – svou nejúspěšnější knihu, která se dočkala 11 vydání a reedicí, byla přepracována jako divadelní hra a též přeložena do němčiny. Údajný vztah Petra Voka a Zuzany Vojířové se stal předmětem divadelní hry Jana Bora \"Zuzana Vojířová\" z roku 1942, podle niž napsal v letech 1954–56 stejnojmennou operu Jiří Pauer. Tu pak roku 1983 zfilmoval režisér Petr Weigl. Petra Voka v ní ztvárnil herec Jural Kukura (zpěv Václav Zítek). V polovině 80. let 20. století vydal Milan Švankmajer (pod pseudonymem Anežka Svobodová) populárně-naučnou monografii \"Petr Vok z Rožmberka\", kterou ale odborná kritika pro věcné a faktografické chyby zavrhla. Jeho životní příběh (včetně příběhu jeho posledního manželství s Kateřinou z Ludanic) posloužil i jako námět pro dva české komediální filmy \"Svatby pana Voka\" a \"Pan Vok odchází\", kde je pojednán s velkým zjednodušením i nadsázkou a humornou veseloherní formou (licentia poetica). Zatímco v prvním filmu jej ztvárnil český herec Miloš Kopecký, v druhém jej představoval Martin Růžek.\n\nPetr Vok z Rožmberka je připomínán při pravidelných slavnostech pětilisté růže, kterých se každoročně účastní více než 23 000 českých i zahraničních návštěvníků. Počátky obnovení tradice slavností je potřeba vidět už v květnu 1968, kdy Antonín Zwiefelhofer inscenoval na českokrumlovském zámku divadelní hru na motivy představení Jana Bora o Zuzaně Vojířové, ve které představil Petra Voka jako velitele české vojenské hotovosti chystající se v roce 1594 do Uher. Její velký úspěch vedl k tomu, že ve dnech 8.–9. června proběhly obnovené slavnosti pětilistí růže. Po jejich opětovném zrušen po roce 1970 došlo k jejich obnovení až v roce 1990. Od té doby se osobnost Petra Voka stala neodmyslitelnou součástí těchto slavností. A tak zatímco v letech 1991–1994 byl Petr Vok představen v roli krajského hejtmana Bechyňska a také jako nově nastoupivší vladař po smrti svého staršího bratra, v letech 1998–2000 byl jejich námětem smyšlený rozhovor Petra Voka s Vilémem Březanem z dubna roku 1602, kdy se Petr Vok loučil s Českým Krumlovem a odcházel do Třeboně.\nV roce 2011 se jeho podobizna ku příležitosti čtyřstého výročí vymření rodu objevila na čtyřicetidevíti korunové poštovní známce na aršíku \"Rožmberský rok – Petr Vok z Rožmberka, Vilém Vok z Rožmberka\". Výtvarný návrh známky vyhotovil Oldřich Kulhánek a rytinu provedl Miloš Ondráček. V tomtéž roce probíhala od 19. května ve Valdštejnské jízdárně v Praze výstava \"Rožmberkové : rod českých velmožů a jeho cesta dějinami\". K témuž kulatému výročí byla vydána pamětní stříbrná mince v hodnotě 200 Kč.\n\nPo posledním Rožmberkovi je pojmenována i \"Číše Petra Voka\", literární cena Jihočeského klubu Obce českých spisovatelů. Do prosince 2018 se po něm jmenovaly i vlaky kategorie rychlík R662 a R663 společnosti České dráhy jezdící na trase Brno hl. n. – Jihlava – České Budějovice – Plzeň hl. n. a zpět.\n\n\n"}
{"id": "177983", "url": "https://cs.wikipedia.org/wiki?curid=177983", "title": "Velký Špičák (Krušné hory)", "text": "Velký Špičák (Krušné hory)\n\nVelký Špičák (německy \"Großer Spitzberg\" nebo také \"Schmiedeberger Spitzberg\")je 965 metrů vysoká hora v české části středních Krušných hor, v katastrálním území Černý Potok obce Kryštofovy Hamry.\n\nVelký Špičák leží přibližně 3 km severovýchodním směrem od obce Kovářská. Východně od Velkého Špičáku stávalo v údolí Přísečnického potoka hornické město Přísečnice, na jehož místě je dnes stejnojmenná přehrada. Západně od hory se vine údolí Černé vody, protékající obcí Černý Potok. Ve směru západ-východ prochází 300 metrů pod jižním úpatím silnice III/21911 z Kovářské k Přísečnické přehradě. Na jihozápad od Velkého Špičáku, z téhož horském hřbetu vystupují ještě dva, nižší skalnaté vrcholy: Střední Špičák (924 m n. m.) a Malý Špičák (904 m n. m.).\n\nVelký Špičák představuje spolu s blízkými vrcholy Malý a Střední Špičák pozůstatek neovulkanického intruzivního tělesa, jež náleží k rozptýleným alkalickým vulkanitům Českého masívu. Tyto vulkanické intruze pravděpodobně tvořily součást přívodního kanálu k připovrchové sopečné struktuře, která se však v důsledku působení erozních činitelů do dnešní doby nedochovala. K intruzi magmatu došlo během terciéru. V geologickém podloží Velkého a Malého Špičáku se nachází nefelinit, hornina podobná čediči. V bývalém lomu, situovaném v západním úbočí nefelinitového suku Velkého Špičáku, je patrná sloupcovitá odlučnost horniny. Tato struktura je typickým výsledkem kontrakce magmatu při jeho ochlazování a tuhnutí.\n\nSoučasná podoba Špičáků je důkazem silného erozního působení v této části Krušných hor. Na linii intruzivních těles protaženou ve směru jihozápad – severovýchod navazuje na severovýchodě nefelinitová intruze Jelení hory. Poloha všech čtyř neovulkanických těles indikuje jejich možný vznik na tektonické poruše procházející oblastí ve zmíněném směru.\n\nVelký Špičák je nezalesněnou vysokou kupou, jejíž vrchol je zdálky velice výrazný a vystupuje z hřbetu Krušných hor. Vrchol je nezalesněný, ačkoliv na jeho úpatí a na severovýchodním úbočí jsou vzrostlé lesy. Vrcholová plošina je téměř 100 metrů dlouhá. Na nejvyšším místě stojí dřevěný kříž.\n\n\n\n\n\n\n\n\n"}
{"id": "177984", "url": "https://cs.wikipedia.org/wiki?curid=177984", "title": "Francesco Baracca", "text": "Francesco Baracca\n\nFrancesco Baracca (9. května 1888 Lugo, provincie Ravenna – 19. června 1918 Nervesa della Battaglia, provincie Treviso) byl nejlepším italským stíhacím pilotem první světové války.\n\nBěhem války létal Baracca na stíhacích letounech Nieuport a SPAD. Dosáhl celkem 34 ověřených vítězství ve vzdušných soubojích. 19. června 1918 se nevrátil z bojového letu nad frontovou linií.\n\n"}
{"id": "177990", "url": "https://cs.wikipedia.org/wiki?curid=177990", "title": "Bukovina (země)", "text": "Bukovina (země)\n\nBukovina (; , \"Bukovyna\"; , \"Bukovina\"; nebo \"Bukowina\"; ; ) je historické území, které bylo v letech 1775–1918 součástí Rakouské monarchie, v současnosti je rozdělené mezi Rumunsko (župa Sučava) a Ukrajinu (Černovická oblast). Hlavním městem jsou Černovice.\n\nPojmenování \"Bukovina\" se začalo používat roku 1775 po anexi příslušného území Rakouskou monarchií. Pojmenování má slovanský původ a je odvozené od slova buk, protože území bylo zarostlé převážně buky.\n\nOd starověku obývali území Bukoviny Dákové, od kterých Rumuni odvozují svůj původ.\n\nV 5. století získali území dnešní Bukoviny Avaři a po nich se v regionu usadili Slované, a to již v době před vznikem Kyjevské Rusi. O tom svědčí nejen písemné zmínky o Venetech, Antech a Sklavenech v dílech několika historiků (např. Jordanes nebo Prokopios), ale i archeologický výzkum prováděný po roce 1945 na území Černovické oblasti USSR. Prvním známým východoslovanským kmenem v Bukovině byli Tiverci, jak ve své kronice uvádí staroruský letopisec Nestor.\n\nV 10.–11. století bukovinské území patřilo ke Kyjevské Rusi a později do nástupnického Haličsko-vladimirského knížectví. Po rozpadu tohoto státu v polovině 14. století byly jeho části postupně včleňovány do tehdy vznikajícího Moldavského knížectví (nejdéle odolávala na severu situovaná tzv. Šypynská země, jejíž západní část se stala součástí Moldavska až roku 1499). Význam ukrajinské kultury v Moldavském knížectví bývá srovnáván s rolí běloruské kultury v Litevském knížectví. Vzorem pro organizaci státní správy ve středověkém Moldavsku byla staroruská knížectví; staroukrajinština sloužila na knížecím dvoře v Sučavě jako úřední jazyk. O silném vlivu Ukrajinců v knížectví svědčí i to, že v některých dobových pramenech je Moldavsko nazýváno \"Rossovlachia\".\n\nV 15. století se o části tohoto území Moldavsko přelo s Polským královstvím. V tomto období, v době vlády Štěpána III. Velikého a jeho nástupců, tu vznikaly slavné malované kláštery ve městech Moldovița (klášter Moldovița), Putna (klášter Putna), Sucevița a Voroneț (klášter Voroneț). Tyto kláštery a kostely v Moldávii patří k cennému kulturnímu dědictví současného Rumunska, některé jsou i kulturní památkou světového dědictví UNESCO.\n\nOd roku 1514 se Bukovina jakožto součást Moldavského knížectví dostala do závislosti na Osmanské říši. V roce 1769 po postupných porážkach a ústupu Turků z Balkánu Bukovinu obsadila vojska carského Ruska a v roce 1774 Rakouska.\n\nRoku 1775 připadla Bukovina podle Konstantinopolské dohody Rakousku – teprve od této doby o ní lze hovořit jako o zvláštní územně-politické jednotce. Nejprve byla spravována jako část Haliče, v letech 1849–1918 se jako Vévodství bukovinské () stala korunní zemí rakouské a později rakousko-uherské monarchie. Na kolonizaci severní i jižní části Bukoviny se tehdy podílely mj. i rodiny českých Němců ze Šumavy.\n\nOd dob císaře Josefa II. na Bukovině existovalo ukrajinské, rumunské, německé, polské, maďarské a židovské školství. V roce 1857 na území s rozlohou km žilo obyvatel; z toho tvořili:\nBukovina byla hlavně zemědělskou oblastí (v roce 1880 se až ¾ obyvatelstva živily zemědělstvím). V roce 1902 mělo ještě 60 % rolnických hospodářství méně než 2 ha půdy, 40 % půdy vlastnily velkostatky, v horských oblastech převažovalo pastevectví.\n\nBukovina disponovala v rámci rakouského císařství, respektive později Předlitavska, zemskou samosprávou. Jejím nejvyšším legislativním orgánem byl bukovinský zemský sněm (od roku 1861).\n\nV době 1. světové války se v Bukovině odehrálo několik bitev mezi ústředními velmocemi a Ruskem. Bukovina byla tehdy nejjižnější částí tzv. Východní fronty. Prvně Rusové získali značnou část Bukoviny už na konci roku 1914. V první polovině roku 1915 však byli rakousko-uherskou armádou vytlačeni zpět na východ. V červnu následujícího roku (Brusilovova ofenzíva) však padla metropole Černovice, načež Rusové v rámci jižní části Kerenského ofenzívy (1917) získali opět Bukovinu až téměř k jejím jižním hranicím. Byli odtud vyhnáni během protiofenzívy v červenci téhož roku.\n\nDíky rozpadu rakousko-uherské říše se na sklonku války povedlo Bukovinu připojit k Rumunsku, které si ji nárokovalo jakožto staré moldavské území (spolu s Bukovinou sousedící Besarábií, jinou částí středověkého Moldavska) a dostalo ji přislíbenou od dohodových mocností jako odměnu za vstup do války na jejich straně. Zatímco země byla obsazena rumunskými královskými vojsky, sešel se v Černovicích všeobecný kongres (), složený ze zástupců různých místních národností – ovšem s výjimkou Ukrajinců, kteří chtěli sever země začlenit do ZULR – a vyhlásil 28. listopadu 1918 svou touhu po připojení k Rumunsku. Rumunský zábor byl nakonec potvrzen Saintgermainskou mírovou smlouvou (1919) a součástí tzv. Velkého Rumunska tak Bukovina zůstala po celé meziválečné období. Rumunský stát, vědom si komplikované a pro sebe nepříznivé národnostní situace v Bukovině (podle posledního rak.-uh. sčítání lidu roku 1910 zde žilo 38,9 % Ukrajinců/Rusínů, 34,4 % Rumunů, 21,2 % Němců – z nichž ale nadpoloviční část židů – 4,6 % Poláků, 1,3 % Maďarů a 7 dalších národností), snažil se po následující dvacetiletí usilovně o rumunizaci obyvatelstva, mj. i tím, že k roku 1926 byly uzavřeny veškeré ukrajinojazyčné školy.\n\nNástupnický stát po Rusku, Sovětský svaz, se nikdy nevzdal nároků na území, někdy patřící pod ruské carství, navíc se hlasitě zastával východoslovanských menšin v sousedících státech. V paktu o neútočení s nacistickým Německem si obě mocnosti v tajném dodatku rozdělily sféry vlivu, takže SSSR, poté, co si zabral kus Polska a okupoval pobaltské státy, zaměřil svou expanzivní pozornost i na jihozápad. Jen 4 dny po porážce Francie, mocného spojence Rumunska a garanta jeho hranic, SSSR využil situace a předal rumunské vládě ultimátum, kterým požadoval zpět Besarábii a k tomu navíc i severní část Bukoviny (která ovšem historicky nikdy Rusku nepatřila), jakožto „malé odškodnění za velké ztráty způsobené SSSR a lidu Besarábie 22letou rumunskou nadvládou“. Rumunská vláda, ve snaze vyhnout se sov. útoku, na ultimátum 28. června 1940 přistoupila a vyklidila požadované území (včetně téměř čistě rumunské, k Bukovině nepatřící oblasti Hercy), jež v následujícím týdnu obsadili Sověti. Následoval nucený exodus místních Němců a komunistický teror vůči „protilidovým živlům“. Přesně o rok později (1941) Rumuni, tehdy spojenci Německa v útoku na východ, oblast dobyli zpátky. Většina židovského obyvatelstva byla deportována do koncentračních táborů. V roce 1944 byla ovšem Bukovina Moskevskou smlouvou opět rozdělena: větší sever zůstal součástí SSSR (Ukrajinské SSR, dnešní Ukrajiny) a menší jih zůstal Rumunsku.\n\nPodle oficiálního sčítání obyvatel z roku 1995 bylo národnostní složení obyvatelstva v Černovické oblasti následující:\n\nRumunská menšina obývá převážně jižní část Černovické oblasti, významné zastoupení mají v okresech:\n\nV rumunské části v župě Suceava bylo v roce 1992 následující národnostní složení:\n\n\n"}
{"id": "177993", "url": "https://cs.wikipedia.org/wiki?curid=177993", "title": "Nosálovice", "text": "Nosálovice\n\nNosálovice jsou někdejší předměstská obec, dnes místní část města Vyškova. Leží 1 km západně od středu města při silnici z Vyškova do Blanska v nadmořské výšce 255 m n. m.\n\nV polovině 14. století byly Nosálovice rozděleny na několik částí, které sjednocoval starobrněnský klášter Králové. Nacházel se zde klášterní dvůr, který ještě roku 1481, ačkoli zcizen, se stále hlásil ke klášteru.\n\nNosálovice se staly součástí města Vyškov v roce 1942 společně s Nouzkou, jež byla tehdy její součástí.\n\nPůvodně se Nosálovice nacházely v samostatném katastrálním území, které bylo roku 1965 začleněno do katastru Vyškova.\n\n\n"}
{"id": "177996", "url": "https://cs.wikipedia.org/wiki?curid=177996", "title": "Hans Robert Jauß", "text": "Hans Robert Jauß\n\nHans Robert Jauß (12. prosince 1921, Heidelberg – 1. března 1997, Kostnice) byl německý literární teoretik a romanista. Zabýval se zejména středověkou a moderní francouzskou literaturou.\n\nByl jedním ze zakladatelů univerzity v Kostnici.\n\nJeho nástupní profesorská přednáška na téže univerzitě měla název \"Literaturgeschichte als Provokation der Literaturwissenschaft\". Stala se základem literárněteoretického směru zvaného recepční estetika.\n\n\n"}
{"id": "177999", "url": "https://cs.wikipedia.org/wiki?curid=177999", "title": "Felix Wankel", "text": "Felix Wankel\n\nFelix Heinrich Wankel (13. srpna 1902, Lahr – 9. října 1988, Heidelberg) byl německý mechanik a konstruktér. Je po něm pojmenován Wankelův motor.\n\nFelix Wankel byl konstruktér bez vyššího vzdělání. Zabýval se problémem utěsnění strojních částí, které se pohybují v prostředí s vysokým tlakem a teplotou. Navzdory nedostatku vzdělání se v tomto oboru stal specialistou. \n\nV období mezi první a druhou světovou válkou vybudoval v Lindau soukromou dílnu. Z ní později vznikl skutečný závod \"Wankel-Versuchs-Werkstätten\" (\"Wankelovy pokusné dílny\"). V tomto závodě probíhal ve spolupráci s leteckým ústavem během druhé světové války vývoj rozvodových posouvačů leteckých motorů. Rotační posouvač, který Wankel navrhl, umožňoval lepší plnění motoru a zvýšení jeho otáček a výkonu. Konec války a pokles zájmu o pístové spalovací motory v letectvu byl příčinou přerušení vývoje. \n\nWankel se zabýval i motory s rotujícími písty, které rovněž čelí těžkostem souvisejícím s utěsněním jejich pístů v bloku motoru. Dokladem jeho zájmu jsou patenty z let 1929 a 1934. Koncem druhé světové války byl Wankelův závod zničen. \n\nZa několik let po válce byl za podpory \"Sdružení německých průmyslníků\" vybudován ve městě Lindau nový ústav a Wankel byl pověřen jeho vedením. Od roku 1951 spolupracoval Wankelův ústav a firma NSU Motorenwerke. Výsledkem společného vývoje je i Wankelův motor.\n\n\n"}
{"id": "178009", "url": "https://cs.wikipedia.org/wiki?curid=178009", "title": "Heraldická zvířata", "text": "Heraldická zvířata\n\nHeraldická zvířata je souhrnné označení pro všechny živočichy, tedy zvířata včetně bájných tvorů a pro nestvůry, které se vyskytují v heraldice. Často se kreslí do štítu nebo tvoří štítonoše či klenot. Ve znaku se mohou vyskytovat i samostatné části zvířat – hlava, noha, křídlo apod.\n\nNormální postavení zvířat, tedy takové, které se nemusí blasonovat, je ve stoje z profilu, s hlavou otočenou heraldicky vpravo. Výjimku tvoří orel (resp. orlice), který se kreslí zepředu s rozepjatými křídly, symetricky podle svislé osy, takzvaně rozkřídlený.\n\nZbroj je označení pro ty části zvířecích těl, které lze použít v boji:\nKreslí se zpravidla odlišnou tinkturou, převážně podle těchto zásad:\n\nToto pravidlo je spíše tendencí a proto vykazuje mnoho výjimek. Některé zásady malování zbroje jsou navíc v rozporu se základním pravidlem o tom, že na barvu může přijít jen kov a na kov jen barva, což ukazuje na okrajovou důležitost zbarvení zbroje.\n\n\n\n\n\n\n\n"}
{"id": "178011", "url": "https://cs.wikipedia.org/wiki?curid=178011", "title": "JFS", "text": "JFS\n\nJFS je moderní 64bitový, žurnálovací souborový systém vyvinutý firmou IBM, šířený pod licencí GPL. Vznikl začátkem 90. let a byl konstruován zejména pro využití na serverech. Tudíž největší důraz je kladen na propustnost a spolehlivost.\n\n\nNení podporován na médiích menších než 16 MB.\n\n\n"}
{"id": "178013", "url": "https://cs.wikipedia.org/wiki?curid=178013", "title": "Petr Jirmus", "text": "Petr Jirmus\n\nPetr Jirmus (* 26. prosince 1957, České Budějovice) je český akrobatický pilot.\n\nV letech 1983 až 1986, která jsou považována za „zlatou éru“ československé letecké akrobacie, získal dvakrát titul absolutního mistra světa a dvakrát absolutního mistra Evropy. Stal se také čtyřikrát mistrem ČSSR. Aktivního závodění v letecké akrobacii zanechal v roce 1986.\n\nJe stále aktivním pilotem. Létal s mnoha typy letadel. Působil i ve „vládní letce“ bývalého prezidenta České republiky Václava Havla. Létá (až na krátkou přestávku v roce 2011) pro společnost Travel Service jako kapitán Boeingu 737.\nVe svém volném čase působí jako rozhodčí akrobatických závodů a rekreačně létá se svým letounem kategorie ULL.\n\n\nPetr Jirmus je spoluautorem knihy \"Přemety pod oblaky\" vydané nakladatelstvím Naše vojsko, která částečně ich-formou a částečně er-formou popisuje cestu Petra Jirmuse k létání a mistrovským titulům i konec aktivní závodní kariéry.\n\n\n"}
{"id": "178017", "url": "https://cs.wikipedia.org/wiki?curid=178017", "title": "Obecné figury", "text": "Obecné figury\n\nObecné figury jsou v heraldice různá zvířata, lidé, nástroje a jiné předměty, které tvoří výplň štítu.\nFigury bývají stylizované, důležité je, aby co nejvíce vyplňovaly plochu štítu.\n\n\n\n\n\n\n\n\nPohanský bůžek, kreslí se jako bezruký vousatý muž.\n\nPřirozená figura, označovaná též jako Herkules, kreslí se jako nahý muž, s břečťanem kolem spánků a beder,\nopřený o kyj, nebo ho má alespoň přehozený přes rameno, ztělesňuje přírodní síly.\n\nUmělá figura, jedná se o svazek prutů, převázaných červenými řemínky, z nichž vyniká sekera.\n\nTéž Merkur, muž s kloboukem, okřídlenými botami a holí (ta je také okřídlená), posel bohů.\n\nUmělá figura, v heraldice se vyskytuje nejspíš jen v českých zemích, jedná se o tři ostré háky na konci spojené.\nTyto háky (pušťadla) se používaly pro pouštění žilou koním. (Kekulové ze Stradonic)\n\nAnděl, kreslí se jako dětská hlavička se dvěma křídly.\n\nSvazek pavích per (paví kytka), často užívaný jako chochol na přilbě. Označován také jako paví vějíř či nesprávně jako paví kýta. U nás užíván pány z Lipé (od nich i na znaku Ivančic) a Lichtenburky. Dále se například vyskytuje ve znaku Merklína.\n\nLeknínový dvojlist spojený v jeden kořen. (Kounicové, Martinicové)\n\nŽena s přilbou, štítem a oštěpem, bohyně války.\n\nTéž merman nebo Triton, vousatý stařec s trojzubcem, jeho tělo je od pasu dolů zakončeno rybím ocasem, bůh moří.\n\nTéž zavinutá střela, šíp k jehož konci je přivázána látka, de facto zápalný šíp. (Benešovci, Bavorové ze Strakonic)\n\nHrubě opracovaná větev nebo kmen se zbytky suků (jejich počet se blasonuje) používaná ve válce jako primitivní žebřík, v zemědělství jako konstrukce na sušení sena.\nVyskytuje se např. v erbu Ronovců (\"\" je staroněmecký název pro ostrev).\n\nČtyř-, šesti- nebo osmihranný ocelový nástroj na opracovávání mlýnských kamenů, vzácná umělá figura.\n\nTéž pružec, páska ve tvaru půlměsíce přes prsa ptáka, někdy může mít uprostřed křížek a být zakončená trojlístky.\nTouto páskou se pták připevňoval na štít. (Slezsko)\n\nAnděl, dětská hlavička se šesti křídly.\n\nKreslí se s obličejem a paprsky. (Opočno)\n\n\nUmělá figura, jedná se o plot, který odděloval jízdní dráhy při rytířských turnajích.\n\nTři ohnuté nohy spojené v kyčlích. (cech ševců, ostrov Man)\n\nUroboros je starodávný symbol, který zobrazuje hada nebo draka požírajícího svůj vlastní ocas, je to jeden ze symbolů nekonečna.\n\n\n"}
{"id": "178019", "url": "https://cs.wikipedia.org/wiki?curid=178019", "title": "Miloš Čermák", "text": "Miloš Čermák\n\nMiloš Čermák (* 1. srpna 1968 Praha) je český novinář a spisovatel, konzultant a spolumajitel firmy NextBig.cz. Do února 2019 byl šéfredaktorem serveru \"iHNed.cz\". Předtím působil v \"Lidových novinách\" (šéfkomentátor 2003–2005) a časopise \"Reflex\" (redaktor 1992–2003). Je spoluautorem postmoderního komiksu \"Hana a Hana\". Pro Českou televizi připravoval např. pořady \"Zavináč\", \"Bez obalu\", \"Letem světem\". Od roku 2001 je na částečný pracovní úvazek členem katedry žurnalistiky FSV UK. \n\nOd 1. června 2019 je externím spolupracovníkem Seznam.cz. V Seznam Zprávy bude připravovat originální autorský komentář a v Televizi Seznam by měl mít od podzimu 2019 vlastní publicistický pořad.\n\nVystudoval kybernetiku na elektrotechnické fakultě ČVUT. V roce 1988 se jako dobrovolník zúčastnil experimentu Štola 88 simulující let k Marsu.\n\nJeho manželkou je Senta Čermáková.\n\n\n\n\n\n"}
{"id": "178022", "url": "https://cs.wikipedia.org/wiki?curid=178022", "title": "Jeruzalémský distrikt", "text": "Jeruzalémský distrikt\n\nJeruzalémský distrikt ( , \"mechoz Jerušalajim\") je jedním z šesti izraelských distriktů.\n\nJeho správním centrem je Jeruzalém. Rozkládá se na celkové ploše 652 km² (včetně východního Jeruzaléma, který Izrael spravuje od roku 1967). Ke konci roku 2014 zde žilo obyvatel, z nichž (68,4 %) jsou „Židé a ostatní“ a (31,6 %) jsou Arabové.\n"}
{"id": "178027", "url": "https://cs.wikipedia.org/wiki?curid=178027", "title": "Konec básníků v Čechách", "text": "Konec básníků v Čechách\n\nKonec básníků v Čechách je česká filmová komedie z roku 1993 a čtvrtý díl básnické hexalogie režiséra Dušana Kleina na námět Ladislava Pecháčka.\n\nHlavní role hrají Pavel Kříž, David Matásek, Tereza Brodská a Míla Myslíková.\n\nDěj filmu se odehrává po sametové revoluci, Kendy (David Matásek) pracuje jako reportér a reklamní agent, natočí se Štěpánem (Pavel Kříž) rozhovor, kvůli kterému je Štěpán vyhozen z nemocnice. Vrací se zpět do rodného Hradiště, kde se vše mění. Maminka (Míla Myslíková) pracuje stále jako švadlena, chodí ovšem do obnoveného Sokola, snaží se svého rozvedeného a nezaměstnaného syna zaměstnat a seznámit s nějakou dívkou.\n\nŠtěpán prochází nabídkou práce v soukromé klinice, práce jako ředitele polikliniky. Seznámí se s lékárnicí Ute (Tereza Brodská), která nemá ráda dotyky na uších (kultovní hláška \"Na ucho ne!\"). Na konci jde pracovat do kláštera, ve kterém se řádové sestry starají o mentálně postižené děti.\n\n"}
{"id": "178029", "url": "https://cs.wikipedia.org/wiki?curid=178029", "title": "Rowan Atkinson", "text": "Rowan Atkinson\n\nRowan Sebastian Atkinson CBE (* 6. ledna 1955, Consett, Spojené království) je britský herec a komik. K jeho nejznámějším rolím patří postava Mr. Beana.\n\nNarodil se do selské rodiny. Po studiích na univerzitách v Newcastlu a Oxfordu (inženýrský titul) se stal komikem. Začal psát pro divadlo Oxford Playhouse a uplatnil se i jako divadelní komik. V roce 1979 pronikl do televize jako herec a scenárista v seriálu BBC \"Nezprávy v devět\", obdržel ocenění British Academy Award a stal se osobností BBC pro rok 1980. Jeho úspěchy pokračovaly a zajišťovaly mu růst popularity. V roce 1983 si zahrál vedle Seana Conneryho v bondovce Nikdy neříkej nikdy.\n\nOd roku 1990 byl ženatý se Sunetrou Sastry, s níž má dvě děti, Lily a Benjamina. Rozvedl se v roce 2015. Vlastní dvě filmové společnosti, Tiger Television a Tiger Aspect Films. Je velký milovník rychlých aut a v roce 2011 se účastnil televizní show Top Gear jako host.\n\nPoprvé se Rowan Atkinson dostal do povědomí lidí svým pořadem \"The Atkinson Family\" který se vysílal v rádiu v roce 1979. Do roku 1982 slavil úspěch se svým skečovým pořadem \"Not the Nine O'Clock News\". Hrál hlavní roli v seriálu \"Černá zmije\" (1989), který ho proslavil. Zlom jeho kariéry přišel v roce 1990 s vysíláním seriálu \"Mr. Bean\", kde si Atkinson zahrál hlavní roli - Mr. Beana. Vysílal se v 245 zemích a bylo natočeno celkem 15 45minutových epizod. Seriál se vysílal až do roku 1995, některé televize ho reprízují i v současnosti. O dva roky později (1997) si Beana zopakoval ve filmu . V roce 2003 se objevil jako neschopný agent Johnny English ve filmu Johnny English. V roce 2007 se objevil znovu jako Mr. Bean ve filmu Prázdniny pana Beana. V roce 2011 se vrátil jako Johnny English ve filmu Johnny English se vrací. Od té doby ztvárnil mnoho dalších rolí, mezi poslední patří komisař Mairgaret v nové trilogii z roku 2017. V roce 2018 se vrátil jako Johnny English ve filmu \"Johnny English strikes again\" (\"Johnny English znovu zasahuje\") .\n\n"}
{"id": "178031", "url": "https://cs.wikipedia.org/wiki?curid=178031", "title": "Eurovision Song Contest", "text": "Eurovision Song Contest\n\nVelká cena Eurovize (anglicky \"Eurovision Song Contest\", francouzsky \"Concours Eurovision de la chanson\", doslova \"Písňová soutěž Eurovize\", též jenom Eurovize) je každoroční hudební soutěž pořádaná zeměmi, které jsou aktivními členy Evropské vysílací unie. Jmenovitě především BBC (Velká Británie), Rai (Itálie), ARD (Německo), TVE (Španělsko) a France Television (Francie). \n\nKaždou zemi reprezentuje interpret s jednou soutěžní písní. Soutěžní příspěvky v každé zemi jsou voleny tamější veřejnoprávní televizní společností, která nominuje reprezentanty rovnou anebo vyhlásí národní kolo. Vybraní soutěžící se pak podle okolností účastní mezinárodního semifinále, respektive finále, kde svoji píseň předvedou v živém televizním přenosu. Prostřednictvím telefonického hlasování diváků a národních porot je následně zvolen vítěz. Podle pravidel diváci nesmí hlasovat pro soutěžícího ze své země. Soutěž se koná každoročně již od roku 1956 a je tak jedním z nejdéle běžících pořadů v televizní historii. S každoroční sledovaností nad 100 milionů diváků je také nejsledovanější nesportovní událostí na světě. Kromě účastnících se zemí je vysílána mimo jiné v Austrálii, Brazílii, Japonsku či ve Spojených státech. Od roku 2000 je soutěž živě vysílána také přes Internet.\n\nÚčast v soutěži stála za počátkem úspěšné kariéry řady evropských umělců, z nichž nejvýraznější je skupina ABBA, vítěz z roku 1974, Domenico Modugno, který obsadil v roce 1958 třetí místo s „Nel blu dipinto di blu“, Celine Dion, která v roce 1988 zvítězila coby zástupkyně Švýcarska, a zpěváci Julio Iglesias, Cliff Richard či Olivia Newton-John. Mezi další soutěžící interprety, kteří dosáhli mezinárodního úspěchu, patří Loreen, Lordi, Patricia Kaas, Ruslana, Anouk a t.A.T.u.\nV srpnu 2017 bylo potvrzeno, že v roce 2018 se po dlouhých diskusích asijsko-pacifická verze Eurovize dočká své realizace. Ponese název Eurovision Asia Song Contest, právo na účast bude mít celkem 68 zemí z Asie a Austrálie a Oceánie. V současnosti se zvažuje i americká verze soutěže, kde by mezi sebou soutěžily země Spojených států amerických. Tuto informaci potvrdil i výkonný producent soutěže Jon Ola Sand. Nejdříve je ale nutno zjistit, zda by soutěž měla v USA potenciál.\n\nÚčast v Eurovizi je podmíněna aktivním členstvím v Evropské vysílací unii (EBU) či Radě Evropy. V Česku tuto podmínku splňuje Česká televize a Český rozhlas. Faktické umístění zemí v Evropě není přímo závazné - soutěže se účastní několik zemí nacházejících se alespoň zčásti v přilehlé části Asie (Gruzie, Ázerbájdžán, Izrael, Kypr, Turecko), neboť kulturně inklinují k Evropě. Jedinou africkou zemí, která se soutěže dosud zúčastnila, bylo Maroko (1980).\nV současné době probíhají spekulace o možné budoucí účasti Kazachstánu, Lichtenštejnska a Kosova.\n\nSoutěže se dosud alespoň jedenkrát účastnilo 51 zemí. V následující tabulce jsou seřazeny podle roku první účasti.\n\nDle pravidel od roku 1958 soutěž tradičně pořádá vítěz předchozího ročníku. Přípravy dalšího ročníku započnou většinou již několik týdnů po skončení soutěže – vítězná země vybírá pořádající město a arénu, zajišťuje zázemí pro zahraniční delegace. Během Eurovize je cestovní ruch pořadatelského města silně ovlivněn pobytem tisíců fanoušků ze všech koutů světa.\n\nVětšinu nákladů pokryjí sponzoři a příspěvky účastnících se zemí. Část rozpočtu uvolňuje vláda země. V roce 2005 pořádající Ukrajina upustila z důvodu pořádání Eurovize od vízové povinnosti cizinců.\nNejvětší přispěvatelé do soutěže jsou země tzv. Big5, tedy: Německo (ARD), Itálie (Rai), Francie (France Television), Španělsko (TVE) a Velká Británie (BBC).\n\nPokud vítězná země není z nějakého důvodu schopna uspořádat následující ročník, převezme tento úkol jiná účastnící se země – jedná se o případy finanční vytíženosti pořadatelského vysílatele, přestože v posledních letech byly ročníky v Srbsku a Rusku zamýšleny k přesunutí z bezpečnostních důvodů (nikdy však k takovému kroku nedošlo). Výjimkou v pořádání soutěže bylo těchto pět ročníků:\n\n\n"}
{"id": "178036", "url": "https://cs.wikipedia.org/wiki?curid=178036", "title": "Modelová železnice", "text": "Modelová železnice\n\nModelová železnice je ztvárněním skutečné železnice a jejího okolí do zmenšeného modelu. Zpočátku se modely vyráběly jen podomácku, ale poměrně brzy se výroba modelů stala součástí výrobního programu řady firem.\n\nVychází se z aktuální skutečnosti, z plánů a náčrtů současných i historických, z fotografií a dalších záznamů, a ve větší nebo menší míře se do výroby modelu zapojuje i fantazie modeláře. Kvůli rozsáhlosti rozměrů se některé prvky dále zkracují nebo používají pouze v symbolické délce či množství. Díky spojení jednotlivých modelových prvků v jeden celek se vytváří dojem ucelené krajiny – vzniká \"modelová krajina\". Do ní se umísťují jednotlivé funkční prvky železniční, případně i jiné dopravy. Kvalitní model je zasazen co nejdůsledněji do určité roční doby a především \"železniční epochy\" a umožňuje i co nejvěrnější napodobení železničního provozu typického pro toto období. Jelikož železniční modelářství je náročné hlavně na prostor, který zabírá právě modelové kolejiště, vzniká proto spolková činnost v klubech železničních modelářů.\n\nBěhem vývoje vznikla řada velikostí modelové železnice. Nejběžněji používané jsou následující:\n\nV posledních několika letech přibyla další velikost „T“ (nezaměňovat s TT). Je v měřítku 1:450 a má rozchod 3 mm (0,118 in). Rozšířila se z Japonska. Aby bylo vůbec možné dosáhnout nějakou smysluplnou adhezi, jsou kola zmagnetizovaná.\n\nV některých zemích světa jsou zvyklostně měřítka a rozchody rozdílné, oproti normám platícím pro ČR. Ve Velké Británii a USA jsou běžná měřítka vycházející ze snadného přepočtu palců a stop - např. velikost 00, vlaky v měřítku 1:76 na kolejích o rozchodu 16,5 mm (H0). Neobvyklý systém má také Japonsko, které pro rozchod N používá měřítko zmenšení 1:148, kromě vlaků Šinkansen, které jsou modelovány 1:160.\n\nKromě kolejí normálního rozchodu má každé měřítko také přiřazeny menší rozchody, představující provoz na úzkorozchodných železnicích. Tyto užší rozchody jsou označeny přidanými písmeny \"m\", \"e\" a \"f\" za název měřítka (například Nm, H0e, TTf apod.) a pro snazší modelování s využitím existujícího výrobního programu kolejiva obvykle přebírají rozchod menších měřítek. Pro nejběžnější velikosti v Evropě jsou rozchody úzkých měřítek tyto:\n\n\nJednotlivé epochy od sebe nejsou ostře odděleny, ale pozvolně se mezi sebou prolínají. Pro jemnější rozdělení časových období lze pak epochy rozdělovat na jednotlivé periody zachycující méně významné změny v drážním provozu, barevném značení atd. Periody se značí posloupností malých písmen abecedy počínaje „a“.\n\nEpochy v ostatních evropských zemích (a ne pouze těchto) se do jisté míry překrývají, odchylky respektují odlišný vývoj v dané zemi.\n\nJedná se o kolejiště umístěná na jednom pevném panelu. Ten se obvykle skládá z rámu, a na něm položených rovinách pro pokládku kolejnic (mohou být ve více patrech nad sebou) po kterých je vedena trať. Rám může být vícedílný pro snadnější stěhování, avšak s častým převozem kolejiště se nepočítá. Panel funguje jako uzavřený funkční celek, obvykle není zamýšleno mechanické ani elektrické napojení na jiné tratě mimo panel.\n\nKolejiště se skládá z několika segmentů. Segmenty se napojují přes rozhraní, které není univerzální, kolejiště tak umožňuje pouze jednu možnost sestavení. Výhodou jsou menší rozměry dílů (pro snazší manipulací) i možnost záměny segmentů v budoucnu. Často se používá, není-li v domácnosti stálý prostor pro kolejiště.\n\nModulová kolejiště se skládají z většího množství modulů s normovanými čely. To dovoluje jejich záměnu a stavbu nejrůznějších „layoutů“ (kolejových plánů). Modulová kolejiště staví nejčastěji členové klubů železničního modelářství a pořádají modulová setkání, obvykle ve větších prostorách (haly, tělocvičny), ve kterých staví modely rozsáhlejších částí modelové železniční sítě.\n\nStandardní modulová rozhraní se používají zejména u modulů širé tratě, a přípojných modulů nádraží. Samotná nádraží jsou pro možnost převozu autem také složena z více dílů, ale mezi sebou nemají standardizované rozhraní - mohou být používány pouze v celcích, které se v češtině nazývá „soumodulí“.\n\nStavitelé modulů často používají pro modely přísnější pravidla, než povolují normy NEM - například vyžadují na větší poloměry oblouků či modelovější podobu výhybek, než jsou používány na menších domácích kolejištích.\n\nModulová kolejiště jsou řízena digitálně, běžně se po tratích pohybuje až několik desítek vlaků současně.\n\nJednotlivé typy kolejišť lze mezi sebou kombinovat (například mít doma moduly, které modelář vozí na setkání, a k tomu připojené segmenty nádraží pro domácí ježdění, které by nesplnilo přísnější klubová pravidla, či k panelovému kolejišti připojit další segmenty)\n\nJednou z věcí, která výrazně odlišuje železniční model od jeho skutečné předlohy, je existence skrytých nádraží. Skutečná železniční síť je, až na výjimky, velmi rozsáhlá, a model tedy obvykle zachycuje pouze její malou část - několik kilometrů tratě a několik nádraží.\n\nMá-li kolejiště splňovat nároky na modelovost, musí mít část, která v modelu zjednodušeně a na menší ploše zastupuje „zbytek železniční sítě“. Tato část se nazývá \"skryté nádraží\" (SN). Na panelových kolejištích se obvykle umisťuje do prostorů skrytých zrakům diváků (tunely, spodní patra kolejiště), na modulových kolejištích jsou to obvykle koncová nádraží se zjednodušeným zhlavím bez vymodelované krajiny.\n\nSN slouží hlavně k uchovávání souprav, které zrovna nejsou ve viditelné části, k optickému prodloužení jízdy vlaků (vlak na čas zastaví v SN v tunelu - zdá se, že jede delší dobu), k otáčení vlaků při simulaci jízdy vlaku \"odněkud někam\" (skutečné vlaky, jsou li tvořeny jako souprava lokomotivy s vozy, obvykle jezdí v jednom směru s opačným pořadím vagonů než v druhém).\n\nJelikož SN slouží pouze jako technické zázemí kolejiště, je snahou modelářů minimalizovat jeho náročnost na prostor a finance, proto se často používají řešení, která se na skutečné železnici běžně nevyskytují - například nahrazení zhlaví (výhybek rozvětvujících trať na staniční koleje) úspornější přesuvnou točnou či flexi kolejí.\n\nU malých, přesto však na modelovost provozu náročných kolejišť často dochází ke zdánlivému paradoxu, kdy je skryté nádraží větší a provozně složitější, než celá viditelná část kolejiště.\n\nŽelezniční modeláři podobně jako stavitelé skutečné železnice mohou mít v některých případech potřebu tvarově upravit standardní výhybky. Důvodem bývá nejčastěji nedostatek prostoru nebo směrové poměry ve zhlaví stanice. K tomu může být výhodné upravit obyčejnou výhybku (která má jednu větev přímou a jednu obloukovou) na výhybku obloukovou. Tomuto procesu se říká transformace výhybky, jednoduše řečeno se jedná o ohnutí výhybky. Ohnutím přímé větve výhybky směrem od odbočky vznikne oblouková výhybka oboustranná, ohnutím přímé směrem k odbočné větvi vznikne oblouková výhybka jednostranná.\n\n\nLokomotivy bývají vybaveny jako hnací jednotkou malým cca 12 V motorkem na stejnosměrný nebo střídavý proud. Jako příklad pohonu střídavým proudem lze uvést kolejiště typu M firmy Märklin, která používá sběrač proudu umístěný mezi nápravami kol. Lokomotiva na stejnosměrný proud v sobě nemívají vlastní spínač – její pohyb je řízen proudem v kolejích. V kolejnicích je proud pouze tehdy, pokud je zapnut ovládáním kolejiště. Běžný je dvoukolejnicový nebo tříkolejnicový systém. V lokomotivě dvoukolejnicového systému, která má nejméně dvě vodivá kola (jedno pro +, druhé pro −), je z těchto kol uvnitř lokomotivy proud sbírán kartáčky (vodivé proužky plechu), které proud vedou až k motorku, který hřídelí pohybuje koly a rozpohybuje lokomotivu. V tříkolejnicovém systému jsou sběrače na kolech jedné strany a ve střední ližině.\n\nSměr pohybu stejnosměrné lokomotivy je ovlivňován polaritou elektrického proudu v kolejích. Proud je do kolejnic pouštěn ze zdroje, kterým bývá transformátor s regulací a mění polaritu u stejnosměrného elektrického proudu. Změna polarity slouží ke změně směru jízdy lokomotiv. Změna plynulá - elektrické napětí se začne snižovat na 0 V, poté se zase začne zpět zvyšovat, ale v opačné polaritě. Snižování a zvyšování napětí v koleji imituje reálný pohyb vlaku - vlak se nezastaví na místě, ale brzdí postupně.\nLepší výsledky ovládání vlaku vykazuje tzv. pulzní regulace - je to ve skutečnosti pulzně-šířková modulace (PWM). U ní je napětí konstantní (obvykle 12 V), rychlost se reguluje elektronicky změnou šířky impulzů. Dosahuje se tak mnohem lepší simulace jízdy nízkými rychlostmi.\n\nV lokomotivě může být elektrický proud využíván mj. i k rozsvěcení malých [LED] zastupujících světlomety.\n\nOstatní elektronika slouží např. k přestavování („přehazování“) výhybek (každý přestavník výhybky má v sobě elektromagnet nebo servomotor), zvedání a spouštění závor, ovládání světelných nebo mechanických návěstidel (nesprávně nebo zast. „semaforů“), imitaci osvětlení budov, ulic atd.\n\nVe většině případů je používán střídavý proud o stálém napětí, kromě případů, kdy je používáno digitální řízení (viz následující část).\n\nS příchodem miniaturních elektronických součástek a jednočipových procesorů za minimální cenu se do řízení modelové železnice začala prosazovat digitalizace. Princip digitálního řízení spočívá v přenosu povelů jednotlivým vozidlům (a též příslušenství) pomocí kódů, které jsou přidány jako střídavá složka do napájecího napětí. Řídicí systém je tvořen centrální řídicí jednotkou, která přijímá povely od ručních ovladačů a případně i od jiných vstupních zařízení (například PC), dále zesilovače signálu, vedení k vozidlům a příslušenství (2 kolejnice) a jednotlivých vozidel a ovládaného příslušenství, které jsou vybaveny tzv. dekodéry. Signály z řídicí jednotky jsou zasílány všem přijímajícím zařízením současně. Aby zařízení reagovalo pouze na signály, které jsou mu určeny, má přidělenu tzv. adresu, každé zařízení má jinou. Protože při provozu na kolejích dochází k rušení, řídicí jednotka periodicky opakuje všem zařízením všechny aktuálně platné povely tak, aby je zařízení v případě špatného příjmu mohla přijmout co nejdříve.\n\nVýhody oproti standardnímu (analogovému řízení):\n\nNevýhody:\n\nStandardizace:\nJedním z nejrozšířenějších systémů se stal DCC standardizovaný americkou asociací NMRA. Prodávané modely nyní zpravidla obsahují buď rovnou DCC dekodér, nebo jsou vybaveny jedním z konektorů podle norem NMRA.\n\n\n\n"}
{"id": "178037", "url": "https://cs.wikipedia.org/wiki?curid=178037", "title": "Lipa (cigarety)", "text": "Lipa (cigarety)\n\nLipa je zaniklá československá značka cigaret bez filtru. Na trh byla uvedena u příležitosti svátku 1. máje roku 1950 (na Slovensku původně pod názvem »Cigareta IX. sjezdu KSS«). Prodávaly se po 10 ks v papírové krabičce oranžovo-žlutých barev za cenu 2 Kčs. Vyráběl je Československý tabákový průmysl, n. p. podle ČSN 56 9560. Autorem grafického návrhu krabičky byl akademický malíř Richard Lander. Během 50. a na počátku 60. let se jednalo spolu s levnější značkou Partyzánka o pilíř cigaretového trhu v Československu. V 60. letech je postupně vytlačila nová generace značek (Mars, Sparta, Start a další). Výroba cigaret Lipa byla ukončena roku 1968.\n"}
{"id": "178039", "url": "https://cs.wikipedia.org/wiki?curid=178039", "title": "Ivo Novák", "text": "Ivo Novák\n\nJméno Ivo Novák má více známých nositelů:\n\n"}
{"id": "178042", "url": "https://cs.wikipedia.org/wiki?curid=178042", "title": "Eberswalde", "text": "Eberswalde\n\nEberswalde je město v německém spolkovém státě Braniborsko, leží zhruba 50 km severovýchodně od metropole Berlína.\n\nŽije zde 42 750 lidí (podle informací z června 2007). Město obklopují velké lesy, bývá proto často přezdíváno \"Waldstadt\" (německy doslovně \"lesní město\"). V časech NDR se jednalo o významné průmyslové centrum v zemi. V dnešní době je to jedno ze tří měst v celém Německu, kde se nachází trolejbusová síť.\n\nNarodil se zde a vraždil Ervín Hagedorn. V letech 1969–1971 zabil nožem 3 chlapce ve věku 9–12 let. Jeho motiv byl sexuální. Případ je mimořádný z několika hledisek. V jeho případu němečtí kriminalisté poprvé sestavili psychologický profil vraha. Po dopadení bylo provedena rekonstrukce na místě činů a při té příležitosti vznikl vzdělávací dokumentární film. Byl odsouzen k trestu smrti zastřelením. Jedná se o posledního popraveného člověka v NDR (civilní trest smrti).\n\nSousední obce: Britz, Chorin, Niederfinow, Hohenfinow, Breydin, Melchow a Schorfheide.\n\n\n"}
{"id": "178043", "url": "https://cs.wikipedia.org/wiki?curid=178043", "title": "Jan Novák (identita)", "text": "Jan Novák (identita)\n\nJméno Jan Novák je v Česku používáno jako jméno osoby, jejíž identita je neznámá nebo má být uchována v anonymitě nebo na ní nezáleží. Vychází z faktu, že křestní jméno Jan je trvale jedním z nejvíce zastoupených v české populaci a příjmení Novák drží obdobný primát již po mnohá desetiletí.\n\nEkvivalenty v jiných jazycích jsou např. John Doe či James Smith v angličtině či Ivan Horvat v chorvatštině.\n\n"}
{"id": "178051", "url": "https://cs.wikipedia.org/wiki?curid=178051", "title": "Heliofyty", "text": "Heliofyty\n\nHeliofyty (neboli světlomilné či světlobytné rostliny) jsou rostliny nesnášející zastínění. Jedná se o druhy otevřených stanovišť a rostliny rostoucí při vodní hladině a na ní. Patří sem např. břízy (\"Betula\" sp.), duby (\"Quercus\" sp.), jedle (\"Abies\" sp.) či rod slanobýl (\"Salsosa\" sp.). Jejich znakem jsou tenké, světle zelené a lesklé listy. Patří sem i některé byliny středoevropských listnatých lesů, které kvetou brzy na jaře, když ještě nejsou stromy olistěny, a tak využívají příznivých světelných podmínek.\n\n"}
{"id": "178055", "url": "https://cs.wikipedia.org/wiki?curid=178055", "title": "Heliosciafyty", "text": "Heliosciafyty\n\nHeliosciafyty (též rostliny neutrální; nesprávně \"heliosciofyty\") jsou rostliny, kterým nevadí ani zastínění ani nadměrný osvit. Příkladem může být srha laločnatá (\"Dactylis glomerata\").\n\n"}
{"id": "178058", "url": "https://cs.wikipedia.org/wiki?curid=178058", "title": "Sciafyty", "text": "Sciafyty\n\nSciafyty (též stínobytné nebo stínomilné rostliny; umbrofyty; nesprávně ale velmi často sciofyty) jsou rostliny kterým vyhovuje zastíněné prostředí a nesnášejí nadbytek světla. Rostou obvykle v nižších patrech lesa nebo hlouběji pod vodní hladinou. Často mají červená fotosynteticky aktivní barviva. Jejich znakem jsou tmavozelené či červené listy s tmavým povrchem. Zástupcem je např. \"Prenanthes purpurea\".\n"}
{"id": "178062", "url": "https://cs.wikipedia.org/wiki?curid=178062", "title": "Tacián Syrský", "text": "Tacián Syrský\n\nTacián či Tatian byl křesťanský apologeta 2. století, původem z východní Sýrie nebo spíše Asýrie. Křesťanskou víru přijal pravděpodobně v Římě, kde byl žákem Justina Mučedníka. Z Říma však patrně okolo roku 172 odešel a vrátil se do Sýrie, možná pro svůj extrémní asketismus. Patřil patrně do skupiny Enkratitů, kteří odmítali manželství a při křtu vyžadovali závazek celibátu, podle některých byl i gnostik.\n\nZ jeho vlastního díla se zachovala velice útočná \"Řeč k Řekům\", kde odmítá a zatracuje celou řeckou kulturu, umění i literaturu.\n\nMnohem významnější je jeho \"Diatessaron\" – harmonizace čtyř evangelií do jednoho díla, která se v Sýrii užívala až do 5. století. Zachovalo se i v několika překladech a možná ovlivnilo i některé staré rukopisy Nového zákona. Taciánův pokus zrušit rozdíly mezi jednotlivými evangelisty a jejich pohledy na tajemství Muže z Nazaretu nebyl šťastný. Církev jej odmítla jednak z úcty k tradovaným textům, jednak proto, že Tacián využil i pozdější texty, a konečně kvůli pochybnostem o Taciánově pravověrnosti. Diatessaron tak nemohl konkurovat kanonickým novozákonním spisům.\n\nTacián se v prvé řadě obával, aby se plození Slova nechápalo jako rozdělení v Bohu; proto silně podtrhuje, že Bůh je Duch. Slovo, které v jeho díle není nikdy označeno jako \"Syn\", je nositelem stejného duchovního statutu jako Otec. Tacián jako představitel teologie Logu hovoří ve smyslu pozdějšího rozvoje trojičního učení. A to proto, že jeho výrok o duchovní povaze je možno vnímat jako pokus o vystižení jediné společné přirozenosti Otce a Syna.\n\nTacián hovoří také o Božím duchu, který může přebývat v lidské bytosti jako v chrámu. Tento Duch však není vázán k Otci a Synu a nehovoří o něm v souvislosti s Božím \"nitrem\". Tacián zřejmě vnímal Ducha Božího jako určitou modalitu Božího působení navenek, a proto spíše než o trinitární reflexi je možné hovořit o \"binární\" koncepci Božího tajemství.\n\n"}
{"id": "178065", "url": "https://cs.wikipedia.org/wiki?curid=178065", "title": "Jan Hýbl", "text": "Jan Hýbl\n\nJan Hýbl (3. září 1786 Česká Třebová – 14. května 1834 Praha) byl český obrozenecký prozaik, básník, překladatel a redaktor českých časopisů pro lidové vrstvy.\n\nPůsobil v časopisech \"Český lidomil\" (1810–1811), \"Rozmanitosti\" (1816–1822), \"Hyllos\" (1820–1821) a \"Jindy a nyní\" (1828–1831).\n\nNásledující seznam je výběrem z beletristického a odborného díla Jana Hýbla.\n\n\n\n\n"}
{"id": "178068", "url": "https://cs.wikipedia.org/wiki?curid=178068", "title": "Horní Maršov (zámek)", "text": "Horní Maršov (zámek)\n\nZámek Horní Maršov je zámek ve stejnojmenné obci v okrese Trutnov, který byl postaven v roce 1792 v barokním stylu, s přechodem ke klasicismu. V roce 1869 byl přestavěn a byla přistavěna i věž. V letech 1907–1910 bylo přistavěno doprostřed průčelí schodiště. Objekt je chráněnou kulturní památkou.\n\nRoku 1744 se Horní Maršov stal samostatným panstvím v držení rodu Schaffgotschů. Roku 1792 tu císařský komoří Jan Berthold Schaffgotsch spolu se svým zetěm Alfonsem Aichelburgem na místě panského domu dali postavit zámeček v pozdně barokním stylu přecházejícím do klasicismu. \n\nRoku 1829 se majitelem zámku stal Berthold Aichelburg. Jeho syn Alfons roku 1869 zámek přestavěl v novorenesančním stylu a k původní přední části přistavěl tři zadní křídla uzavírající nepravidelný (přibližně čtvercový) dvůr. V jihozápadní části byla postavena věž s cibulovitou střechou. \n\nDalším majitelem se stal rod Czernin-Morzinů. Ti dali v letech 1907-1910 přistavět schodiště doprostřed jižního průčelí. \n\nRoku 1945 byl zámek zkonfiskován, získala jej nejdříve obec, poté přešel na stát. Byl používán jako základní škola, dětský domov a dokonce i jako kino. Roku 1991 získala zámek zpět obec, neměla však na jeho údržbu prostředky, a tak jej nabídla k prodeji soukromým zájemcům. Od roku 1997 je v soukromém vlastnictví a je na prodej. Byla opravena pouze přední fasáda, zbytek zámku stále chátrá. \n\nV současné době je zámek pro veřejnost uzavřen. Zámek patřil společnosti Sagna, jejímž vlastníkem je podle údajů v obchodním rejstříku občan Ruské federace Sergej Majzus. Objekt byl řadu let nabízen ke koupi. Dne 19. srpna 2018 zámek, který byl ve špatném technickém stavu a nebyl od roku 1994 nijak využíván, vyhořel. Místní spekulovali o úmyslném zapálení zámku, protože byl na místě v noci slyšet dupot a odjezd auta. Podle starosty obce se schylovalo k prodeji zámku neznámému zájemci.\n\nKoncem roku 2018 zámek změnil majitele; koupila jej nově založená společnost Zámek Horní Maršov, patřící českému podnikateli Vladimíru Rackovi, který má podle jednatele realitní společnosti k místu citový vztah. Součástí kupní smlouvy byl také smluvně vázaný příslib okamžitého zahájení oprav. Zámek se tak ještě před nástupem zimy dočkal provizorního zastřešení a plánují se další investice. Během policejního vyšetřování však vyšlo najevo, že za skupinou žhářů, kteří zámek podpálili, stál nový majitel zámku a jeho motivem mohlo být snížení kupní ceny.\n\n"}
{"id": "178070", "url": "https://cs.wikipedia.org/wiki?curid=178070", "title": "Kyrie", "text": "Kyrie\n\nKyrie je vokativ (5. pád) řeckého slova \"κύριος\" (kyrios – pán). Kyrie je označení krátké litanie otevírající mši: Kyrie eleison (Pane, smiluj se); její tři části symbolizují Nejsvětější Trojici, Kyrie je též první částí hudební mše. Zatímco podle správné řecké výslovnosti má tato věta sedm slabik „ky-ri-e e-le-i-son“, při zpěvu se často používá šest slabik „ky-ri-e e-lei-son“ nebo dokonce i slabik pět „ky-rie-e-lei-son“. Celá modlitba zní:\n\nVe středověku byla v češtině tato řecká fráze zkomolena do slova krleš.\n\n"}
{"id": "178072", "url": "https://cs.wikipedia.org/wiki?curid=178072", "title": "Spodní prádlo", "text": "Spodní prádlo\n\nSpodní prádlo je druh oblečení, které je v přímém kontaktu s pokožkou a je obvykle zakryto vrchním oblečením.\n\noblékané zdola, přes nohy:\npřiléhavé, na spodní část nohou od kotníku níž, dole uzavřené:\n\n"}
{"id": "178074", "url": "https://cs.wikipedia.org/wiki?curid=178074", "title": "Napětím řízený oscilátor", "text": "Napětím řízený oscilátor\n\nNapětím řízený oscilátor ( ), zkráceně VCO, je napětím řízený oscilátor.\n\nKonstrukcí je podobný klasickému oscilátoru, jen s tím rozdílem, že je zde zakomponována zvláštní součástka varikap, což je kapacitní dioda, která v závěrném směru mění svou kapacitu v závislosti na přiloženém stejnosměrném napětí.\n\n"}
{"id": "178079", "url": "https://cs.wikipedia.org/wiki?curid=178079", "title": "Želju Želev", "text": "Želju Želev\n\nŽelju Mitev Želev (\"Желю Митев Желев\", 3. březen 1935 – 30. leden 2015) byl bulharský politik a disident, který byl prezidentem Bulharska v letech 1990 až 1997.\nŽelju Želev pocházel, jako většina bulharských prezidentů z rolnické rodiny. Narodil se 3. března 1935 ve vesnici Veselinovo v okrese Šumen na severovýchodě Bulharska. Po ukončení studia filosofie na Univerzitě sv. Klimenta Ochridského v roce 1958 vstoupil do Komunistické strany Bulharska a stal se aktivním členem Hnutí mladých komunistů. Stranu však z politických důvodů roku 1965 opustil. Poté byl šest let nezaměstnaný a byl mu zakázán návrat do Sofie.\n\nRok před revolucí založil Rusenský komitet a o rok později založil Klub podpory glasnosti a perestrojky. Díky němu se stal předsedou Koordinační rady Hnutí demokratických sil.\n\nZa tuto stranu také kandidoval ve volbách do parlamentu v roce 1990. 1. srpna 1990 ho Sedmé velké národní shromáždění zvolilo prvním demokratickým prezidentem Bulharské republiky. Svůj pětiletý prezidentský mandát začal vykonávat od ledna 1992. V následujících prezidentských volbách v lednu 1997 byl poražen stranickým kolegou – Petrem Stojanovem.\n\nPo roce 1996 jeho politický vliv zeslábl, zůstal však předsedou Hnutí liberálních demokratů.\n\nŽelju Želev byl nejen politikem, ale také spisovatelem. V roce 1982 napsal knihu \"Fašismus\", ta však byla po třech týdnech stažena z knihkupectví a knihoven, neboť poukazovala na některé společné rysy fašismu a socialismu.\n\nPo revoluci se na knihu zapomnělo.\n"}
{"id": "178083", "url": "https://cs.wikipedia.org/wiki?curid=178083", "title": "Into the Labyrinth", "text": "Into the Labyrinth\n\nInto the Labyrinth je šesté studiové album skupiny Dead Can Dance z roku 1993. Album bylo natočeno v \"Quivvy Church\" v Irsku. Třetí skladba \"The Wind That Shakes the Barley\", je irská balada inspirovaná událostmi z roku 1798 a napsal ji Robert Dwyer Joyce. Text poslední skladby \"How Fortunate the Man with None\" pochází z nejznámějšího díla Bertolta Brechta – Matka Kuráž a její děti.\n\n"}
{"id": "178094", "url": "https://cs.wikipedia.org/wiki?curid=178094", "title": "Dekompresní nemoc", "text": "Dekompresní nemoc\n\nDekompresní nemoc (též kesonová nemoc, nemoc potápěčů, desaturační aeropatie, DCS) je označení řady příznaků, které postihují osobu vystavenou snížení okolního tlaku. Je jedním z nebezpečí při potápění a dalších aktivitách spojených se změnami tlaku.\n\nDekompresní nemoc může nastat v těchto situacích:\n\nVýše uvedené problémy způsobuje hlavně dusík, který se za normálních okolností rozpouští v tělních tekutinách a tkáních. Při poklesu tlaku se ve fyziologických tekutinách uvolní ve formě bublin plynu.\n\nPodle Henryho zákona při nárůstu tlaku plynu v tekutině také narůstá množství plynu, který se může v této tekutině rozpustit. Známým příkladem tohoto zákona je otevírání sodovky. Při odzátkování lahve je slyšet unikající plyn a mohou být vidět bublinky. Jde o oxid uhličitý, uvolněný z roztoku jako důsledek poklesu tlaku uvnitř lahve na atmosférický tlak.\n\nPodobně se chová i dusík, který je za normálních podmínek rozpuštěný v lidském těle, tkáních a fyziologických tekutinách. Když je tělo vystaveno prudce sníženému tlaku (například při stoupání v letadle bez přetlakové kabiny, či během výstupu při potápění s přístrojem), dusík uložený v těle se vylučuje do tělních tekutin. Pokud je dusík vylučován příliš rychle, v těle vytvořené bublinky způsobují příznaky hloubkové nemoci. Od svědění a vyrážky až k bolestem kloubů, které jsou známy jako „nemoc z dekomprese“, vede až k selhání smyslových vjemů, paralýze a ke smrti.\n\nPlynová embolie, způsobená jinými příčinami, může mít mnoho příznaků podobných DCS.\n\nPrvní dokumentovaný případ dekompresní nemoci byl hlášen v roce 1841. Důlní inženýr pozoroval výskyt bolestí a křečí u horníků, vystavených tlaku vzduchu v šachtě, ze které se odčerpávala voda. Ponorkový průkopník Julius H. Kroehl zemřel z nemoci z dekomprese během experimentálního ponoru s ponorkou Sub Marine Explorer v roce 1867. Další případ byl hlášen roku 1869. Týkal se potápění za použití vzduchem plněné helmy.\n\nDekompresní choroba se rozděluje na I. a II. typ. Není možné předem odhadnout postup příznaků. Proto ihned po zjištění prvotních příznaků je třeba začít s první pomocí a dopravit postiženého k lékaři.\n\nDo I. kategorie spadá svalová/kosterní (bolest a otok končetin, léze, neobvyklá únava), kožní (vyrážka, modré nebo červené mramorování, svědění) a lymfatická DCS (otoky končetin, obličeje u lymfatických uzlin).\n\nDo II. kategorie patří kardiovaskulární/plicní (suchý kašel, bolest pod hrudní kostí, šok), neurologická/mozková/CNS (ztráta citu, ochrnutí, halucinace, křeče).\n\nMetodou první volby při léčbě dekompresní choroby je terapie 100% kyslíkem v hyperbarické komoře (takzvaná oxygenoterapie). U lehčích případů někdy postačí například sestup do nižší nadmořské výšky. Doporučuje se také podávat tekutiny, které snižují dehydrataci organismu. Naopak se bez porady s lékařem nedoporučuje užívat aspirin ani žádná jiná analgetika, protože tyto léky mohou maskovat vlastní příznaky onemocnění a ztížit tak případnou léčbu. Pokud pacient nezvrací, doporučuje se jeho pohodlné uložení do polohy na zádech. Příznaky onemocnění, včetně neurologických příznaků, plicních projevů a mramorovaných kožních lézí, se mohou projevit i v průběhu 10 až 14 dnů od potápění. V takovém případě se rovněž doporučuje oxygenoterapie.\n\n\n"}
{"id": "178104", "url": "https://cs.wikipedia.org/wiki?curid=178104", "title": "Kassandros", "text": "Kassandros\n\nKassandros (350 př. n. l. – 297 př. n. l.) byl regentem a v letech 305 až 297 př. n. l. králem Makedonie a nejstarším synem makedonského vojevůdce Antipatra. Poprvé se objevil v doprovodu Alexandra Velikého v Babylóně, kam ho Antipatros vyslal, aby ho bránil před pomluvami svých nepřátel, především královny matky Olympias. Alexandr s ním prý tehdy jednal vysloveně nepřátelsky.\n\nKdyž Antipatros v roce 319 př. n. l. umíral, určil za svého nástupce v úřadě regenta Makedonie šlechtice Polyperchónta. Věřil, že jeho vlastní syn Kassandros, člověk velice ambiciózní a strohý, se spokojí se jmenováním do úřadu chiliarcha. V tom se ale zásadně mýlil. Kassandros se brzy po otcově smrti připojil k Antigonovi Monofthalmovi a Ptolemaiovi Sótérovi a vyhlásil Polyperchóntovi válku.\n\nOproti již velmi starému Polyperchóntovi měl Kassandros více předností než jen své mládí. Měl především jasný cíl, kterému se zcela oddal. Cokoliv co uskutečnil nebo podnikl, sloužilo jedinému účelu: získání vlády v Makedonii. Tomuto záměru obětoval veškerou svoji energii, přičemž se neštítil použít i nejopovrženíhodnějších prostředků. Loajalita a důvěra znamenaly pro Kassandra jen velmi málo a nijak neváhal jich kdykoliv bezohledně zneužívat. Avšak nelze přehlížet, že přinejmenším do roku 311 př. n. l. musel neustále bojovat o vlastní život. Projevovat vůči svým nepřátelům za takových okolností mírnost a laskavost tudíž nebylo na místě. Tím je možné alespoň částečně ospravedlnit jeho chování, třebaže přitom nelze přehlížet, s jakou bezohledností nechával vraždit své protivníky.\n\nPrameny líčí Kassandra jako člověka bez jakýchkoliv morálních zábran a to zcela po právu. Nelze se tedy divit, že se s jeho osobou pojí sice nepotvrzené, přesto závažné obvinění, podle kterého měl jedem sprovodit ze světa samotného Alexandra. Kassandros ovšem neměl jenom hromadu nepřátel, ale také spoustu stoupenců v Makedonii a také v Řecku. Koneckonců byl synem Antipatra, na což Makedonci nikdy nezapomněli. Také kvůli tomu byla Polyperchóntova obrana proti Kassandrovi nakonec neúspěšná, neboť regentovi chyběla v tomto boji podpora makedonského lidu a především makedonské šlechty.\n\nSvé postavení Kassandros posílil uzavřením spojenectví s Eurydiké, manželkou makedonského krále Filipa III. Arrhidaia. Ta na počátku roku 317 př. n. l. odňala Polyperchóntovi titul správce království a udělila jej Kassandrovi, který dosud zastával postavení chiliarchy. Už o několik měsíců dříve dosáhl Kassandros významného úspěchu v Řecku, když se zmocnil Athén a dosadil zde jako svého zástupce a místodržitele Démétria z Faleru. Kassandrova vláda nad Athénami poté trvala celých dalších deset let.\n\nV roce 317 př. n. l. se do Makedonie z épeirského exilu vrátila Alexandrova matka, královna Olympias. Její pomstě padli za oběť mnozí Kassandrovi spojenci. Níkánor, Kassandrův bratr, byl popraven a hrob Iollaa, dalšího Kassandrova bratra, byl srovnán se zemí. Také královský manželský pár Filip III. a Eurydiké se stali oběťmi její nenávisti. Těmito činy si Olympias udělala z Kassandra svého úhlavního nepřítele. Tomu se posléze podařilo oblehnout královnu ve městě Pydna. Když se pak nesetkal s úspěchem pokus epeirského krále o její záchranu, musela Olympias na jaře roku 316 př. n. l. kapitulovat. Kassandros nicméně neusiloval o její život a nabídl jí, že bude moci na lodi odplout ze země. To však Olympias rozhořčeně odmítla, načež vojenské shromáždění vyslovilo nad královnou rozsudek smrti. Poprava byla vykonána podle starodávného obyčeje vrženým oštěpem. Alexandrova manželka, Roxana, a jeho syn, Alexandr IV. Aigos, byli drženi v Amfipoli pod dohledem Kassandrových stráží, čímž byli zcela vyloučeni z politického dění.\n\nTyto Kassandrovy kroky není možné nijak schválit nebo ospravedlnit. Je však třeba pamatovat na to, že takovéto jednání bylo v Makedonii obvyklé v bojích o moc už v dobách před makedonskou expanzí za vlády Filipa II. a Alexandra. Po Olympiadině smrti se Makedonci přiklonili na stranu Kassandra, třebaže ten se nerozpakoval vyvraždit brzy celou královskou dynastii. Někdy v této době pojal za manželku Thessaloníké, nevlastní sestru Alexandra.\n\nV roce 315 př. n. l. se Kassandros dostal do sporu se svým dosavadním spojencem a ochráncem Antigonem. Ten se totiž nechal v Tyru prohlásit regentem říše a vyžadoval nyní od Kassandra bezpodmínečnou věrnost a poslušnost. Současně prohlásil Antigonos Řeky za svobodné, čímž přirozeně podkopával Kassandrovu autoritu v jejich očích. Kassandrova strategie byla založená především na ovládání Makedonie, svoji pozornost ovšem věnoval i záležitostem v okolních, pro Makedonce taktéž důležitých zemích, jako byl Épeiros a Thesálie. Do záležitostí v řeckých obcích však podle podmínek mírové smlouvy s Antigonem z roku 311 př. n. l. nesměl nijak zasahovat. Nicméně v některých řeckých státech měl umístěny své posádky, takže prakticky celé střední Řecko a také značná část Peloponésu podléhaly jeho moci.\n\nMírem z roku 311 př. n. l. doznalo Kassandrovo postavení podstatných změn. Byl sice potvrzen v pozici místodržitele evropských území Alexandrovy říše, ale doba vykonávání tohoto úřadu byla omezena okamžikem, kdy měl Alexandr IV. dosáhnout zletilosti. Tím byla Kassandrova pozice mnohem svízelnější než pozice ostatních diadochů. V Makedonii samotné už Kassandros neměl žádného soupeře, vládl zde jako suverén, ale stále mu chyběl královský titul. Ve skutečnosti ovšem byla Makedonie již od roku 311 př. n. l. uznávána za samostatnou říši, stejně jako ostatní části někdejší Alexandrovy říše nyní náležející jednotlivým diadochům. Poslední překážku Kassandrových plánů, které směřovaly k dosažení nezpochybnitelného panství nad Makedonií, představoval Alexandr IV. O rok později ho proto Kassandros společně s jeho matkou Roxanou nechal zavraždit. V roce 309 př. n. l. stihl stejný osud i Alexandrova nelegitimního syna, Hérakla. Těmito ukrutnými skutky tak Kassandros završil svoji cestu k moci, jež započala po smrti jeho otce Antipatra.\n\nV roce 305 př. n. l. přijal Antigonos královský titul. Ostatní diadochové, včetně Kassandra, přirozeně nechtěli zůstat pozadu a již krátce poté přijal Kassandros titul krále Makedonie, díky kterému se stal nezpochybnitelným a neomezeným vládcem svého území. Nový makedonský král hodlal upevnit makedonskou hegemonii v Řecku otřesenou soupeřením mezi diadochy a od roku 307 př. n. l. zde vedl válku, v níž k jeho hlavním oponentům patřily Athény podporované Antigonovým synem Démétriem Poliorkétem. Jeho pokus dobýt toto město neuspěl kvůli zásahu aitólského spolku. Přesto si Kassandros podrobil Bojótii, ostrov Euboiu, Fókidu a rovněž Korint kapituloval před jeho vojenskou mocí. Po ovládnutí ostrova Salamíny, oblehl Kassandros samotné Athény. Avšak v roce 304 př. n. l. intervenoval v Řecku Démétrios Poliorkétés. Kassandros pak vstoupil do aliance se Seleukem, Ptolemaiem a Lýsimachem proti Antigonovcům. Z dělení kořisti po bitvě u Ipsu, v níž Antigonos nalezl v roce 301 př. n. l. smrt, vyšel Kassandros naprázdno, leč jeho bratr Pleistarchos obdržel území na jižním pobřeží Malé Asie, v Kilíkii. Ke konci svého panování se Kassandros pokusil ovládnout ostrov Korfu, ve velké námořní bitvě byl však poražen syrakuským tyranem Agathoklem.\n\nV roce 297 př. n. l. Kassandros, král Makedonie, zemřel. V souvislosti s jeho smrtí jsou udávány různé příčiny: podle jedné verze zemřel na tuberkulózu, podle jiné trpěl vodnatelností, v důsledku čehož byly jeho útroby sužovány červy. Lstí a násilím se zmocnil trůnu Argeovců a nijak se přitom neštítil kráčet přes mrtvoly. Pro ostatní diadochy představoval vítaného spojence, zvlášť dobré vztahy ho poutaly k Lýsimachovi.\n\nKassandros usiloval o to, aby byl Makedoncům dobrým vládcem, ale krutost, s níž vyhladil Alexandrův rod, zůstávala trvalým stínem na jeho charakteru a pověsti. Ani částečně pozitivní hodnocení jeho panování moderními historiky tak nedokáže zcela zastřít Kassandrovy nelidské činy. Jeho otec Antipatros věrně a obětavě sloužil makedonskému královskému rodu. Naproti tomu Kassandros povolil uzdu své ctižádostivosti a neděsil se ani nejhorších zločinů, pokud mu mohly dopomoci k dosažení vlády nad Makedonií. Kassandros měl prý i přes svoji krutou a násilnou povahu slabost pro literaturu. Nechal obnovit Théby obrácené v ruiny Alexandrem, přestavěl Thermy v Soluň a vybudoval nové město na místě někdejší Poteidaie, jež podle něho neslo jméno Kassandreia.\n\n\n\n"}
{"id": "178105", "url": "https://cs.wikipedia.org/wiki?curid=178105", "title": "Hana Kordová Marvanová", "text": "Hana Kordová Marvanová\n\nHana Kordová Marvanová (* 26. listopadu 1962 Rýmařov) je česká právnička a politička. Za komunistického režimu před rokem 1989 vězněna jako politický vězeň. V letech 1990 až 1998 a opět 2002 až 2003 poslankyně České národní rady a Poslanecké sněmovny PČR za Občanské fórum, ODS a Unii svobody, v letech 2001 až 2002 předsedkyně US-DEU a v roce 2002 krátce místopředsedkyně Poslanecké sněmovny PČR. V roce 2014 krátce působila jako náměstkyně ministryně spravedlnosti ČR Heleny Válkové. V roce 2018 byla zvolena do zastupitelstva hlavního města Prahy jako nestranička za hnutí STAN, v listopadu 2018 se stala radní hl. m. Prahy pro legislativu, veřejnou správu a podporu bydlení. Zakladatelka Nezávislého mírového sdružení, iniciativy Veřejnost proti korupci, platformy Vraťte nám stát a Svobodu médiím. Z pozice advokátky rozkrývala kauzy OKD, H-Systém, IPB, Nomura a další.\n\nHana Kordová Marvanová je matkou tří synů. Bývalým partnerem a otcem prostředního z nich je aktivista Petr Cibulka. Nyní je vdaná za Romana Kordu, zakladatele Divadélka Romaneto a vydavatele titulů pro děti. \n\nPřed rokem 1989 se angažovala v disentu. Vystudovala Právnickou fakultu Univerzity Karlovy v Praze. Patřila mezi zakladatele Nezávislého mírového sdružení. 21. srpna 1988 byla zatčena za účast na demonstraci u příležitosti 20. výročí okupace Československa v roce 1968 a přípravu demonstrace k 70. výročí vzniku Československa, v březnu 1989 byla politicky odsouzena k trestu deseti měsíců odnětí svobody.\n\nBěhem sametové revoluce patřila mezi zakladatele Občanského fóra. V únoru 1990 se v rámci procesu kooptace do ČNR stala poslankyní České národní rady. Mandát obhájila krátce poté v řádných volbách v roce 1990 za Občanské fórum. Po jeho rozkladu přešla roku 1991 do Občanské demokratické strany. Za ni byla ve volbách v roce 1992 opětovně zvolena do České národní rady (volební obvod Praha). Zasedala v ústavněprávním výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde obhájila mandát ve volbách v roce 1996. V letech 1992–1998 byla místopředsedkyní ústavněprávního výboru sněmovny, v letech 1996–1998 byla rovněž členkou mandátového a imunitního výboru. Po finančních skandálech ODS v roce 1997 z ní v lednu 1998 vystoupila a spolu s dalšími bývalými členy ODS založila Unii svobody (US). Od března do června 1998 byla místopředsedkyní jejího poslaneckého klubu. Ve volbách v roce 1998 do sněmovny nekandidovala. Reagovala tak na tendence uvnitř US, aby lidé, kteří se angažovali ve vysokých funkcích za ODS a nyní přešli do US, přenechali politickou iniciativu novým politikům. Na podzim ale byla v komunálních volbách roku 1998 zvolena za Unii svobody do zastupitelstva městské části Praha 2.\n\nNa přelomu let 2000 a 2001 patřila spolu s Janem Rumlem mezi politiky, kteří aktivně i fyzickou přítomností podpořili stávkující televizní zaměstnance v rámci krize v České televizi.\n\nV červnu 2001 se na 6. celorepublikovém shromáždění Unie svobody stala předsedkyní této strany (od ledna 2002 oficiálně \"Unie svobody-Demokratická unie\"), když porazila svého protikandidáta (Vladimír Mlynář). V té době byla Unie svobody součástí sdružení středopravých opozičních stran Čtyřkoalice. Již počátkem roku 2002 patřila v rámci Unie svobody k politikům, kteří odmítali pokračování spolupráce s lidovci v rámci Čtyřkoalice (transformované na Koalici). Předtím odmítala lidovecký tlak na vyškrtnutí ODA z Čtyřkoalice. Lidovci naopak odmítli její ideu, aby do voleb na kandidátní listiny byli nominovány i nestranické osobnosti vně politických stran. Před volbami v roce 2002 vyšel v erotickém časopise Hustler lživý článek, který obsahoval pomlouvačné informace z jejího osobního života. Souběžně s tím byl tento takzvaný \"hanopis na Hanu Marvanovou\" šířen i e-maily rozesílanými anonymně do redakcí českých médií.\n\nOpětovně byla do Poslanecké sněmovny zvolena ve volbách v roce 2002 za Unii svobody, respektive za volební alianci Koalice (bývalá Čtyřkoalice). Od 16. července do 16. září 2002 působila jako místopředsedkyně Poslanecké sněmovny PČR. 23. září 2003 rezignovala na poslanecký mandát. Když ale po volbách Unie svobody zahájila koaliční jednání s ČSSD, Hana Marvanová rezignovala 4. července 2002 na post předsedkyně strany kvůli svému nesouhlasu s programovými ústupky sociálním demokratům. V rámci US-DEU následně postupovala samostatně a kriticky vůči nové vládě (vláda Vladimíra Špidly). Po povodních v létě roku 2002 odmítla ve sněmovně podpořit vyšší daně předkládané v rámci popovodňového balíčku, čímž způsobila jednu z prvních krizí koaliční vlády. Nepodpořila také volbu zástupce KSČM za místopředsedu sněmovny.\n\nPo odchodu z vrcholné politiky v roce 2003 působí jako advokátka. Stále se ale veřejně vyjadřuje, stala se signatářkou iniciativy Veřejnost proti korupci, působí v platformě Vraťte nám stát a angažuje se v protikorupčních aktivitách. Prosazuje zřízení vyšetřovací komise za účasti veřejnosti ke kauze propojení politických elit a organizovaného zločinu.\n\nV únoru 2014 ji ministryně spravedlnosti Helena Válková jmenovala svou 1. náměstkyní. Brzy se však mezi nimi objevily rozepře, s ministryní se neshodla například na snížení odměn advokátů či na jmenování některých soudních funkcionářů. Na začátku června 2014 se rozhodla na funkci náměstkyně rezignovat a vrátila se do advokacie.\n\nVe volbách do zastupitelstev obcí v Česku v roce 2018 kandidovala do zastupitelstva hlavního města Prahy jako osoba bez politické příslušnosti navržená politickým hnutím STAN na 2. místě kandidátní listiny subjektu \"TOP 09 a Starostové ve spolupráci s KDU-ČSL, LES a Demokraty Jana Kasla – „Spojené síly pro Prahu“\". Mandát zastupitelky se jí podařilo získat se ziskem 79 006 hlasů, který byl nejvyšším v rámci celé kandidátní listiny \"Spojené síly pro Prahu\" a posunula se jím z 2. místa na kandidátní listině na 1. místo v pořadí zvolených zastupitelů volebního subjektu \"Spojené síly pro Prahu\", a zároveň se jednalo o druhý nejvyšší počet obdržených hlasů ze všech kandidujících do zastupitelstva hlavního města Prahy ve volbách v roce 2018. Dne 15. listopadu 2018 byla zvolena radní hlavního města Prahy pro oblast oblast legislativy, veřejné správy a podpory bydlení.\n\n"}
{"id": "178110", "url": "https://cs.wikipedia.org/wiki?curid=178110", "title": "Kostel svatého Antonína Velikého (Liberec)", "text": "Kostel svatého Antonína Velikého (Liberec)\n\nKostel svatého Antonína Velikého v Liberci je římskokatolický farní a arciděkanský novogotický kostel, jehož historie sahá až do roku 1579. Nachází se v Kostelní ulici v prostoru mezi náměstím Dr. Edvarda Beneše a Sokolovským náměstím v libereckém Starém Městě a je jednou z dominant města. Je chráněn jako kulturní památka České republiky. V blízkosti kostela se nachází budova farnosti a arciděkanství.\n\nDnešní kostel stojí na místě staršího dřevěného, snad roubeného, kostela, který stával uprostřed tehdejšího obecního hřbitova ještě ve 14. století.\n\nPřestavba původní dřevěné stavby na zděný trojlodní kostel podle plánů neznámého stavitele ze Zhořelce byla zahájena 17. června 1579 a prováděl ji zednický mistr Georg Leypold. Základní kámen nové stavby byl položen 24. září a šlo tak o první kamennou stavbu v Liberci. O její sochařskou výzdobu se postarali Christoph Briefe a také Michel s Georgem z Hodkovic.\n\nVýstavba samotné čtvercové věže v gotickém stylu trvala tři roky, až 20. září 1582 byla na její vrchol osazena makovice, do které vložil tehdejší hejtman Ulrich z Rosenfeldu pamětní listinu. Stavbu dlouhou 47 loktů (36,6 m) však původní mistr nedokázal dokončit, patrně neměl dostatek odborných znalostí, aby provedl zaklenutí chrámového prostoru. To se podařilo až dalšímu staviteli Marku Antoniovi Spaziovi, který musel stavbu zpevnit opěrnými pilíři a zesílením sloupů. Práci zakončil 30. listopadu 1587. Kostel byl poté několikrát opravován, několikrát jej zasáhl blesk. Nejhorší škody však utrpěl za třicetileté války, kdy jej Švédové vyplenili a poškodili varhany. Až do stavby kostela svatého Kříže roku 1695 to byl jediný kostel v Liberci.\n\nProtože chrám časem přestal stačit zvýšenému počtu věřících, rozhodl se jej roku 1733 hrabě Filip Josef Gallas rozšířit. Přestavbu svěřil Johannu Felgenhauerovi z Nového Města pod Smrkem. Ten kostel prodloužil o 20 loktů (15,6 m) a doplnil jej příčnou lodí, současně renovoval věž, oltáře i kazatelnu. Přestavba skončila 16. října 1735. Věž byla poté opět několikrát zasažena bleskem, úder roku 1787 dokonce roztavil všechny čtyři zvony.\n\nPo renovaci roku 1859 se začalo uvažovat o nahrazení původní, relativně nízké (37,30 m) věže, věží novější a vyšší. Vypracováním projektu byl pověřen vídeňský architekt Ludwig Tischler, který na něm pracoval se stavebním radou Heinrichem Ferstelem. Liberecká společnost Sachers a Gärtner začala s výstavbou 27. října 1879 a dokončila ji 27. srpna 1880 osazením makovice a kříže na jejím vrcholu. Věž dostala nové hodiny osvětlené plynovou lampou a štíhlou jehlanovitou střechu, dosáhla výšky 70,50 m, čímž byla na dlouhá léta nejvyšší budovou ve městě.\n\nBěhem stavby byla také snížena podlaha chrámu o 50 cm a zrušeny tři podzemní krypty. Významných změn se dočkal také interiér kostela, který vymaloval podle návrhu vídeňského malíře J. Jobsta liberecký malíř Otto Dresen. Vitráže do čtrnácti goticky tvarovaných oken dodali Filip Pohl a žitavský malíř Türcke. Kamenická firma Leimer a synové z Vídně zhotovila hlavní i oba postranní oltáře a také novou kazatelnu. Byl přestavěn také hudební chór a varhany. Kostelní lavice zhotovil ruprechtický truhlář Franz Schefler podle návrhu profesora Artura Brausewettera z liberecké průmyslovky.\n\nSamotné úpravy interiéru začaly 21. března 1881 a kostel byl znovuotevřen 20. ledna 1883. Dne 13. června 1883 jej – již jako arciděkanský – vysvětil litoměřický biskup Jan Schöbel. Postavením nového hlavního oltáře a vybavením interiéru získal kostel téměř svou současnou podobu.\n\nV roce 1930 do něj byly instalovány nové varhany a v roce 1957 přibyla dvojice zvonů, jako náhrada za původní, zničené přišel za války. V roce 1976 bylo ruční vyzvánění nahrazeno elektrickým. Kostel byl i poté několikrát opravován: v letech 1969–71, 1978 (boční oltáře), 1980 (obrazy křížové cesty), 1981 (hlavní oltář a kazatelna), 1994 (střecha).\n\n"}
{"id": "178116", "url": "https://cs.wikipedia.org/wiki?curid=178116", "title": "I'm Raving", "text": "I'm Raving\n\nI'm Raving (Blouzním) je píseň německé skupiny Scooter z alba Wicked! z roku 1996. Jako singl vyšla píseň v roce 1996. Na rozdíl od předchozích písní ma I'm Raving tempo 138 BPM a objevuje se v něm progresivní vliv housové hudby, který Scooter použili poprvé.\n\n"}
{"id": "178121", "url": "https://cs.wikipedia.org/wiki?curid=178121", "title": "Let Me Be Your Valentine", "text": "Let Me Be Your Valentine\n\nLet Me Be Your Valentine (Nech mě být tvým miláčkem) je píseň německé skupiny Scooter z alba Our Happy Hardcore z roku 1996. Jako singl vyšla píseň v roce 1996. Ve videoklipu se Scooter nechají zmenšit a vydávají se do těla H.Pho lásky, aby jí opravili srdce a zachránili ji.\n\n"}
{"id": "178122", "url": "https://cs.wikipedia.org/wiki?curid=178122", "title": "IPTC", "text": "IPTC\n\nIPTC-NAA-Standard (nebo jen IPTC) slouží k ukládání textových informací do obrazových souborů (např. JPEG nebo TIFF). Tento standard byl definován zhruba v roce 1990 jako \"Information Interchange Model\" (IIM) pro novinářské účely. Textové informace se ukládají v definovaném formátu do části souboru k tomu určené.\n\nProstřednictvím IPTC tak lze přímo do obrazových souborů zapsat údaje jako autorská práva, jméno autora, titulek fotografie nebo klíčová slova pro vyhledávání. Tento způsob ukládání metadat je rozšířen zejména u společností spravujících velká množství fotografií, např. u zpravodajských agentur nebo fotobank. S pomocí vhodného softwaru je tedy správa obrazových archivů jednodušší a vyhledání požadovaných fotografií otázkou okamžiku.\n\nIPTC-NAA-Standard vyvinul IPTC (International Press Telecommunications Council) spolu s NAA (Newspaper Association of America) v zásadě pro všechny druhy médií - text, fotografie, grafiky, audio i video. Částečně jej převzala společnost Adobe Systems Inc. pro popisování obsahu grafických souborů ve svém bitmapovém editoru Adobe Photoshop.\n\nV mezičase byl jako nový formát pro výměnu informací v obrazových souborech navržen NewsML a firma Adobe přišla se svým formátem XMP. Avšak vzhledem k tomu, že nové produkty od Adobe Systems Inc. XMP už nepodporují, lze soudit, že význam standardu IPTC je znovu na vzestupu.\n\n\n"}
{"id": "178123", "url": "https://cs.wikipedia.org/wiki?curid=178123", "title": "Suavemente", "text": "Suavemente\n\nSuavemente (Jemně) je píseň německé skupiny Scooter z alba Mind The Gap z roku 2004. Jako singl vyšla píseň v roce 2005. Singl obsahuje také videoklip.\n\n"}
{"id": "178124", "url": "https://cs.wikipedia.org/wiki?curid=178124", "title": "Židobolševismus", "text": "Židobolševismus\n\nŽidobolševismus je termín, který je užíván pro spojení (z vnějšku označovaných) Židů a komunismu. Termín není spjat s jedinou konkrétní představou propojení židovského etnika s komunismem, ale je užíván těmi, kteří jsou přesvědčeni o vině či spoluvině Židů za vznik ideje bolševismu, řízení a šíření tohoto komunistického hnutí či poukazují na výrazné zastoupení Židů ve vedení komunistických stran, které výrazně převyšovalo jejich zastoupení v populaci konkrétních států.\n\nPopularitu mezi antikomunisty a antisemitskými kruhy získala tato teorie po ruské Říjnové revoluci (1917) a ve světě ve dvacátých letech s publikací a šířením pamfletů \"Protokoly sionských mudrců\" a \"The Jewish Bolshevism\".\n\nVe dvacátých letech v SSSR měli Židé v bolševickém státním aparátu podstatně větší zastoupení, než by prý odpovídalo jejich podílu na počtu obyvatel. Roku 1927 měla bolševická strana 50 000 židovských členů, čili 5,21% členstva, což byl trojnásobek demografického podílu. Tato disproporce byla tím vyšší, čím vyšší byla mocenská struktura. V politbyru byli do roku 1922 z pěti členů tři Židé (Lev Kameněv, který měl ovšem židovského pouze otce, nebyl tedy fakticky židem, tím byl pouze podle antisemitů, Grigorij Zinovjev, Lev Trockij).\n\nTermín \"židobolševismus\" (\"jüdischer Bolschewismus\") pak následně přijalo a používalo mimo jiné i nacistické Německo, aby spojovalo dohromady Židy a komunisty, čímž naznačovalo, že komunistické hnutí mělo sloužit židovským zájmům anebo že všichni Židé jsou komunisté, těmto argumentům nahrával i fakt, že krátce existující republiky rad na území Německa a Maďarska měly v čele vůdce s židovskými předky. Dále bylo poukazováno na to, že Karl Marx (narozený jako lutherán) a Vladimír Uljanov - Lenin (dědeček z matčiny strany přestoupil k pravoslaví) měli židovské předky, tedy s židovstvím neměli nic společného, ale byly na ně aplikovány budoucí norimberské zákony.\n\nV JAR se Židé velmi angažovali nejen v Komunistické straně (SACP), ale také v socialistickém odboji ANC. Přestože tvořili pouhých 0.6% populace, měli na tomto poli obrovský vliv. Žid Joe Slovo, který byl dlouholetým předsedou Komunistické strany, se podílel na tzv. Church street bombing, jednom z nejkrvavějších atentátů v historii JAR. Ze 150 aktivistů odsouzených při \"Treason Trial\" v roce 1956 bylo 23 bělochů, z nich pak 14 byli Židé. 5 z 19 členů ozbrojeného odboje ANC (Umkhonto we Sizwe) odsouzených při Rivonijském procesu byli Židé.\n\nKomunistická strana USA (CPUSA) měla v období 1921-1961 v ústředním výboru 33% Židů. \"Encyclopedia of the Jewish diaspora\" uvádí, že v 30. až 40. letech byl tento počet přes 33%. Do padesátých let 40% až zhruba polovinu členů CPUSA tvořili Židé. Důkazem toho, že si američtí levicoví Židé zachovali židovskou identitu, bylo, že jejich podpora CPUSA závisela na postoji SSSR, který buď vyhovoval specifickým židovským zájmům, nebo ne (podpora Izraele, vztah k nacistickému Německu atd.). Židovská podpora komunismu klesla po Stalinově návratu k antisemitismu a mnoho Židů opustilo komunistickou stranu po krizi na Středním východě v roce 1967, kdy SSSR přerušil diplomatické styky s Izraelem.\nŽidé se silně angažovali v období studentských protestů v 60. letech, a to jako liberální levicoví intelektuálové, radikální studenti či editoři, nakladatelé a přispěvatelé v radikálních periodikách.\n\nV roce 2003 rozvířila pozornost aféra okolo výroků německého konzervativního politika Martina Hohmanna, který kritizoval nekonečné omlouvání se Němců za svou odpovědnost za nacismus, který hodnotil negativně, a poukázal při tom na židovskou odpovědnost za komunismus. Po četných diskuzích byl v roce 2004 vyloučen z CDU, ale v rámci své strany nalezl i některé zastánce.\n\nV polštině se lze setkat s termínem „żydokomuna“ (ze slov \"Žid\" a \"komunismus\"), což je termín používaný během politické agitace, který Židům připisuje vinu za komunismus. Toto obvinění dosáhlo značné popularity mezi odpůrci bolševismu během občanské války v Rusku (1917-1920). Tento pojem se objevil na přelomu 20. a 30. let 20. století, kdy se Židům přisuzovalo vedení komunistického hnutí, ať už v sovětském Rusku (pozdějším SSSR), tak v Polsku, kde byl v meziválečných letech antisemitismus hodně živý.\n\nV polštině se používá i v dalších významech:\n\nV současnosti se v Polsku používá ke stigmatizaci liberálních kruhů či organizací pocházejících z poválečné komunistické strany PSDS. Používají jej zejména nacionalistické skupiny, ve významných sdělovacích prostředcích se prakticky nepoužívá.\n\n\n"}
{"id": "178126", "url": "https://cs.wikipedia.org/wiki?curid=178126", "title": "Hlavní loď", "text": "Hlavní loď\n\nHlavní chrámová loď je součást kostela, která je určená pro účastníky bohoslužeb. Zpravidla jsou v lodi umístěny lavice, v zadní části hlavní lodi bývá umístěna kruchta s varhanami. Od bočních lodí (pokud se jedná o vícelodní kostel) je hlavní loď zpravidla oddělena řadou sloupů či pilířů, tvořících arkádu.\n\nPokud je hlavní loď vyšší než boční lodě a v horní části stěny (nad arkádami) jsou prolomena okna, nazýváme kostel bazilikou a mluvíme o tzv. \"bazilikálním uspořádání\". (\"poznámka: termín bazilika má odlišný význam v architektuře a v kanonickém právu)\". Pokud není hlavní loď vyšší o takový úsek zdiva, aby bylo možné (vzhledem k existenci krovů nad bočními loděmi) prolomit okna, mluvíme o \"nepravé bazilice\". Pokud jsou všechny lodě stejně vysoké, mluvíme o \"síňovém uspořádání\". Není-li v případě síňového uspořádání střední loď širší než boční lodě, je lépe nepoužívat termín \"hlavní loď\", ale \"střední loď\". Obdobná je situace v případě, kdy má kostel dvě stejně vysoké a široké lodě (časté u gotických kostelů v jižních Čechách) – v tomto případě mluvíme o dvojlodí. Pokud však má kostel sice pouze dvě lodě, ale jedna z nich je vyšší či širší (časté u menších středověkých klášterních kostelů, kdy prostor jedné z bočních lodí zaujala křížová chodba kláštera, například v bývalém klášteře v Pšovce), pak je použití termínu zcela namístě.\n\nObvykle přiléhá hlavní loď prostřednictvím vítězného oblouku přímo k presbytáři neboli chóru. U větších kostelů (viz přiložené schéma) ale může být mezi hlavní loď a chór vsunuta ještě příčná loď, tzv transept. Ten je zpravidla stejně vysoký s široký jako hlavní loď. Místo, kde se hlavní loď kříží s lodí boční, se nazývá křížení.\n\nV baroku je časté, že i poměrně veliké kostely mají pouze jednu loď. Po obou stranách lodi ovšem může být umístěna řada kaplí, v nichž jsou umístěny boční oltáře.\n"}
{"id": "178133", "url": "https://cs.wikipedia.org/wiki?curid=178133", "title": "Magnetické pole planet", "text": "Magnetické pole planet\n\nMagnetické pole planet ve Sluneční soustavě je generováno procesy v metalickém planetárním jádře. Toto magnetické pole tvoří kolem mateřského objektu tzv. magnetosféru, která ho chrání před slunečním větrem. Na základě analogie s točivými elektrickými stroji se tento mechanismus běžně nazývá planetární dynamo. Přitom ale velikost, síla i orientace magnetického pole se může s časem měnit i zcela vymizet. V tom případě je možné na existenci magnetického pole v minulosti usuzovat pouze tehdy, je-li pozorována na povrchu planety remanentní magnetizace kůry.\n\nPokud je teplotní rozdíl mezi jádrem a pláštěm po delší dobu dostatečně velký (tj. je dostatečně vysoký tepelný tok přes jejich rozhraní) dochází k termální konvekci v kapalném jádře planety. Protože je materiál silně vodivý, jeho pohyb vytváří tzv. termální dynamo. Tento mechanismus má relativně malou účinnost a je zřejmě činný pouze v nejranějších obdobích vývoje planety. Později s vyrovnáváním teplot v plášti a jádře přestává být funkční a pokud není nahrazen jiným mechanismem, magnetické pole mizí.\n\nPokud jsou podmínky (teplota, tlak a chemické složení) v jádře vhodné k růstu pevného vnitřního jadérka, může dojít ke vzniku termo-chemického dynama. To má velmi vysokou účinnost a např. u Země generuje silné magnetické pole kolem naší planety dodnes, tedy zřejmě déle než 4 miliardy let.\n\nAlternativou k termo-chemickému dynamu je dynamo termo-elektrické.\nBylo navrženo k vysvětlení velmi slabého magnetického pole planety Merkur pozorovaného sondou Mariner 10. Princip tohoto dynama spočívá v generování proudů v oblasti zvlnění rozhraní pláště a jádra (k tomuto zvlnění dochází kvůli termální konvekci v plášti) díky rozdílným teplotám a velké vodivosti materiálu jádra. Tyto proudy pak jsou schopny vytvářet globální magnetické pole, které dosahuje až nad povrch planety.\n\nVenušino vlastní magnetické pole je ve srovnání s ostatními planetami sluneční soustavy velmi slabé. Možnou příčinou je její pomalá rotace, nedostatečná k rozpohybování vnitřního dynama z tekutého železa. Sluneční vítr proto přímo zasahuje Venušinu horní atmosféru. Uvažuje se, že Venuše měla původně stejné množství vody jako Země, ale v důsledku bombardování slunečními částicemi se voda rozložila na vodík a kyslík. Vodík díky své nízké hmotnosti snadno unikl do prostoru, kyslík se sloučil s atomy kůry a zmizel z atmosféry. Poměr vodíku a deuteria (které nemůže unikat tak rychle) ve Venušině atmosféře tuto teorii podporuje.\n\nMars má slabé magnetické pole, jehož ochranná funkce je však neporovnatelně menší než u zemského magnetického pole. Měření sondy Mars Global Surveyor přinesla důkazy, že krátce po vzniku planety měl Mars dynamičtější povrch, který se více podobal Zemi. Měření magnetometrem ukázalo magnetické pruhy, což svědčí o silnějším magnetickém dynamu, které pracovalo několik miliónu let po vzniku. Neznámá událost (možný dopad asteroidu) však toto pole narušila.\n\nZe zjištění vědců z amerického Úřadu pro letectví a vesmír (NASA), kteří analyzovali získaná data ze sondy Mars Odyssey, vyplývá, že radiace na oběžné dráze Marsu je 2,5krát větší než na Mezinárodní vesmírné stanici a dosahuje tak limitů pro bezpečný pobyt. NASA považuje tento problém za zvládnutelný pomocí stínítek a systémem varování před vyšším zářením od Slunce.\n\nJeho magnetické pole lze vidět i ze Země, může se jevit až 5× větší než Měsíc v úplňku, přestože je mnohem vzdálenější. Toto magnetické pole vytváří mohutné výrony urychlených částic v Jupiterových radiačních pásech, interaguje s měsícem Io a vytváří vodivou trubici a plazmový prstenec okolo něj. Jupiterova magnetosféra je největší strukturou sluneční soustavy (je větší než magnetosféra Slunce). \n\nSonda Pioneer potvrdila existenci Jupiterova mohutného magnetického pole, které je 10× silnější než zemské a obsahuje 20 000× více energie. Citlivé přístroje na palubě odhalily, že jupiterovský „severní“ magnetický pól je na jižním geografickém pólu planety s odchylkou 11 stupňů od jupiterovské osy rotace a se středem pole posunutým mimo střed Jupitera podobně jako je tomu u magnetického pole Země. Pioneer zaznamenal rázovou vlnu jupiterovské magnetosféry ještě ve vzdálenosti 26 miliónů kilometrů a magnetický ohon dosahující až za Saturnovu oběžnou dráhu.\n\nÚdaje ukazují, že velikost tohoto magnetického pole na straně obrácené ke Slunci rychle kolísá, v důsledku změn tlaku slunečního větru. Tento jev byl blíže zkoumán při dvou misích Voyager. Bylo objeveno, že proudy vysokoenergetických částic jsou vyvrhovány až k oběžné dráze Země. V jupiterovských radiačních pásech byly nalezeny a naměřeny vysokoenergetické protony, ukázalo se, že mezi Jupiterem a některými jeho měsíci (zvláště Io) protékají elektrické proudy.\n\nUranovo magnetické pole je zvláštní tím, že se jeho centrum nenachází v centru planety a je vychýleno téměř 60° vzhledem k ose rotace. Pravděpodobně je vytvářeno pohybem v relativně mělkých hloubkách pod povrchem Uranu. Jelikož Neptun má podobně umístěné magnetické pole, lze předpokládat, že tento jev není následkem výchylky osy. Magnetosféra je zkroucena rotací planety do dlouhého vývrtkovitého tvaru vzadu za planetou. Zdroj magnetického pole je neznámý; o dříve předpokládaném elektricky vodivém extrémně stlačeném oceánu vody a amoniaku mezi jádrem a atmosférou nyní soudíme, že neexistuje.\n"}
{"id": "178134", "url": "https://cs.wikipedia.org/wiki?curid=178134", "title": "Boční loď", "text": "Boční loď\n\nBoční chrámová loď je součást vícelodních kostelů, určená pro účastníky bohoslužeb. Od hlavní lodi jsou boční lodě zpravidla odděleny řadou sloupů či pilířů, tvořících arkádu.\n\nPokud je hlavní loď vyšší než boční lodě a v horní části stěny (nad arkádami) jsou prolomena okna, nazýváme kostel bazilikou a mluvíme o tzv. \"bazilikálním uspořádání\". (\"poznámka: termín bazilika má odlišný význam v architektuře a v kanonickém právu)\". Pokud jsou všechny lodě stejně vysoké, mluvíme o \"síňovém uspořádání\". Má li kostel dvě stejně vysoké a široké lodě (časté u gotických kostelů v jižních Čechách), nazýváme jej dvojlodím a termín „boční loď“ nepoužíváme. Pokud však má kostel sice pouze dvě lodě, ale jedna z nich je vyšší či širší (časté u menších středověkých klášterních kostelů, kdy prostor jedné z bočních lodí zaujala křížová chodba kláštera, například v bývalém klášteře v Pšovce), pak je použití termínu „boční loď“ zcela namístě. U velkých středověkých klášterních kostelů je ale vcelku častá i varianta, kdy má kostel na jedné straně dvě boční lodě a na druhé pouze jednu, protože prostor druhé boční lodě zaujala křížová chodba. U velkých katedrálních chrámů také často přiléhají k bočním lodím ještě jednotlivé kaple. Tak je tomu i v katedrále svatého Víta v Praze.\n"}
{"id": "178135", "url": "https://cs.wikipedia.org/wiki?curid=178135", "title": "Wervik", "text": "Wervik\n\nWervik je belgické město, nacházející se v arrondissementu Ypry ve vlámské provincii Západní Flandry. Obec Wervik zahrnuje kromě vlastního Werviku ještě městečko Geluwe. Obec má 18\n 401 obyvatel (1. leden 2015) a rozkládá se na ploše 43,61 km². Městem protéká řeka Leie, která tvoří hranici s Francií a odděluje jej od francouzské obce Wervicq-Sud.\n\nWervik patří mezi nejstarší belgická města a pod názvem \"Viroviacum\" byl znám již v dobách Římanů.\nV té jím době procházela obchodní cesta směrem na Kassel a podle lidové víry se v místě dnešního náměstí sv. Martina (niz. \"\") nacházel malý chrám zasvěcený bohu Marsovi.\n\nVe středověku byl Wervik důležitým centrem textilnictví.\nSvého vrcholu dosáhl v době, kdy začínal úpadek velkých vlámských měst jako Ypry, Bruggy a Gent.\nRoku 1382 bylo město zničeno a začalo ztrácet svůj význam.\nBěhem války Sedmnácti provincií se Španělskem byl Wervik vypálen a jeho obyvatelé uprchli.\nRoku 1713 bylo město rozděleno na dvě části – severní část, která si ponechala původní název, se stala součástí Rakouska a nyní patří Belgii a jižní část pod názvem Wervicq-Sud připadla Francii.\n\n\n\n"}
{"id": "178136", "url": "https://cs.wikipedia.org/wiki?curid=178136", "title": "Dvojlodí", "text": "Dvojlodí\n\nDvojlodí je architektonický termín, označující spojení dvou lodí, tj. podélných, zastropených prostorů pod jednou střechou. V souvislostech církevní architektury, kde se termín použ. nejčastěji (byť ne výlučně), dvojlodní kostely bývají zaklenuty klenbou či řadou kleneb, ale mohou být i plochostropé – což platilo zejména v období románské architektury. Obě lodě jsou zpravidla rozděleny řadou sloupů či pilířů, tvořících arkádu. Má-li chrámový prostor dvě stejně vysoké a široké lodě (časté např. u gotických kostelů v jižních Čechách), nazývá se síňové dvojlodí, pokud je však jedna z lodí vyšší či širší (časté u menších středověkých klášterních kostelů, kdy prostor jedné z bočních lodí zaujala křížová chodba kláštera – např. v bývalém augustiniánském klášteře v Pšovce u Mělníka), pak se hovoří o hlavní a boční lodi.\n"}
{"id": "178138", "url": "https://cs.wikipedia.org/wiki?curid=178138", "title": "Dějiny Evropské unie", "text": "Dějiny Evropské unie\n\nEvropská unie byla vytvořena v roce 1993 na základě Smlouvy o Evropské unii, známější pod názvem Maastrichtská smlouva, hovoří-li se však o historii Evropské unie, uvažují se i předchozí evropské integrační aktivity, jejichž počátek sahá do 50. let 20. století.\n\nPo druhé světové válce se musely evropské státy vypořádat s řadou problémů, v prvé řadě bylo třeba zabezpečit \"základní životní potřeby\" pro obyvatelstvo. Po otřesných zkušenostech s 2. světovou válkou bylo hlavním motivem evropské integrace \"zabezpečení míru a bezpečnosti\" na evropském kontinentě – po válce byl ve společnosti hluboce zakořeněný názor, že mír a bezpečnost nedokáží zajistit klasické národní státy, ale sjednocující se Evropa. Svou roli hrál také rostoucí vliv Sovětského svazu a jeho potenciální nebezpečnost pro západní demokracie; sjednocená západní Evropa měla větší šanci ustát potenciální konflikt se státy východního bloku.\n\nZdůrazňovala se také \"potřeba „nového ducha“\" v protikladu k meziválečnému ekonomickému a politickému nacionalismu. Důsledkem ekonomického nacionalismu byla velmi vysoká cla a jiná tarifní i netarifní opatření (mnohonásobně vyšší než před 1. světovou válkou), která vedla k hospodářské stagnaci, ještě umocněné Velkou hospodářskou krizí. Politický nacionalismus se stal přímou příčinou 2. světové války. Proto lze za jednu z hlavních příčin poválečné evropské integrace označit snahu o překonání nacionalisticky orientovaných státních struktur.\n\nObčané evropských zemí také toužili po \"volném pohybu\" po Evropě, který byl mezi světovými válkami velmi omezen. Svobodné podnikání ve spojení se \"společným trhem\" mělo zabezpečit dlouhodobý hospodářský růst a sociální stabilitu.\n\nCelkově lze říci, že důvody pro poválečnou Evropskou integraci byly následující:\n\nJean Monnet, jako člen Národního výboru pro osvobození Svobodné francouzské vlády, prohlásil v roce 1943 v alžírském exilu: „Mír v Evropě nenastane dokud její státy budou zakládány na základně národní suverenity … Země Evropy jsou příliš malé, aby mohly svým národům zaručit prosperitu a sociální vývoj. Proto evropské státy musí společně založit federaci …“\n\nWinston Churchill ve své „curyšské řeči“ pronesené „k mládeži Evropy“ 19. září 1946 na curyšské univerzitě mluví o sjednocené Evropě, Spojených státech evropských \"(United States of Europe)\", s regionální strukturou federace, Radou Evropy \"(Council of Europe)\", jejímž prvním krokem je partnerství Francie a Německa. Řeč ukončil výzvou: „Therefore I say to you: ‚Let Europe arise‘.“\n\nRobert Schuman, francouzský ministr zahraničí, v roce 1950 symbolicky 9. května předložil návrh sjednocené Evropy, dnes známý jako Schumanova deklarace (komunistickými režimy pejorativně zvaný Schumanova doktrína), který konkretizuje předcházející prohlášení evropských politiků.\n\nEvropští politici v poválečných letech začali hledat způsob, jakým efektivně předejít rozpoutání válečného konfliktu. Nutností se ukázala kontrola uhelného a především ocelářského průmyslu, bez kterého je vedení války nemyslitelné. Francie se již o podobné pokusila ve 20. letech 20. století, kdy okupovala německé Porýní ve snaze kontrolovat německý válečný průmysl, přesto nedokázala zabránit druhé světové válce. Bylo tedy zřejmé, že se tato kontrola bude muset provádět jinou cestou.\n\nV USA byl roku 1948 založen Americký výbor pro sjednocenou evropu (Ang. The American Committee on United Europe – ACUE) který v následujících letech výrazně financoval federalistické hnutí v Evropě, například v roce 1953 tvořily příjmy z tohoto zdroje 53,5% celkových příjmů Evropského hnutí, tehdy významné euro-federalistické organizace. \n\nJean Monnet, tehdy jako vrcholný představitel francouzského komisariátu pro plán, přišel s nápadem, že by o uhelném průmyslu nerozhodovaly národní státy (vítězné mocnosti by také neměly mít větší pravomoci než poražené Německo); o průmyslu měla rozhodovat nová nadnárodní instituce.\n\nTato myšlenka byla realizována v tzv. Pařížské smlouvě v roce 1951 a vzniklo Evropské společenství uhlí a oceli (ESUO). Bylo to poprvé, kdy se sektor tradičně v rukách národních států dostal do kompetence nadnárodní instituce. Během několika let se měl vytvořit společný trh pro uhlí a ocel se společnou kontrolou, plánováním a managementem odbytu. Zakládajícími státy se kromě Francie a Německa staly ještě Itálie, Belgie, Nizozemsko a Lucembursko. Těchto 6 zemí se na dlouhá desetiletí stalo prointegračním jádrem evropských společenství.\n\nNejdůležitějším motivem pro zapojení Francie do ESUO byla kontrola německého ocelářského a těžebního průmyslu, čímž by se dalo zamezit případnému nekontrolovanému znovuvyzbrojení Německa. Pro samotné Německo bylo začlenění do ESUO výhodné zejména kvůli jisté politické rehabilitaci (podobně jako v případě Itálie). Státy Beneluxu si od ESUO slibovaly hlavně rozvoj obchodu a následný vyšší ekonomický růst.\n\nPlatnost smlouvy o založení ESUO byla stanovena na 50 let a nebyla již dále prodloužena, od 1. ledna 2002 tedy ESUO formálně neexistuje. Veškerá agenda byla převedena na Evropské společenství.\n\nSpojené království se tohoto uskupení nechtělo zúčastnit hlavně z obavy o přenášení svých pravomocí na nadnárodní úroveň a tím ztráty části suverenity. Myšlenka volného trhu mu však nebyla proti mysli, a proto později spolu s dalšími státy (Dánsko, Švédsko, Norsko, Švýcarsko, Rakousko, Portugalsko a Finsko jako přidružená země) založilo Evropské sdružení volného obchodu (ESVO), které si dalo za cíl umožnění volného trhu, ale bez společných institucí (začalo fungovat v roce 1960).\n\nPo uvolňování světové politické situace koncem 50. let se integrační zájmy začaly soustřeďovat na ekonomickou sféru. V roce 1957 byly podepsány takzvané Římské smlouvy (s platností od roku 1958) zakládající Evropské hospodářské společenství (EHS) a Evropské společenství pro atomovou energii (Euratom). EHS mělo za úkol vytvoření společného trhu a Euratom spolupráci na poli mírového využití jaderné energie. Organizační struktura obou společenství byla založena na stejném principu jako ESUO, měla tedy Komisi s výkonnými pravomocemi, Radu ministrů jako legislativní orgán, Parlamentní shromáždění a Soudní dvůr.\n\nOd 1. ledna 1958 zahájila svou činnost Evropská investiční banka s ústředím v Lucembursku a taktéž vznikl Hospodářský a sociální výbor s centrálou v Bruselu.\n\nZakládající členové EHS a EURATOM byly stejné země jako v případě ESUO: Francie, Německo, Itálie a státy Beneluxu. Francie se stala neformálním vůdcem všech těchto seskupení a upevnila svou vedoucí pozici v západní Evropě. Zároveň si od těchto nových integračních seskupení slibovala mimo jiné zlepšení situace v zemědělství. Hlavní výhodou pro vysoce industrializované Německo a Benelux měla být zase postupná liberalizace trhu s průmyslovými výrobky.\n\nV roce 1967 vstoupila v platnost smlouva o spojení orgánů EHS, Euratomu a ESUO (tzv. Slučovací smlouva), jejich právní subjektivita však nebyla dotčena. Od té doby se tato tři uskupení začala souhrnně nazývat Evropská společenství.\n\nV roce 1968 byla na základě dohody o EHS vytvořena celní unie, tj. odstranění vnitřních cel a zavedení stejného celního tarifu vůči nečlenským zemím, jako mezistupeň ke společnému trhu. Liberalizace obchodu se zemědělskými produkty však postupovala pomaleji.\n\nSedmdesátá léta byla ve znamení \"surovinové a energetické krize\" zapříčiněné drastickým omezením dodávek ropy ze států Perského zálivu. Následné mnohonásobné zvýšení cen energií a pohonných hmot se negativně promítlo v rostoucích nákladech evropských podniků, oslabených navíc zvyšující se konkurencí východoasijských výrobců. Evropské ekonomiky ztrácely dynamiku a začala se objevovat chronická nezaměstnanost. Mnohá tradiční průmyslová odvětví procházela krizemi, zejména hutní a textilní průmysl, což ještě více zvyšovalo sociální napětí. Toto nepříznivé klima se začalo měnit k lepšímu až v letech osmdesátých. Není proto překvapivé, že v této atmosféře proces evropské integrace spíše stagnoval.\n\n22. července 1975 byl zřízen Účetní dvůr a to na základě Smlouvy o finančním hospodaření Společenství. Za sídlo Účetního dvora bylo vybráno Lucembursko.\n\nV červnu 1979 proběhly první přímé volby do Parlamentního shromáždění (dnešní Evropský parlament)\n\nNa zasedání Evropské rady v Miláně v roce 1985 byl přijat dokument \"Bílá kniha o opatřeních k dokončení vnitřního trhu do roku 1992\", který analyzoval tehdejší situaci v této oblasti a sloužil jako podklad pro budoucí jednání o Jednotném evropském aktu.\n\nPočátkem sedmdesátých let se k těmto krizím přidala ještě krize měnová v podobě rozpadu Brettonwoodského měnového systému. Pro západoevropské státy to znamenalo zrušení navázání jejich měn na americký dolar a přechod na floating (režim volných měnových kurzů). V roce 1979 se evropské státy rozhodly zamezit možným velkým fluktuacím v měnových kurzech zavedením Evropského měnového systému (EMS), čímž se zavázaly udržovat své měnové kurzy ve stabilních poměrech. Zavedla se také košová měnová jednotka ECU (European currency unit) sloužící ke zúčtování mezinárodních měnových operací.\n\nSe zlepšující se hospodářskou a sociální situací se začaly množit reformní návrhy, jak dále postupovat v stagnující evropské integraci. Zasedání Evropské rady v Lucemburku vyústila v podepsání Jednotného evropského aktu (JEA), který vstoupil v platnost v roce 1987. JEA představoval do té doby nejvýznamnější zásah do Římských smluv. Jeho hlavním cílem bylo dokončení jednotného vnitřního trhu do roku 1992 a identifikoval překážky, které ještě zbývaly k jeho dovršení:\n\nJEA v mnoha oblastech omezil rozhodování na základě jednomyslnosti a více podporoval rozhodování kvalifikovanou většinou (v reakci na rozšíření ES o nové země). JEA zvýšil také pravomoci Evropského parlamentu – jeho souhlas se začal vyžadovat pro přijímání nových členů nebo přidružení; o mnohých aktivitách, které byly do té doby zcela v kompetenci členských států začalo spolurozhodovat ES – jednalo se například o oblast vědy a výzkumu, životního prostředí a sociální politiky.\n\nV průběhu sedmdesátých a osmdesátých let se Evropská společenství rozrostla o 6 zemí:\nNěmecko se sjednocením zvětšilo o bývalé Východní Německo v roce 1990.\n\nJedinou zemí, která opustila ES, bylo Grónsko: po získání autonomie na Dánsku v roce 1979 se rozhodlo na základě referenda opustit ES v roce 1985.\n\nV roce 1985 byla představiteli pěti zemí podepsána Schengenská dohoda, jejímž cílem bylo odstranění kontrol na vnitřních hranicích a spolupráce při ochraně hranic vnějších. Tato dohoda nebyla součástí právního řádu Evropských společenství, stala se jí až od Amsterdamské smlouvy. Signatářskými zeměmi byly v roce 1985 Německo, Francie, Belgie, Nizozemsko a Lucembursko.\n\nPodepsáním Maastrichtské smlouvy v roce 1992 uzavřeli vrcholní evropští představitelé výraznou reformu zakládajících smluv. Ta začala platit 1.11.1993. Nově se na evropské úrovni začalo spolupracovat v oblasti \"společné zahraniční a bezpečnostní politiky\" a \"justičních záležitostí\". Smlouva změnila název „Evropského hospodářského společenství“ na „Evropské společenství“, protože integrační aktivity spadající pod tuto instituci již přesáhly původní pouze ekonomické záměry. Což ale bylo hlavní, podpisem Maastrichtské smlouvy vznikla Evropská unie, zastřešující všechny existující integrační aktivity. Ty se od Maastrichtské smlouvy začaly dělit do tří hlavních kategorií, čemuž úředníci říkají, že Evropská unie „stojí na třech pilířích“:\n\nNa počátku 90. let byl již dokončen projekt vnitřního trhu a mezi evropskými státy panoval konsensus, že by bylo vhodné pokračovat v integraci směrem k hospodářské a měnové unii. Mezi hlavními cíli Maastrichtské smlouvy bylo proto také vytvoření Evropské hospodářské měnové unie a s tím spojené zavedení společné evropské měny.\n\nV průběhu devadesátých let byly uzavřeny některé smlouvy dodnes významně ovlivňující fungování EU:\n\nAmsterdamská smlouva přesunula spolupráci v oblasti imigrační politiky, azylové politiky a ochrany menšin ze \"Třetího pilíře\" do prvního (tzv. komunitarizace části třetího pilíře), definovala základní práva občanů EU a základní principy společné zahraniční politiky. Schengenské dohody se staly součástí právního systému EU.\n\nSmlouva z Nice měla připravit evropské instituce, aby byly i po plánovaném rozšíření akceschopná. Omezila tedy národní veto a přerozdělila počet hlasů v Radě ministrů tak, aby odpovídal počtu obyvatel jednotlivých států.\n\nPo rozpadu Sovětského bloku začaly státy střední a východní Evropy transformovat své centrálně plánované ekonomiky na ekonomiky s tržním hospodářstvím. Evropská unie s nimi uzavírala tzv. Eurodohody, které měly za úkol podporu transformace a spolupráci institucí. Jako finanční nástroj pomoci byl vytvořen jako první fond PHARE, původně pouze na pomoc Polsku a Maďarsku.\n\nV roce 1995 se EU rozšířila o tři vyspělé země ESVO:\n\nV prosinci 1997 se Evropská rada rozhodla zahájit přístupová jednání s nejlépe hodnocenými státy bývalého Sovětského bloku – Českem, Estonskem, Kyprem, Maďarskem, Polskem a Slovinskem, přičemž samotná přístupová jednání začala v březnu příštího roku.\n\nV Helsinkách v roce 1999 zahájila Evropská rada jednání se zbývajícími kandidáty – Bulharskem, Litvou, Lotyšskem, Maltou, Rumunskem a Slovenskem. Turecko podalo přihlášku o plné členství do EHS již v roce 1987, ale ta byla o dva roky později odmítnuta kvůli „nestabilnímu politickému prostředí“. Po summitu v Helsinkách v roce 1999 byl Turecku přiznán oficiální status kandidátské země EU.\n\nPro deset nejlépe připravených zemí byla jednání uzavřena v prosinci 2002 na summitu v Kodani.\n\nV lednu 1999 se 11 zemí Evropské unie (státy Beneluxu, Finsko, Francie, Irsko, Itálie, Německo, Portugalsko, Rakousko, Španělsko) dohodlo, že zavedou společnou měnu euro a přestanou používat své národní měny. Řecko vstoupilo do Eurozóny o dva roky později, v roce 2001. Od 1. ledna 2002 vešly euromince a eurobankovky do oběhu. O pět let později, od 1. ledna 2007 je též členem eurozóny i Slovinsko. Od 1. ledna 2008 také Malta a Kypr a od roku 2009 Slovensko. Prozatím posledními státy, které přijaly euro, byly Estonsko od 1.1.2011, Lotyšsko od 1.1.2014 a Litva od 1.1.2015. Euro používá také Černá Hora, ačkoliv není členem Evropské unie.\n\nV současné době jsou nejvýznamnější otázky, kterými se Evropská unie zabývá, tyto:\n\nPo neúspěšných referendech ve Francii a Nizozemsku nejsou evropští politici jednotní, jak by se mělo dále v této otázce postupovat – část z nich si přeje v ratifikaci pokračovat a druhá část chce ratifikaci buď úplně zastavit nebo zmrazit. Aby ústava vstoupila v platnost, musí jí odsouhlasit všechny členské státy EU, buď v referendu nebo hlasováním v národních parlamentech.\n\nV roce 2007 přistoupily k EU Bulharsko a Rumunsko. Zejména v západních zemích však se objevují názory, že by se noví členové měli přijímat až po nutných reformách ve fungování EU, ať už by šlo o reformy institucí, společné zemědělské politiky nebo dalších oblastí.\n\nPo summitu v Helsinkách v roce 1999 byl Turecku přiznán oficiální status kandidátské země EU.\n\nV roce 2004 se Chorvatsko stalo kandidátskou zemí a 1. července 2013 do EU vstoupilo.\n\n17. prosince 2005 se další kandidátskou zemí stala Severní Makedonie.\n\n16. července 2009 požádal o členství v EU Island, v dubnu 2013 ale vyjednávání zastavil a rozhodl se o dalším vyjednávání uspořádat referendum. \n\nPoté, kdy více let za sebou překračovaly Francie a Německo závazky vyplývající z jejich členství v Eurozóně (konkrétně se jednalo o překročení ročního deficitu veřejných financí o více než 3 %, jedno z kritérií Paktu stability), nebyly na ně uvaleny žádné sankce, ačkoliv ze smluv vyplývá opak. Toto kritérium bylo následně v březnu 2005 zmírněno. Toto je kritizováno zejména menšími zeměmi, které se snažily pod hrozbou sankcí a za nemalých obětí udržet své rozpočtové deficity v daných mezích.\n\nNa rozpočtu Evropské unie se dlouhodobě kritizuje vysoký podíl výdajů na zemědělskou politiku (přes 40 %) a malý podíl výdajů na vědu a výzkum (mezi 3 a 4 %). Reformní snahy však narážejí na odpor států s relativně silným zemědělstvím, jako je Francie, Španělsko a Polsko.\n\nK 31. lednu 2020 z Evropské unie vystoupila Velká Británie.\n\n"}
{"id": "178139", "url": "https://cs.wikipedia.org/wiki?curid=178139", "title": "Takehara (Hirošima)", "text": "Takehara (Hirošima)\n\nTakehara (: 竹原市; \"Takehara-ši\") je japonské město ležící v prefektuře Hirošima.\n\nMěsto (市, \"ši\") vzniklo 3. listopadu 1958.\n\nK 1. srpnu 2006 mělo 30 882 obyvatel a celkovou rozlohu 118,30 km².\n\n"}
{"id": "178140", "url": "https://cs.wikipedia.org/wiki?curid=178140", "title": "Vícelodní kostel", "text": "Vícelodní kostel\n\nVícelodní kostel je kostel obsahující více než jednu loď. Jednotlivé lodi jsou zpravidla odděleny řadou sloupů či pilířů, tvořících arkádu.\n\nPokud je střední (hlavní) loď vyšší než boční lodě a v horní části stěny (nad arkádami) jsou prolomena okna, označuje se kostel jako bazilika a jedná se o tzv. \"bazilikální uspořádání\". V tomto případě má termín bazilika odlišný význam v architektuře a v kanonickém právu. Pokud není hlavní loď vyšší o takový úsek zdiva, aby bylo možné (vzhledem k existenci krovů nad bočními loděmi) prolomit okna, hovoří se o \"nepravé bazilice\" či o pseudobazilice. Pokud jsou všechny lodě stejně vysoké, mluví se o \"síňovém\" či \"halovém uspořádání\".\n\nPodle počtu lodí se vícelodní kostely rozlišují na:\n"}
{"id": "178141", "url": "https://cs.wikipedia.org/wiki?curid=178141", "title": "Trojlodí", "text": "Trojlodí\n\nTrojlodí je prostor, který je zaklenut třemi řadami kleneb. Zpravidla je rozdělen dvěma řadami sloupů či pilířů, tvořících arkády. \n\nPokud je hlavní loď vyšší než boční lodě a v horní části stěny (nad arkádami) jsou prolomena okna, označuje se kostel jako bazilika a jedná se o tzv. \"bazilikální uspořádání\". V tomto případě má termín bazilika odlišný význam v architektuře a v kanonickém právu. Pokud není hlavní loď vyšší o takový úsek zdiva, aby bylo možné (vzhledem k existenci krovů nad bočními loděmi) prolomit okna, hovoří se o \"nepravé bazilice\" či \"pseudobazilice. \nMá-li prostor tři stejně vysoké lodě (časté u pozdněgotických kostelů), nazývají se síňové trojlodí. Příkladem je kostel sv. Víta v Českém Krumlově.\n"}
{"id": "178144", "url": "https://cs.wikipedia.org/wiki?curid=178144", "title": "Loď (architektura)", "text": "Loď (architektura)\n\nChrámová loď v architektuře označuje prostor v kostele mezi vstupem a kněžištěm určený pro shromáždění věřících. Termínem loď se mohou označovat i jiné obdobné prostory připomínající chrámovou loď.\n\nNejčastěji se jedná o podlouhlý prostor se stropem plochým nebo (častěji) zaklenutý klenbami. Podlouhlá není loď u staveb na centrálním půdorysu, například rotunda má loď kruhovou. \n\nPokud má prostor více lodí než jednu, rozlišuje se, zda se jedná o stejně vysoké lodi (halový kostel) nebo zda má střední hlavní loď a boční lodě, které od sebe bývají zpravidla odděleny řadou sloupů či pilířů tvořících arkádu. Kostely se rozlišují podle počtu rovnoběžných lodí na jednolodní, dvojlodí, trojlodí a vícelodí, například pětilodí.\n\nLoď, která je kolmá na ostatní lodě, se nazývá příčná loď nebo transept. Místo, kde se lodě protínají, se nazývá křížení. \n\nJe-li hlavní loď vyšší než boční lodě a v její převýšené části jsou (nad střechou bočních lodí) prolomena tzv. bazilikální okna, nazýváme stavbu bazilikou a mluvíme o tzv. \"bazilikálním uspořádání\". Pokud není hlavní loď vyšší o takový úsek zdiva, aby bylo možné (vzhledem k existenci krovů nad bočními loděmi) prolomit okna, mluvíme o \"nepravé bazilice\" nebo \"pseudobazilice\". Pokud jsou všechny lodě stejně vysoké, mluvíme o \"síňovém\" nebo \"halovém uspořádání\".\n\nTermín „loď“ se v architektuře používá většinou pro sakrální prostory, například kostely, ovšem ne výhradně. Možné je například použití tohoto termínu i u jiných (většinou historických) staveb, například u masných krámů, pivovarů nebo rozsáhlých sklepů. Též se používá zcela běžně u stanic metra.\n\n\n"}
{"id": "178145", "url": "https://cs.wikipedia.org/wiki?curid=178145", "title": "Yves Leterme", "text": "Yves Leterme\n\nYves Camille Désiré Leterme (* 6. října 1960 Wervik) je belgický politik vlámské národnosti, v roce 2008 a opět v letech 2009–2011 předseda belgické vlády (první a druhý kabinet).\n\nYves Leterme je členem středo-pravicové politické strany Christen-Democratisch en Vlaams, jejímž byl v letech 2003 až 2004] předsedou. Od 20. července 2004 byl předsedou vlámské vlády.\n\nDne 20. března 2008 se stal belgickým předsedou vlády. Dne 14. července 2008 podal demisi, když se mu nepodařilo vyřešit spory mezi vlámskými a valonskými stranami vládní koalice. Belgický král Albert II. ale 17. července odmítl demisi přijmout.\n\nDne 22. prosince 2008 král Albert II. již demisi z rukou premiéra přijal, čímž ukončila vláda činnost. Tvořilo jí pět koaličních stran a ve funkci setrvala méně než rok. Za hlavní příčinu pádu vlády je uváděna finanční krize banky Fortis, působící v celém Beneluxu. Dne 30. prosince 2008 se novým belgickým premiérem stal Herman Van Rompuy.\n\nPoté, co byl Herman Van Rompuy zvolen předsedou Evropské rady, stal se 25. listopadu 2009 Leterme opět předsedou belgické vlády. 22. dubna 2010 podala vláda demisi kvůli sporu mezi Vlámy a Valony o dělení bruselského regionu, který se vládě nepodařilo vyřešit, a ztrátě důvěry strany Open Vld. 26. dubna 2010 král Albert II. demisi přijal.\n\n\n"}
{"id": "178147", "url": "https://cs.wikipedia.org/wiki?curid=178147", "title": "Chórový ochoz", "text": "Chórový ochoz\n\nChórový ochoz je součást gotické katedrály, která se nachází mezi chórem a věncem kaplí. Výškou, šířkou, rozvrhem atp. zpravidla navazuje na boční lodě a stejně jako boční lodě od lodě hlavní i chórový ochoz od chóru odděluje řada sloupů či pilířů, tvořících arkádu. Někdy, například u pařížského kostela Saint Denis, je chórový ochoz dokonce dvojlodní. Od chóru může být ochoz oddělen tzv \"chórovým zábradlím\".\n\nChórový ochoz je typický pro gotické katedrály a další kostely katedrálního typu. Ochoz umožňuje podobně jako boční lodi věřícím a poutníkům procházení a návštěvu jednotlivých kaplí, a to i během doby, kdy se další věřící v hlavní lodi kostela účastní bohoslužby či jiného obřadu.\n"}
{"id": "178148", "url": "https://cs.wikipedia.org/wiki?curid=178148", "title": "Modlitebna", "text": "Modlitebna\n\nModlitebna je označení pro stavbu, soubor místností či místnost (např. ve sborovém domě), která slouží k modlitbě, případně i k bohoslužebnému shromáždění obecně.\n\nV Čechách a na Moravě se tento termín historicky váže k pojmu toleranční modlitebna, tj. tolerančním patentem za omezujících pravidel povolené bohoslužebné stavby tolerančních církví.\n\nDnes je v některých protestantských církvích, například v Církvi bratrské, používán výhradně tento termín jako oficiální označení prostorů či staveb, určených k bohoslužbám.\n\nJiné, například Českobratrská církev evangelická (ČCE), používají též obvyklý termín kostel a rozlišení je založeno na stavebním provedení. Jako modlitebna je v ČCE někdy označována místnost v budově sborového domu, vyhrazená ke konání bohoslužeb. Ve sborovém domě bývá také byt duchovního, případné další byty, místnosti určené ke konání jiných menších shromáždění (biblických hodin, shromáždění dětí a mládeže, schůzí starších, ...), knihovna, sborový archiv apod.\n\nV judaismu je modlitebna a synagoga místem modliteb. Jde o dva typy staveb, mezi kterými nelze jednoduše stanovit hranici. Obecně jsou židovské modlitebny charakteristické tím, že bohoslužebný účel neovlivňuje základní stavební a architektonický ráz domu. Modlitebny se přitom nacházely především v místech s menší či chudší židovskou obcí.\n\n"}
{"id": "178149", "url": "https://cs.wikipedia.org/wiki?curid=178149", "title": "Milost", "text": "Milost\n\nMilost může označovat:\n\n\n"}
{"id": "178158", "url": "https://cs.wikipedia.org/wiki?curid=178158", "title": "Boulogneský lesík", "text": "Boulogneský lesík\n\nBouloňský lesík (francouzsky \"Bois de Boulogne\") je lesní plocha, která se rozprostírá na západním okraji Paříže. Je nechvalně znám jako místo, kde se setkávají prostitutky a narkomani. To ale platí pouze v noci. Přes den je park plný lidí, toužících po odpočinku.\nPod parkem se nachází městský okruh Boulevard périphérique. Jsou zde i uměle vytvořená jezírka, kde lidé s oblibou pouštějí modely lodí.\n\nBoulogneský lesík dal založit Napoleon III, krátce poté, co uskutečnil puč a jmenoval se francouzským císařem (1852). Během svého exilu v Londýně, jej zaujal Hyde Park, jeho jezera a potoky a jeho popularita u Londýňanů všech společenských tříd. V té době měla Paříž jen čtyři veřejné parky – Tuileries, Lucemburské zahrady, Palais Royale, a Jardin des Plantes, to vše v centru města. Napoleon III se do plánování nového parku osobně zapojil.\n\nJeho nový prefekt Baron Georges-Eugène Haussmann naplánoval zlepšení městské dopravy zbudováním nových bulvárů, zkvalitnění městského zdraví novým systémem distribuce vody a kanalizací, a také vytvářením zelených ploch pro rekreaci rychle rostoucího počtu obyvatel Paříže. V roce 1852 Napoleon daroval na zbudování parku pozemek pro Bois de Boulogne a Bois de Vincennes, který oficiálně patřil jemu. Stavba parku byla vedena na státní náklady.\n\nPrvní plán pro Boulogneský lesík byl vypracován podle návrhu architekta Jacquese Hittorffa a zahradního architekta Louis-Sulpice Varé, který navrhl francouzské přírodně krajinářský zahrady na několika slavných zámcích. Jejich plán vyžadoval dlouhé přímé aleje křižující park, a jak císař žádal, jezera a dlouhý říční tok se zátočinami a meandry, podobný jezeru Serpentine v londýnském Hyde Parku. Bohužel, Varé tento úkol zpackal. Nevzal v úvahu rozdíl ve výšce mezi začátek proudu a koncem toku. Pokud by jeho plán byl realizován, horní část toku by byla prázdná ale spodní část úpravy by byla úplně pod vodou. Když Haussmann viděl částečně hotový říční tok, viděl okamžitě problém a chtěl převýšení změřit. Odmítl služby Varého a Hittorffa, a navrhl řešení sám. Dal vytvořit horní jezero a nižší jezero, rozdělené vyvýšenou silnicí, která slouží jako hráz. Kaskáda umožňuje, aby voda mohla proudit mezi jezery. Tato úprava je zde tak do počátku 21.století.\nV roce 1853 Haussmann najal zkušeného inženýra ze sboru mostů a dálnic, Jean-Charles Alphanda, který s ním pracoval na předchozím úkolu v Bordeaux, a pověřil jej vedením a správou všech parků a promenád v Paříži. Alphand byl také pověřen, aby vypracoval nový plán pro Boloňský lesík. Návrh Jean-Charles Alphanda byl radikálně odlišný od plánu Hittorffa a Varé. Zachoval záměr vytvořit dva dlouhé rovné bulváry, Allée Reine Marguerite a Avenue Longchamp, ale všechny ostatní cesty vytvořil zakřivené a podobné meandrujícím potokům. Park se změnil na zvlněnou krajinu jezer, kopců, ostrovů, hájů a trávníků a travnatých svahů jako idealizace, nikoliv přímo napodobení přírody. Stal se prototypem pro další z městských parků v Paříži a po celém světě. \n\nStavba parku byl obrovský inženýrský projekt, který trval pět let. Horní a dolní jezera byly vykopány a země se navršena jako ostrovy a kopce. Skály byly přeneseny z Fontainbleau, byly vytvořeny kaskády a umělá jeskyně. Čerpadla u Seiny nemohla poskytnout dostatek vody k vyplnění jezera a zavlažovat park, takže byl vytvořen nový kanál s cílem svést vodu z řeky Ourcq od Monceau do horního jezera v Blois. Ovšem to nestačilo. Byly tedy vyvrtány artéské studny 586 metrů hluboké v rovině Passy, které dodávaly 20 000 m vody denně. Práce byly dokončeny v roce 1861. V parku bylo položeno šedesátšest kilometrů potrubí, s kohoutkem každých třicet nebo čtyřicet metrů, celkem 1600 kohoutky.\n\nAlphand vedl také vybudování síť cest, silnic a stezek pro spojení zajímavých míst v parku. Výsadba parku byla úkolem nového hlavního zahradníka a krajinářského architekta, Jean-Pierre Barillet-Deschampse, který už spolupracoval s Haussmannem a Alphandem v Bordeaux. Jeho zahradníci zasadili 420 000 stromů, včetně habrů, buků, lip, kaštanů, cedrů a jilmů a odolných exotických druhů, jako například sekvoje a tisíce květin.\n\nPark byl navržen tak, aby nabízel více než jen malebnou krajinu. Bylo vytvořen jako místo pro zábavu a rekreaci se sportovišti, kavárnami, galeriemi, střelnicemi, jízdárnami, možnostmi vodních sportů na jezerech a dalších atrakcí. V roce 1855 byl Gabriel Davioud, absolvent École des Beaux-Arts, byl jmenován hlavním inspektorem architektonických staveb města Paříže a hlavním architektem zahrad a parků. Byl pověřen návrhy dvaceti čtyř pavilonů, kaváren, vrátnic, přístavů pro lodičky a budek. Navrhl vrátnice pro strážce, které vypadaly jako stylové chaty. Získal skutečné švýcarské chaty postavené ze dřeva ve Švýcarsku a dal je převézt do Paříže, kde byly smontovány na ostrově v jezeře a staly se z nich restaurace. Postavil další restaurace vedle nejmalebnější atrakce, Velké kaskády. Navrhl umělé jeskyně vyrobené z hornin a cementu. Mosty a zábradlí z cementu který byl upraven tak, aby vypadal jako dřevo.\n\nNa jižním konci parku, na planině Longchamp, dal Davioud obnovit zničený větrný mlýn, který byl přežívajícím pozůstatkem opatství Longchamp.\nNa severním konci parku, mezi branou a Sablons Neuilly bylo dvacet hektarů parku věnováno Societé Imperiale zoologique d'Acclimatation, aby byla vytvořena malá zoologická a botanická zahrada s voliérami vzácných ptáků, exotických rostlin a zvířat z celého světa.\nV březnu 1855 byla oblast uprostřed parku byla pronajata koncesionářům pro zábavní park. Byl postaven na místě lomu, kde byl štěrk a písek na parkové cesty a stezky. Davioud navrhl bufet, loutkové divadlo, fotografický pavilon, stáje a další struktury. Nejoriginálnější stavbou byl Théâtre des Fleurs, divadlo pod širým nebem v prostředí stromů a květin. Později bylo přidáno kluziště a střelnice. Místo byl oblíbené pro pořádání koncertů a tanečních zábav, ale mělo to neustálé finanční potíže a nakonec zkrachovalo. Květinové divadlo zůstalo v provozu až do začátku první světové války v roce 1914.\n\nZahrady kolem zámečku Château de Bagatelle, stavby původně vybudované jako přístřeší při lovu, přestavěném na pavilon ve stylu napodobujícím italskou renesanční architekturu byly založeny ve stylu anglického nebo angločínského parku. Byly upraveny Jean-Claude Nicolas Forestierem. Jsou místem každoroční výstavy Concours international de roses nouvelles de Bagatelle, mezinárodní soutěže nových odrůd růží organizované městem Paříž v červnu každého roku.\n\nJardin des Serres d'Auteuil je velký komplex skleníků v jižní části parku. Stojí na místě botanické zahrady založené v roce 1761 králem Ludvíkem XV. Současné skleníky byly postaveny v roce 1895–1898 a je v nich pěstováno sto tisíc rostlin. V roce 1998 se skleníky oficiálně staly součástí botanické zahrady v Paříži, jehož součástí je i Bagatelle v Bois de Boulogne, Parc Floral de Paris a Arboretum de l'Ecole de Breuil v Bois de Vincennes.\n\nV Jardin du Pré-Catelan je stále ještě několik pozůstatků, které pamatují jeho počátky. Majestátní červený buk (\"Fagus sylvatica\") patřící mezi kultivary 'Purpurea' Group, který byl vysázen v roce 1782. Sekvojovec obrovský strom zasazený v roce 1872, starý bufet postavený Gabrielem Davioudem, Grand Restaurant postavený Guillaume Tronchetem v roce 1905, a Shakespearovská zahrada, vytvořená v roce 1953 na místě starého květinového divadla. Pět různých úprav obsahuje všechny stromy, keře a květiny uvedené v Shakespearových hrách.\n\n"}
{"id": "178159", "url": "https://cs.wikipedia.org/wiki?curid=178159", "title": "Klabava (řeka)", "text": "Klabava (řeka)\n\nKlabava, někdy též Klabavka, je řeka v Plzeňském kraji, pravostranný přítok Berounky. Její délka je 51,2 km, plocha povodí činí 373 km².\n\nŘeka pramení v Brdech severozápadně od vrchu Praha, nedaleko samoty Na Rovinách, a teče nejprve na jihozápad. Napájí Gangloffův náhon odvádějící vodu na jih do Bukové. U Hořejšího Padrťského rybníka se stáčí na sever a v následujícím úseku protéká v blízkosti hranic Plzeňského a Středočeského kraje. Následně vtéká definitivně na území Plzeňského kraje a zleva přijímá Padrťský potok přitékající z Dolejšího Padrťského rybníka a severní směr si udržuje až k obci Strašice. Poté pokračuje jeho tok na západ k Dobřívi, Hrádku, dále k Rokycanům, která protéká městem a za ním přijímá zprava Holoubkovský potok. Protéká vesnicemi Klabava, Ejpovice, Dýšina-Nová Huť a Chrást. U Chrástu přes tok přechází železniční trať ocelovým mostem o třech polích. Pod Chrástem se vlévá do řeky Berounky; toto ústí je trojmezím okresů Rokycany, Plzeň-město a Plzeň-sever.\n\n\nŘeka má značně rozkolísaný průtok, rychle reaguje na srážky v povodí. Pro regulaci toku byla nad vsí Klabavou vybudována přehrada.\n\nJako odklon řeky byly v letech 1956-59 vybudovány dva souběžně vedoucí tunely. Oba klabavské tunely mají rozměry profilu cca 5×5 metrů a jsou dlouhé cca 1560 metrů.\n\n"}
{"id": "178160", "url": "https://cs.wikipedia.org/wiki?curid=178160", "title": "Sokar", "text": "Sokar\n\nSokar (řecky Σοκαρις - Sokaris, etymologie jména je neznámá a pravděpodobně byla nejasná už Egypťanům) byl jedním ze staroegyptských bohů - vládců podsvětí a ochránců zemřelých. Původně byl nejspíše ochranným bohem mennoferské nekropole, podle prozatím neprokázané etymologie je z jeho jména odvozen současný název archeologické lokality Sakkára.\n\nSokar patří k nejstarodávnějším egyptským bohům, jeho ikonografie je doložena už od Staré říše: vystupuje jako významná postava v Textech pyramid, kde je spojován se znovuzrozením slunce a panovníka. Byl spojován s významově nebo ikonograficky blízkými bohy, zejména s Anupem, ale také s Usirem. Toto druhé spojení je obzvláště významné, neboť v pozdějším náboženském myšlení představuje jeden z hlavních aspektů Usira jako podsvětního boha.\n"}
{"id": "178163", "url": "https://cs.wikipedia.org/wiki?curid=178163", "title": "Církevní mateřská škola Pacov", "text": "Církevní mateřská škola Pacov\n\nCírkevní mateřská škola v Pacově je katolická mateřská škola rodinného typu s křesťanským a ekologickým zaměřením. Založena byla v roce 1992 a v současné době má kapacitu 22 dětí. Při škole funguje i \"Středisko volného času.\"\n\n"}
{"id": "178169", "url": "https://cs.wikipedia.org/wiki?curid=178169", "title": "Seznam skotských hradů a zámků", "text": "Seznam skotských hradů a zámků\n\nSeznam skotských hradů a zámků obsahuje nejdůležitější budovy tohoto zaměření, rozdělených podle správních oblastí Skotska. Ve Skotsku je okolo 3 000 hradů a zámků, z nichž velká část je v rozpadu a pravděpodobně se již nedočká rekonstrukce.\n\n\n\n\n\n\n\nkillochan castle\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "178176", "url": "https://cs.wikipedia.org/wiki?curid=178176", "title": "William MacGillivray", "text": "William MacGillivray\n\nWilliam MacGillivray (25. ledna 1796 Aberdeen – 4. září 1852 Aberdeen) byl skotský přírodovědec, respektive ornitolog. Díky své práci v tomto oboru je považován za \"otce britské ornitologie\".\n\nNarodil se v Aberdeenu, ale vyrůstal na ostrově Harris. Do Aberdeenu se vrátil studovat lékařství a po studiích se přestěhoval do Edinburghu. V roce 1830 se seznámil s jedním z největších amerických ornitologů Johnem Audubonem, se kterým trávil dlouhý čas při jeho pobytech v Edinburghu a psaní ornitologických knih. Jeho syn John MacGillivray byl rovněž ornitolog.\n\n\n"}
{"id": "178180", "url": "https://cs.wikipedia.org/wiki?curid=178180", "title": "Maar", "text": "Maar\n\nMaar nebo explozivní kráter či výbušné hrdlo je zvláštní forma sopečného kráteru s nízkým reliéfem, vytvořená při freatomagmatické erupci zapříčiněné kontaktem podpovrchových vod s vystupujícím magmatem. Erupce bývá zpravidla (z pohledu geologického času) jediná a později se v místě neopakuje. Okraje kráteru často obsahují fragmenty vulkanitů pocházejících z diatrémy pod maarem. Kontaktem magmatu s vodou dochází ke vzniku plynů, které začnou generovat extrémní tlak na nadloží. Při přesažení meze pevnosti nadložních hornin dochází k explozi, během které dojde k rychlému uvolnění vzniklého napětí a rozmetání nadloží do širokého okolí.\n\nMaary jsou mělké a mají plochá dna. Průměr dna bývá od jednoho do 200 m, hloubka do 20 m. Většinou bývají zalité vodou a tak tvoří menší jezera. Diatrémy, které se nacházejí pod nimi, mohou dosahovat hloubky až několika stovek metrů.\n\nVelký výskyt maarů je v Německu v regionu Eifel, na západě USA, ale vyskytují se i v jiných vulkanických oblastech světa. V jižní Africe je jejich výplň často matečnou horninou diamantů. Na Slovensku se nachází pozdně třetihorní maary v pohoří Cerová vrchovina. Jejich výskyt na zemském povrchu je velice četný. Největší známý maar na Zemi je Devil Mountain Maar Lake.\n\n"}
{"id": "178182", "url": "https://cs.wikipedia.org/wiki?curid=178182", "title": "Rejvíz", "text": "Rejvíz\n\nRejvíz (něm. \"Reihwiesen\", pol. \"Rejwiz\") je horská osada v pohoří Hrubý Jeseník ve Slezsku – Olomouckém kraji. Nachází se 8 km východně od okresního města Jeseník. Je částí města Zlaté Hory. Stejnojmenná národní přírodní rezervace je známá svým rašeliništěm.\n\nOsada Rejvíz leží v katastru města Zlaté Hory v nadmořské výšce 780 m a má 65 obyvatel. Skládá se z několika desítek domů rozmístěných prakticky pouze podél silnice II/453 spojující města Jeseník a Zlaté Hory.\n\nNa místě Rejvízu byly až do 18. století jen louky zvané \"Sklářské\" (Glasswiese). Vedla tudy ovšem cesta ze Zlatých Hor podél Černé Opavy směrem na Vrbno pod Pradědem, a na ní zřídil roku 1768 Kajetan Beer hostinec, kolem nějž vznikla malá osada (roku 1791 tři domy) zvaná \"Reihwiesen\" (řada luk). Nyní se tato část vsi, jihovýchodně od jejího centra, označuje jako \"Starý Rejvíz\" (něm. \"Alt-Reihwiesen\"). Osídlení v nynějším středisku osady vzniklo až roku 1794 v rámci kolonizační akce vratislavského biskupa Philippa Gottfrieda von Schaffgotsche, který zde levně rozprodal panské pozemky k osazení. Řada osadníků pocházela z česky mluvících oblastí a jen pozvolna se vesnice zcela poněmčila. Patřila od počátku k cukmantelskému panství vratislavských biskupů. Na rozdíl od jiných osad na tomto panství tedy nevznikl Rejvíz v souvislosti s hornictvím, ale jako osada pastevecká a dřevařská (i když i část dosavadních luk byla přeměněna na horská políčka).\n\nRejvíz se velmi brzy rozvinul. V letech 1808-1809 byl postaven kostel a u něj zřízena škola a roku 1810 i fara. Pak ale počet obyvatel trvale stagnoval. Obecná škola se připomíná roku 1848 a roku 1901 měla jednu třídu. V letech 1850 až 1869 byla obec součástí Horního Údolí. \n\nZemědělství bylo obtížné, avšak okolo obce se do roku 1867 těžila železná ruda pro železárny v Železné (Vrbno pod Pradědem) a v Ondřejovicích a důležité bylo též lesnictví (v obci sídlila biskupská lesní správa). Před rokem 1863 dolování železné rudy zaniklo. K roku 1935 se připomíná pila. Obyvatelstvo se živilo i dřevařstvím a plátenictvím. Od počátku 20. století se objevuje v obci i turistika. Proto se v této malé obci velmi brzy objevuje i moderní infrastruktura a služby - roku 1924 benzinová čerpací stanice, roku 1925 záložna, roku 1926 místní elektrárna, roku 1928 telefon, roku 1931 obecní vodovod. Roku 1900 se zde uvádí hasičský spolek a roku 1925 Deutscher Kulturverband. \n\nRoku 1938 byla obec připojena k Německu. Za druhé světové války byl u obce v místě Opavské chaty zajatecký tábor (lesní hřbitov ukrajinských zajatců – tzv. Ruský hřbitov). 5. května 1945 byla obec obsazena Rudou armádou. Do roku 1945 byla obec čistě německou, po válce následovalo vysídlení. Po roce 1945 byl Rejvíz dosídlen mj. slovenskými migranty z Rumunska a Řeky, kteří se uchýlili do Československa v důsledku občanské války. Mnozí z nich se však po roce 1975 vrátili do vlasti, a i další obyvatelé Rejvíz opustili. Od 50. let nahradil cestovní ruch definitivně nevýnosné zemědělství jako hlavní aktivita v obci.\n\nV Rejvízu je několik domů s dochovanou lidovou architekturou z 19. století. Od roku 2004 je Rejvíz vesnickou památkovou zónou.\n\nRejvíz byl samostatnou obcí do roku 1964, kdy byl přičleněn k městu Zlaté Hory. Někdy po roce 1973 byla zrušena rovněž zdejší farnost, od II. světové války neobsazená.\nPočet obyvatel Rejvízu podle sčítání nebo jiných úředních záznamů:\n\nV Rejvízu je evidováno 91 adres : 78 čísel popisných (trvalé objekty) a 13 čísel evidenčních (dočasné či rekreační objekty). Při sčítání lidu roku 2001 zde bylo napočteno 61 domů, z toho 22 trvale obydlených.\n\n\nV roce 1955 byla na rašeliništích u vesnice vyhlášena národní přírodní rezervace. Jejím základem jsou Velké a Malé mechové jezírko.\n\n\n"}
{"id": "178187", "url": "https://cs.wikipedia.org/wiki?curid=178187", "title": "Teletext", "text": "Teletext\n\nTeletext je přenos textových informací prostřednictvím televizního signálu. Vznikl v roce 1970 ve Velké Británii.\n\nV běžném analogovém televizním vysílání se za sekundu vysílá 50 půlsnímků (norma platná v Evropě). Mezi těmito půlsnímky zbývá čas pro odeslání teletextových informací, které obvykle obsahují zpravodajství, televizní program, reklamu a jiný obsah.\n\nPro vysílání teletextu se používají zatemněné řádky 19 a 20 lichého půlsnímku a 332 a 333 sudého půlsnímku. Teletext se nevysílá spojitě, ale přerušovaně pomocí datových bloků, kterým se říká pakety. Vysílají se vlastně číslicové signály, z nichž část slouží jako řídící informace pro teletextový dekodér televize a větší část tvoří adresy, kterým odpovídají jednotlivé alfanumerické znaky, které jsou uloženy v teletextové paměti ROM. Délka jedné teletextové řádky odpovídá délce televizního řádku. Vše řídí teletextový procesor.\n\nV Česku má teletext České televize 1 milion unikátních uživatelů měsíčně. Nejčastěji jej sledují kvůli sportovním výsledkům.\n\nTeletextový obraz tvoří 25 řádků (0–24), z nichž každý obsahuje 40 znaků. Sto teletextových stránek se nazývá soubor, někdy také magazínem. Vysílat lze až 8 souborů, každý po 100 stranách. Současně se těmito 40 znaky teletextového řádku se přenáší ještě dalších 5, které slouží k řízení funkce teletextového dekodéru. Rychlost přenosu tedy odpovídá přenosu 45 osmibitových slabik. Tím získáme 360 bitů během jednoho TV řádku. Slabika pro jeden znak je 8 bitová, obsahuje však jeden paritní bit což znamená, že pro samotný znak je vyhrazeno 7 bitů. Pomocí 7 bitů jsme schopni rozlišit 127 znaků. Načtené strany (i soubory) se ukládají do paměti RAM, aby uživatel mohl pohodlně přepínat strany bez čekání. Moderní televizory jsou schopny uchovat v paměti všechny strany a magazíny.\n\nJak již bylo řečeno, informace se přenáší po 45 Bajtech = v jednom teletextovém bloku. Máme dva typy bloků. Úvodní a řádkový.\n\nJe prvním řádkem teletextové stránky. Jednotlivé bajty označujeme písmenem X.\n\nX1,X2...Synchronizační bajty pro oscilátor procesoru. Přenáší se binární kód o 1010101010101010\nX3...Identifikační bajt, který musí být stejný jako ten v procesoru (11100100)\nX4...Číslo magazínu (souboru)\nX5...Číslo řádku\nX6,X7...Číslo stránky\nX8–X11...Čas vydání stránky\nX12,X13...Kontrolní řídící bajt pro procesor\nX14–X37...Kódy alfanumerický znaků\nX38–X45...Průběžný čas (HH:MM:SS)\nBajty X4–X13 jsou zabezpečeny Hammingovým kódem (H), díky kterému se může jedna případná chyba opravit.\n\nZbylých 23 řádků, ve kterých se přenáší vizuální textová, nebo grafická informace. Jeden blok = jeden řádek.\n\nX1,X2...Synchronizační bajt pro oscilátor procesoru (1010101010101010)\nX3...Identifikační bajt pro procesor (11100100)\nX4,X5...Číslo magazínu a stránky (opět zabezpečeno Hammingovým kódem)\nX6–X45...Kódy znaků, které jsou zabezpečeny paritním bitem, který může detekovat chybu, nedokáže ji však opravit\n\nTeletextový procesor se může přepnout do grafického módu. Poté vykresluje podle přenesených bitů obraz.\nTen bit, který obsahuje logickou 1 svítí. Bit b obsahuje logickou 1 pokaždé, b je paritním bitem.\n\nMnohé světové televizní stanice vysílání teletextu ukončily – CNN tak učinila v roce 2006, BBC pak v roce 2012. V Česku se naopak s ukončením vysílání teletextu nepočítá ani vzhledem k přechodu na nový vysílací formát DVB-T2 v roce 2020. Česká televize chce vysílání kvůli relativně vysokému zájmu udržet i nadále.\n\nVideotext je obdoba teletextu, avšak oproti této technologii je zde možnost obousměrné komunikace. Takže například britská královna Alžběta II. přes něj v roce 1976 poslala dopis. Pokud chtěl uživatel využívat videotext, musel být připojen kabelem k televizi nebo přes telefonní linku.\n\n"}
{"id": "178189", "url": "https://cs.wikipedia.org/wiki?curid=178189", "title": "Ian Paice", "text": "Ian Paice\n\nIan Anderson Paice (* 29. června, 1948 Nottingham, Anglie) je bubeník rockové skupiny Deep Purple. Po odchodu Jona Lorda v roce 2002 je jediným zakládajícím členem, který v kapele hraje po celou dobu její existence. Během nečinnosti Deep Purple hrál ve skupinách Paice, Ashton & Lord, Whitesnake a také s Garym Moorem.\n\nNa jeho styl měl velký vliv Buddy Rich; Paice je jeden z mála hardrockových bubeníků, jejichž styl hry na bicí ovlivnil swing a jazz. Je také levák; jako jeden z mála hraje s kompletně levorukou bicí soupravou (dalším příkladem je třeba Phil Collins).\n\nAlba, která poukazují na jeho talent jsou např. \"Made in Japan\" (hlavně devítiminutové sólo ve skladbě „The Mule“), \"Deep Purple in Rock\" (skladby „Child in Time“ a „Flight of the Rat“) a \"Machine Head\".\n\nRoku 1973 hrál na albu \"Squeeze\" skupiny The Velvet Underground.\n\n"}
{"id": "178192", "url": "https://cs.wikipedia.org/wiki?curid=178192", "title": "Magmatický krb", "text": "Magmatický krb\n\nMagmatický krb je prostor pod povrchem země o velikosti asi jeden až deset kilometrů, vytvořený vystupujícím magmatem. Magmatický krb je také rezervoárem magmatu. Bývá v hloubce pět až třicet kilometrů pod povrchem. Pokud magma pokračuje ve výstupu až na povrch a vzniká sopečná erupce, magmatický krb se nachází pod vzniklou sopkou. Lokalizace krbu bývá určitelná seismickými metodami, respektive změnou rychlosti průchodu seismických vln.\n\nPokud magma zůstává v krbu delší dobu, začnou v něm probíhat diferenciační procesy. Těžší tavitelné minerály (například olivín) tuhnou a chemické složení magmatu se mění. Další efekt postupné krystalizace je uvolňování rozpuštěných sopečných plynů a zvyšování tlaku. To často vede k explozívní erupci a vyvržení množství pevných úlomků (vulkanoklastik) do okolí. Pokud se následkem takovéto erupce magmatický krb úplně vyprázdní, dochází někdy k propadnutí stropu krbu a poklesu nadloží - vzniklý útvar se nazývá kaldera.\n\nV případě úplného utuhnutí magmatu v krbu se vytváří plutonická tělesa granitů, nebo gabra.\n"}
{"id": "178196", "url": "https://cs.wikipedia.org/wiki?curid=178196", "title": "Abastumanská astrofyzikální observatoř", "text": "Abastumanská astrofyzikální observatoř\n\nAbastumanská astrofyzikální observatoř () nebo také Abastumani je astrofyzikální observatoř v Gruzii v blízkosti města Abastumani (vrch Kanobili, 200 km západně od Tbilisi; +42°49,5'; +41°45,3'; 1 650 m).\n\nJe to první vysokohorská astronomická observatoř SSSR, založená roku 1932. Zabývá se výzkumem galaxie s důrazem na mezihvězdnou hmotu, mimogalaktickou astronomií, studiem Slunce, Měsíce, planet a astrometrií.\n"}
{"id": "178203", "url": "https://cs.wikipedia.org/wiki?curid=178203", "title": "Johan Oskar Backlund", "text": "Johan Oskar Backlund\n\nJohan Oskar Backlund (28. dubna 1846 – 28. srpna 1916) byl švédský astronom, který se zabýval především nebeskou mechanikou. V Rusku je známý pod jménem Oskar Andrejevič Baklund ( ).\n\nOd roku 1872 působil v Rusku, byl členem Petrohradské AV (1881 člen korespondent, 1883 akademik), od roku 1895 byl ředitelem observatoře v Pulkově. Byl jeden z prvních, kteří získali přesné hodnoty hmotnosti Merkuru a Venuše.\n"}
{"id": "178210", "url": "https://cs.wikipedia.org/wiki?curid=178210", "title": "Plavno", "text": "Plavno\n\nPlavno () je velké okresní město na jihozápadě německé spolkové země Svobodný stát Sasko, v zemském okrese Vogtland. Nachází se nedaleko českého města Aš, s níž je od roku 1962 partnerským (družebním) městem. Má necelých 70 000 obyvatel a leží na řece Bílý Halštrov ().\n\n\n\n"}
{"id": "178215", "url": "https://cs.wikipedia.org/wiki?curid=178215", "title": "Sadovoje kolco", "text": "Sadovoje kolco\n\nSadovoje kolco ( ) je významná ulice v Moskvě. Tvoří kruh (\"kolco\") délky 16 km, který obchází historické jádro města.\n\nTaké se jedná o nejmenší z moskevských okružních komunikací. Sadovoje Kolco vzniklo na místě původního opevnění středověkého města (\"Zemljanoj val\") v 19. století. Na začátku století minulého tu existovala tramvajová doprava, která později zmizela (nahradilo ji metro, jeho linka Kolcevaja). Od 60. let má Sadovoje Kolco podobu rušné městské třídy, denně tudy projedou desetitisíce automobilů.\n\n"}
{"id": "178223", "url": "https://cs.wikipedia.org/wiki?curid=178223", "title": "Most Kintai", "text": "Most Kintai\n\nMost Kintai (: 錦帯橋, \"Kintai-kjó\"; : \"Brokátový pás\") je most ve městě Iwakuni v japonské prefektuře Jamaguči. Jeho pět dřevěných oblouků se klene přes řeku Nišiki. Původní most pocházel z roku 1674, ale v roce 1950 ho strhla povodeň způsobená tajfunem. O tři roky později ho nahradila přesná kopie, která zde stojí dodnes. V letech 2001 a 2004 prošel most částečnou rekonstrukcí. Most je postaven ze dřeva bez použití jediného hřebíku.\n\nBěhem období Edo mohli po mostě přecházet pouze samurajové, ostatní obyvatelé se převáželi na loďkách.\n\n"}
{"id": "178229", "url": "https://cs.wikipedia.org/wiki?curid=178229", "title": "Bratislava filiálka", "text": "Bratislava filiálka\n\nBratislava filiálka je nádraží v bratislavské městské části Nové Mesto.\n\nPůvodní nádraží určené pro osobní dopravu ještě z časů koňky, které se od dnešního nachází jižním směrem, mělo svoji nádražní budovu, a ta se zachovala. Vzhledem k vzrůstající nákladní dopravě byla později celá stanice přesunuta na dnešní místo. Od roku 1973 tu končily osobní vlaky z Trnavy. O čtyři roky později tu jezdily dva páry vlaků během pracovního dne, vždy ráno a v poledne. Další pár pak jezdil v neděli večer. Roku 1985 byla dokončena elektrifikace trati Púchov - Bratislava, která ji žel obešla a osobní doprava sem tak skončila 1. června téhož roku. V současnosti slouží úsek od stanice Bratislava predmestie do této jako vlečka.\n\nStanice se nachází v zastavěné obytné oblasti a její severní i jižní strana je chráněná betonovou zdí. Aby nebylo nutné stanici obcházet, byla přemostěna lávkou pro pěší. Od 1. června 1985 však kvůli nezájmu cestujících začaly prvky, určené právě pro osobní dopravu, chátrat.\n\nPo roce 1989 nastal ve městě investiční rozvoj a objevil se záměr tuto oblast zastavět; vedení městské části Nové Mesto projevilo zájem o zastavění plochy nádraží. ŽSR však mají zájem obnovit zde provoz, avšak již v jiné podobě – tedy převést železnici pod zem. Tak by bylo možné jak zachovat nádraží, tak uvolnit půdu pro možnou budoucí výstavbu. Financování nové stavby již bylo schválené z prostředků Evropské unie; po znovuzprovoznění sem budou zajíždět vlaky z Rakouska. Nová trať bude součástí koridoru pro vysokorychlostní vlaky, příkl. TGV z Francie.\n\n"}
{"id": "178231", "url": "https://cs.wikipedia.org/wiki?curid=178231", "title": "Čínská věta o zbytcích", "text": "Čínská věta o zbytcích\n\nČínská věta o zbytcích (také známa jako Čínská věta o zbytku nebo Čínská zbytková věta) je matematické tvrzení z modulární aritmetiky. Pojednává o vlastnostech čísel v grupách kongruence modulo n (grupy formula_1). Využívá se v algoritmech pro zpracování velkých čísel nebo v kryptografii. Nejstarší zmínkou o této větě je problém 26 z knihy \"Sun-c' Suan Ťing\", kterou ve 3. století našeho letopočtu napsal čínský matematik Sun-c'.\n\nExistují dvě ekvivalentní znění této věty:\nPředpokládejme, že formula_2 jsou navzájem po dvou nesoudělná přirozená čísla, formula_3 pro formula_4. Potom každá soustava rovnic:\n\nmá řešení \"x\" a toto řešení je určeno jednoznačně v modulo formula_9.\n\nNechť formula_2 jsou navzájem nesoudělná přirozená čísla, formula_3 pro formula_4. Pak grupy formula_13 a formula_14 jsou izomorfní. Izomorfismem je (kromě jiných) zobrazení formula_15 dané předpisem formula_16.\n\nNechť platí tvrzení \"aritmetická formulace\". Zobrazení \"f\" z tvrzení \"algebraická formulace\" je homomorfismus zřejmě. Dále formula_17 právě tehdy, když \"x\" řeší soustavu příslušnou formula_18. Proto \"f\" je prosté díky jednoznačnosti řešení a \"f\" je na díky existenci řešení.\n\nNechť naopak platí „algebraická formulace“, pak zobrazení formula_19 poskytuje řešení soustavy z „teoreticky číselné formulace“. Jednoznačnost tohoto řešení plyne z prostoty \"f\".\n\nAť m, m jsou \"libovolná\" přirozená čísla větší než 2. Označme d = GCD(m,m), kde GCD(a,b) se rozumí největší společný dělitel čísel a, b. Pak jsou následující dvě podmínky ekvivalentní:\nJestliže platí d|(a–a), je řešení určeno jednoznačně v Z, kde M = LCM(m,m), kde funkcí LCM(a,b) se rozumí nejmenší společný násobek čísel a, b.\n\nNa základě této věty lze vytvořit algoritmus výpočtu zbytku po dělení velké mocniny zadaného čísla. Tento algoritmus má své uplatnění například v šifrovacím protokolu RSA.\n\nPokud vojáky seřadíme do 5 řad, zbudou 4. Pokud je seřadíme do 7 řad, zbude 1. Kolik je vojáků?\n\nČínská věta říká, že v rozmezí 1 až 35 je právě jedno číslo, které vyhovuje našemu zadání. Řekněme, že vojáků je \"a\". Zapišme problém matematicky.\n\nPro nějaká přirozená čísla k, l. Jinými slovy\n\nProveďme substituci\nPřičtěme trojku, abychom se zbavili čtyřky na levé straně\nChceme se zbavit pětky, proto rovnici vynásobme \"inverzem 5\", což je v tomto případě 3\n\nVyšlo nám, že k je 5, vojáků je tedy 5*5+4 = 29.\n\nMáme spočíst zbytek čísla 12 po dělení číslem 26741, neboli v Z. Nejprve musíme mít daný prvočíselný rozklad čísla 26741 = 11·13·17. Protože čísla 11, 13 a 17 jsou navzájem nesoudělná, je podle čínské věty o zbytcích číslo 12 v Z určeno jednoznačně svými zbytky po dělení čísly 11, 13 a 17.\n\nNásledně využijeme faktu, že a = 1 v Z (Eulerova funkce) a spočteme tyto zbytky:\n\n12 = 12 = 12 = 34 v Z\n12 = 12 = 12 = 12 v Z\n12 = 12 = 12 = 11 v Z\n\nNyní použijeme čínskou vetu o zbytcích, kde m = 11, m = 13 a m = 17. Pak platí:\n12 = (34 ·M · N) + (12 ·M · N) + (11 ·M · N) v Z, kde \nM = 13 · 17 = 221\nM = 11 · 17 = 2057\nM = 11 · 13 = 1573\n\nN = M = 100 = 23 v Z\nN = M = 3 = 9 v Z \nN = M = 9 = 2 v Z \nTudíž 12 = (34 · 221 · 23) + (12 · 2057 · 9) + (11 · 1573 · 2) = 1728 v Z\n\n\n"}
{"id": "178232", "url": "https://cs.wikipedia.org/wiki?curid=178232", "title": "Nové Mesto (Bratislava)", "text": "Nové Mesto (Bratislava)\n\nNové Mesto ( ) je jedna ze čtvrtí v Bratislavě. Nachází se na severu města, v obvodě Bratislava III.\n\n"}
{"id": "178233", "url": "https://cs.wikipedia.org/wiki?curid=178233", "title": "Koliba (Bratislava)", "text": "Koliba (Bratislava)\n\nKoliba je část bratislavské městské části Nové Město.\n\nNachází se na úpatí Malých Karpat. Na jejím okraji, resp. v její blízkosti se nachází vrch Kamzík a zdejší televizní vysílač. Koliba je známa hlavně díky zdejším filmovým ateliérům. \n\nRoku 2005 tu byla opět spuštěna do provozu zrekonstruovaná lanová dráha Železná studienka – Koliba, určená hlavně pro pěší a pro cyklisty, která sem vede ze Železné studienky.\n"}
{"id": "178234", "url": "https://cs.wikipedia.org/wiki?curid=178234", "title": "Koliba (rozcestník)", "text": "Koliba (rozcestník)\n\nKoliba může označovat:\n\n"}
{"id": "178235", "url": "https://cs.wikipedia.org/wiki?curid=178235", "title": "Layne Staley", "text": "Layne Staley\n\nLayne Staley (22. srpna 1967, Kirkland, Washington – kolem 5. dubna 2002, Seattle) byl zpěvák grungeové skupiny Alice In Chains.\n\nNarodil se 22. srpna roku 1967 (v témže roce se také narodil Kurt Cobain, se kterým se osobně znal). Ve věku jeho sedmi let se jeho rodiče rozvedli.\n\nUž jako velmi mladý hrál v různých kapelách na bicí, ale chtěl také zpívat, což mu neumožňovali, proto když měl tu příležitost, odešel a stal se zpěvákem. Vystupoval se skupinou Sleze složené z jeho kamarádů ze střední školy, kterou Staley sice dochodil, ale diplom díky nedostatku kreditů nikdy neobdržel. Sleze se později přejmenovali na Alice 'N Chains, de facto první iteraci jeho budoucí kapely. Staley byl často popisován jako velmi milý, zábavný, inteligentní a empatický člověk. Byl také schopným výtvarníkem (navrhl např. obal k desce Dirt), což jsou další spojitosti s Kurtem Cobainem. Jeho vedlejší projekt byl Mad Season.\n\nV roce 1987 se setkal na party s kytaristou Jerry Cantrellem, kterému nabídl přístřeší (Cantrell v této době přežíval v Seattleském nahrávacím studiu Music Bank) a nástroje. Cantrell a Staley oba navštěvovali studio Music Bank, kam chodili mladí umělci trávit čas a vytvářet hudbu. Nehráli však zatím spolu - Layne měl svou vlastní kapelu a Cantrell hrál s bubeníkem Seanem Kinneym. Kinney s Cantrellem hledali zpěváka a Layne jim pomáhal se zkouškami, avšak zatím neměl o trvalé místo zájem. Kinney a Cantrell tak začali schválně do studia pozívat otřesné zpěváky - Staley měl dost a přijal post v kapele. Chyběl jim však basista a Staley navrhl kamaráda z dětství Mika Starra, s jehož sestrou shodou okolností zrovna randil bubeník Kinney. Tak se dává dohromady legendární lineup Alice In Chains. V roce 1990 pak vychází jejich první studiová deska Facelift, na které se objevuje snad nejznámější skladba skupiny, Man in the Box. \n\nV roce 1992 vydal s Alice in Chains přelomové album Dirt, jehož texty byly z velké části ovlivněny závislostí na heroinu. Staley zde začíná přispívat i hrou na kytaru, složil skladby Hate to Feel a Angry Chair. O dva roky později skupina musela svou koncertní šňůru přerušit právě kvůli drogové závislosti Laynea, která jemu i skupině způsobila v následujících letech těžké komplikace. Ze skupiny odchází Mike Starr a nahrazuje ho basista působící v kapele Ozzyho Osbourna, Mike Inez. V roce 1994 vychází kriticky velmi úspěšné EP Jar of Flies a o rok později kapela vydává samozvané album, často nazývané Tripod (Tripod bylo jméno třínohého psa, který terorizoval sousedství bubeníka Kinneyho v jeho dětství.)\n\nSe skupinou Mad Season Layne v roce 1995 nahrál jediné album Above poté, co se v léčebně ze závislosti začal přátelit s kytaristou Pearl Jam Mikem McCreadym. Střízlivost mu však bohužel dlouho nevydržela a Layne opět propadá heroinu. V roce 1996 vystoupila Alice in Chains ve vynikajícím MTV Unplugged, kde je Layne už viditelně vyčerpaný závislostí na heroinu. V roce 1996 pak kapela vystoupila na čtyřech koncertech KISS jako jejich předvystoupení. Svůj poslední koncert Layne odzpíval 3. července 1996 v Kemper Aréně v Kansas City. Po koncertě se Staley předávkoval a skončil v nemocnici. \n\nO několik měsíců později, v říjnu 1996 zemřela Laynova životní láska Demri Parrott, se kterou již však v době její smrti nebyl pohromadě. Její smrt ho natolik zasáhla, že v podstatě vzdal svůj život.\n\nLayne věděl, že umírá. Zpytoval však svých chyb a řekl, že nikdy nechtěl takto zemřít, ale že už je moc pozdě. Mluvil o tom, jakou udělal chybu, když začal brát drogy. Řekl: \"Můj svět se stal noční můrou.\"\n\n19. dubna 2002 byl nalezen mrtev ve svém bytě v Seattlu. Příčinou smrti bylo pravděpodobně předávkování speedballem, což je směs heroinu a kokainu. Smrt nastala zřejmě už 5. dubna (v tento den v roce 1994 zemřel Kurt Cobain). Zemřel ve věku 34 let.\n\nPo jeho smrti byl zřízen fond zaštítěný jeho jménem, který se snaží pomáhat lidem těžce závislým na drogách.\n\n26. února 1997 se Staley a další členové Alice in Chains zúčastnili předání cen Grammy Awards poté, co byla píseň „Again“ nominována za nejlepší výkon v kategorii Hard Rock. \n\nV roce 1998, uprostřed zvěstí, že Staley málokdy opuští svůj byt, ztratil schopnost přijímat jídlo a žil na dietě. 22. června 1998, Staley telefonoval rozhlasovému programu Rockline a dal vzácný rozhovor, zatímco Jerry Cantrell propagoval své první sólové album Boggy Depot.\n\nV říjnu 1998, Staley znovu se objevil nahrál dvě skladby s Alice in Chains, “Get Born Again” a “Died”, které se objevili na kompilaci Music Bank v roce 1999. Z nahrávání těchto písní také pochází jedny z posledních Staleyho publikovaných fotografií, na kterých oslavuje své narozeniny. Producent Dave Jerden - původně vybraný kapelou pro výrobu - řekl: „Staley vážil 80 liber… a byl bílý jako duch.“ Cantrell odmítl komentovat vystoupení zpěváka a manažerka skupiny Susan Silver uvedla, že zpěváka neviděla od „minulého roku“. \n\nStaley vystoupil na svém posledním veřejném vystoupení 31. října 1998, když se zúčastnil sólového koncertu Jerryho Cantrella v Seattlu. Odmítl Cantrellovu nabídku zpívat s ním na jevišti. Fotografie pořízená ze zákulisí této show je jeho nejnovější fotka, která byla zveřejněna. Staley měl dlouhé vlasy, brýle, nosil tričko hry Metal Gear Solid a kolem krku měl na provázku šlukovku. \n\nPoté se Staley nakonec přece vrátil k hudbě, i když pouze z pohodlí domova. Jednalo se o Class '99, projekt s členy Rage Against the Machine, Janes Addiction a Porno pro Pyros, kde nazpíval obě části legendárního \"Another Brick in the Wall\" jako soundtrack k filmu The Faculty.\n\n19. července 1999, se v rozhlase objevili Cantrell, Inez a Kinney pro diskusi o vydání Nothing Safe: Best of the Box, když se nečekaně ozval Staley. Toto byl Staleyho poslední rozhovor. \n\nOd roku 1999 do 2002 se Staley schoval do exilu svého bytu v Seattlu, který zřídka opouštěl. O podrobnostech jeho života v tomto období je málo známo. Staley ovšem tvrdil, že tráví většinu svých dnů tvorbou umění, hraním videoher (dle přátel byl expertem a návštěvám často ukazoval tipy a triky) nebo užíváním drog. Staleyho jednorázový spolubydlící a přítel Morgen Gallagher později řekl, že kolem roku 2001 Staley chystal comeback, konkrétně měl jít na konkurz do Audioslave, ale kytarista Audioslave Tom Morello tento požadavek zamítl. Jako důvod se uvádí že Staley chtěl návrat v řádu měsíců a Morello nechtěl čekat. Jedná se však pouze o drb, který nikdy nebyl oficiálně potvrzen. \n\nStaleyova matka v roce 2007 pro The Seattle Times řekla, že navzdory jeho izolaci nebyl nikdy daleko od lásky své rodiny a přátel, kteří naplnili jeho záznamník a poštovní schránky zprávami a dopisy. \"To, že byl izolován, neznamená, že jsme s ním neměli společné chvíle.\" McCallum také prohlašoval, že viděla Staleyho na Den díkůvzdání v roce 2001 a opět těsně kolem Valentýna 2002, když navštívil své sestřino dítě. To bylo naposledy, kdy McCallum viděla svého syna. Sean Kinney komentoval poslední roky a izolační období Staleyho takto:\n\nDostalo se do bodu, kdy se fyzicky i citově držel zamčený. Stále jsem se snažil navázat kontakt ... Třikrát týdně, jako hodinky, bych mu zavolal, ale nikdy neodpověděl. Pokaždé, když jsem byl v oblasti, byl jsem před jeho místem a křičel na něj ... I když se mohl dostat do budovy kde bydlel, nechtěl otevřít dveře. Zavolali jste a on by neodpověděl. Nemohli jste jen nakopnout dveře a chytit ho, i když jsem o tom tolikrát přemýšlel. Ale pokud si někdo nepomůže, co vlastně může udělat někdo jiný? \n\nStaleyho fyzický vzhled se stále zhoršoval: ztratil většinu zubů, jeho kůže byla bledá a spekulovalo se i o tom, že přišel o dva prsty na ruce, což Staley v online diskuzi tehdy vyvrátil. Blízcí přátelé jako Matt Fox řekl: „Pokud ho nikdo neslyšel celé týdny, nebylo to neobvyklé“. Staley se stále více distancoval od svých přátel a členů kapely, kteří se opakovaně pokusili ho dostat na rehabilitace, Staley odmítal. Staleyho blízký přítel Mark Lanegan řekl: „Od té doby s nikým nemluvil ... Je to už pár měsíců, co jsem s ním mluvil.\" \n\nPoslední osoba, která Layna viděla živého byl kamarád z dětství a původní baskytarista skupiny Mike Starr, který den před Laynovou smrtí přišel se zpěvákem oslavit své narozeniny. \n\n\n"}
{"id": "178238", "url": "https://cs.wikipedia.org/wiki?curid=178238", "title": "Přerovská obora", "text": "Přerovská obora\n\nPřerovská obora je samostatným souborem staveb, který leží na hranici středočeského Přerova nad Labem, Bříství a Mochova mimo souvisle zastavěné území. Je umístěna mezi silnicí II/611 a dálnicí D11. Součástí souboru je nevelký oplocený les.\n\nV minulosti se jednalo o Bendlův mlýn, který byl v majetku držitelů přerovského panství (jeho součástí byly i okolní obce). Z té doby přetrvává označení \"Přerovská obora\", přestože většina staveb dnes leží v břístevském katastru.\n\nDnes je Přerovská obora citlivě zrekonstruovaná a sídlí zde firma, která provádí flockování.\nMlýn Obora byl dříve ve vlastnictví rodu Bendlů(postaven v 18 století)a v roce 1986 byl prodán.Nikdy nebyl v majetku majitelů Přerovského panství.\n\n"}
{"id": "178240", "url": "https://cs.wikipedia.org/wiki?curid=178240", "title": "Patriotismus", "text": "Patriotismus\n\nPatriotismus je společensko-politický postoj vycházející z emotivního kladného a podpůrného postoje jednotlivců či skupin k 'otčině' (latinsky \"patria\" ← řecky \"patrida, πατρίδα\"). 'Otčinou' (či 'domovinou') může být oblast nebo město, obvykle se jí však míní národní stát nebo vlast, patriotismus pak lze ztotožňovat s českým výrazem vlastenectví.\n\nTermín patriotismus je často definován jako oddanost domovské zemi, která má své specifické projevy dle jednotlivých zemí.\n\nPatriotismus na rozdíl od šovinismu nevylučuje úctu k jiným zemím a národům.\n\nZ perspektivy politických psychologů jsou patriotismus a nacionalismus dva odlišné, konkrétnější projevy národní identity. Národní identita označuje subjektivní významnost vlastní příslušnosti k danému národu. Je považována za součást vlastní sociální identity.\n\nNacionalismus je charakterizovaný jako rigidní, bezvýhradná náklonnost k vlastnímu národu, která je charakterizovaná jeho nekriticky pozitivním hodnocením. Je spojen s pocitem nadřazenosti vlastního národu v porovnání s ostatními. Vysoká úroveň nacionalismu dále souvisí s nekritickým přijímáním národních a politických autorit, s idealizací vlastního národu a jeho historie a s tendencí ke vnímání vlastního národu jako homogenní skupiny. Lidé s vysokou úrovní nacionalismu mají sklon k negativnímu postoji k minoritám a obecně skupinám, které ti lidé nevnímají jako součást vlastního národa. Jako synonymum nacionalismu lze považovat termín \"slepý patriotismus\".\n\nPatriotismus je definován jako citová vazba k národu, která je typická podporou konstruktivní kritiky současných národních pořádků, která může vést ke změně národa k lepšímu. Patriotismus bývá také popisován láska k vlastnímu národu, která ale není spojená se snižujícím hodnocením ostatních národů. Podle Mummendey, Klinka a Brownové je patriotismus založen na odlišném typu porovnávání než nacionalismus. \"Nacionalista\" při hodnocení vlastního národa porovnává jeho různé aspekty spíše s ostatními národy, ale \"patriot\" s jakousi ideální představou vlastního národa. Vysoká úroveň patriotismu je oproti nacionalismu spjatá s odmítáním nekritického přijímání národních autorit a s pozitivnějším hodnocením minoritních komunit.\n\nPrvní prameny zaznamenávající anglický termín „patriot“ pocházejí z 16. století. V 18. století, v době osvícenství, se zrodil klasický patriotismus, kterým jeho zastánci vyjadřovali oddanost státu, raději než církvi. Stál tedy u zrodu sekularismu. Jedním z hlavních zastánců tohoto klasického pojetí byl Jean-Jacques Rousseau.\n\nProfesor filosofie na americké Northeastern University Stephen Nathanson stanovil čtyři základní charakteristiky patriotismu:\n\nPojem patriotismus je často zaměňován s termínem nacionalismus, avšak již v 19. století Lord Acton poukázal na nutnost tyto dva pojmy odlišovat. Nacionalitu chápal jako fyzické či psychické spojení s určitým etnikem a patriotismus jako morální povinnost k dané politické společnosti. Britská historička a profesorka politologie na London School of Economics Elie Kedourie naopak později popsala nacionalismus jako ucelenou politickou doktrínu, skrze kterou mohou jedinci či skupiny dojít ke svobodě a naplnění v rámci určitého národa, a patriotismus jako sentimentální náklonnost pro domovskou zemi. Spisovatel George Orwell tyto termíny dělil dle míry agrese projevu. Nacionalismus považoval za agresivní, protože nacionalistům jde o moc a prestiž pro svůj národ, zatímco patriotismus chápal defensivně, jako oddanost místu a způsobu života, který jedinec sice považuje za nejlepší, ale nevnucuje ho okolí.\n\nPatrioté věří, že patriotismus je přirozené vyjádření vděčnosti své zemi, za zákony, způsob života či kulturu. Považují ho za nedílnou součást lidské identity. Radikálnější zastánci dokonce tvrdí, že jde o morální povinnost každého člověka. Filozofové však morálku chápou jako univerzální a nestrannou, tedy vylučující lokální vymanění se, ti poté označují patriotismus za skupinový egoismus. Také může vést k negativním jevům, víra v nadřazenost některého státu může vést k většímu militarismu a nenávisti k jiným zemím. I proto je patriotismus často kritizován, známým odpůrcem byl i ruský spisovatel Lev Nikolajevič Tolstoj, který ho považoval za nemorální a hloupý.\n\nNásledující typy patriotismu definoval profesor Igor Primoratz BA, PhD.\n\n\n\n\n\nPrůzkum provedený World Values Survey se snažil zjistit jaké jsou vlastenecké nálady v různých zemí u vysoko příjmových občanů. Občané svoji zemi přiřazovali buď 4 (velmi hrdý) anebo 1 (ne hrdý).\n\n\n"}
{"id": "178242", "url": "https://cs.wikipedia.org/wiki?curid=178242", "title": "Hřebčinec", "text": "Hřebčinec\n\nHřebčinec je chovatelské zařízení určené pro chov hřebců za účelem plemenitby. Nejedná se o hřebčín. Přestože k hřebčinci obvykle patří např. i hříbárna, tak hřebečkové, kteří neprojdou testováním, jsou odprodáváni, a v samotném hřebčinci tak zůstávají pouze nadějní hřebci vhodní pro zařazení do chovu.\n\nHřebčinců v ČR v současné době není mnoho, neboť se jedná o chovy s vysokým zaměřením.\n"}
{"id": "178243", "url": "https://cs.wikipedia.org/wiki?curid=178243", "title": "Seznam starostů Jeruzaléma", "text": "Seznam starostů Jeruzaléma\n\nSeznam starostů Jeruzaléma od roku 1838.\n\n\n Starostové Západního Jeruzaléma (1948–1967)\n\n\n\n"}
{"id": "178244", "url": "https://cs.wikipedia.org/wiki?curid=178244", "title": "Hřebčín", "text": "Hřebčín\n\nHřebčín je místo, kde se lidé zabývají chovem koní. Řada z nich je specializována na určité plemeno.\n\nHřebčínů je poměrně hodně, existují i soukromé. \n\nPrvní zmínky o chovech koní pochází z roku 871 v Análech faldských. Za života mistra Jana Husa v Čechách působilo 31 stájí s 30 hřebci a 400 klisnami.\nJsou vyhlášené díky vhodným přírodním podmínkám i množství příznivců koní a jezdeckých sportů\n\n\n\nVýtečně vedené hřebčíny jsou v Austrálii, Španělsku, Itálii, Švýcarsku a mnoha dalších zemích. \n\nNejlepší hřebčíny nemají jen stáje a pastviny, ale např. v Irském \"The Irish National Stud\" u Dublinu je moderní veterinární služba, výzkumný chovatelský ústav, laboratoř krmiv, knihovny, informační servis.\n\n"}
{"id": "178246", "url": "https://cs.wikipedia.org/wiki?curid=178246", "title": "Mědník", "text": "Mědník\n\nMědník (též Měděnec, ) je 910 metrů vysoký vrch v Krušných horách, pod jehož jižním svahem se rozkládá bývalá hornická obec (původně horní město) Měděnec. Vrch se nachází v okrese Chomutov na území Ústeckého kraje.\n\nHistorie města Měděnec je už téměř 1000 let spjata s dolováním převážně železné a stříbronosné měděné rudy v okolí i přímo na samotném Mědníku. První doložené zprávy o této činnosti pocházejí z roku 1449. V roce 1520 održelo městečko Měděnec právo svobodného výkupu stříbra. Těžba v okolí probíhala s přestávkami až do roku 1992 (v blízkém závodě „Václav Řezáč“ podniku „Rudné doly Příbram“). Na svazích Mědníku jsou dodnes patrné pozůstatky středověkého dolování. Na vrcholu dal vévoda Julius František Sasko-Lauenburský v roce 1674 postavit kapli Neposkvrněného početí Panny Marie. Na jihozápadním svahu pod vrcholem stojí i kaple Srdce Ježíšova, postavená v roce 1935.\n\nNa východním svahu stával od 19. století hotel s hostincem \"Kupferhübel.\" Ten několikrát vyhořel a po posledním požáru 5. srpna 1939 už nebyl obnoven.\n\nV roce 1910 byla pro turisty zpřístupněna štola Marie Pomocné (německy \"Mariahilf)\" s malachitovým pokryvem stěn. Po první světové válce však už nebyla přístupná. V devadesátých letech 20. století se nadace \"Garmica\" provozující nedaleký důl Měděnec rozhodla zpřístupnit jednu ze štol na jižním úpatí. Se zánikem nadace po třech letech však byly prostory opět uzavřeny. V roce 2006 byly štoly rekonstruované a v květnu roku 2007 byly štoly znovu zpřístupněné veřejnosti. Z důvodu neshod mezi majiteli štoly a majitelem přístupových pozemků byla od roku 2012 štola Marie Pomocné pro návštěvníky uzavřena. Dalším z historických důlních děl je štola Země zaslíbená, která byla v roce 2013 prohlášena kulturní památkou a zpřístupněna veřejnosti.\n\nV rámci přeshraničního projektu Montanregion Krušnohoří bylo navrženo k zapsání do seznamu Světového kulturního dědictví UNESCO 35 hornických památek, z toho 15 z České republiky. Mezi těmito českými památkami jsou i historické štoly na Mědníku. Dne  20. ledna 2014 saský ministr vnitra Markus Ulbig a český ministr kultury v demisi Jiří Balvín podepsali společnou dokumentaci k německo-české žádosti o zápis \"Hornické kulturní krajiny Erzgebirge/Krušnohoří\" na Seznam světového dědictví UNESCO. Centrum světového dědictví v Paříži mělo začít žádost posuzovat v únoru 2015 s výhledem na konečný verdikt v průběhu roku 2016. Celý postup však byl odložen a zápis na Seznam světového dědictví UNESCO byl realizován až 6. července 2019.\n\nMědník leží na hřebeni Krušných hor a je zdaleka viditelnou dominantou. Poskytuje i výhled do dalekého okolí.\n\nPodél severního úpatí Mědník obtáčí železniční trať č. 137 Chomutov - Vejprty. Za ní se rozkládá rozsáhlý areál bývalého dolu Měděnec s velkým poddolovaným územím. Těžba v dole skončila v roce 1992, území je částečně zalesněné a bez osídlení. Štola Země zaslíbená se nachází asi 0,5 km od železniční zastávky \"Měděnec,\" vrchol Mědníku pak zhruba o 300 metrů dále. České dráhy však na trati 137 provozují jen dva spoje denně, a to pouze o víkendech od 1. května do konce září.\n\nKlub českých turistů pořádá každoročně „Výstup pro velikonoční vajíčko na Mědník“. Výchozím bodem výstupu je Klášterec nad Ohří.\n\nNa severní straně je nejbližší dominantou Velký Špičák, východněji se rozkládá údolní nádrž Přísečnice s Jelení horou. Východně a severovýchodně stojí na hřebeni Krušných hor více než dvacet nově vybudovaných větrných elektráren.\nJihovýchodním směrem lze vidět západní část Podkrušnohorské pánve s komíny elektráren, doly, ale také plochu Nechranické přehrady a v údolí Ohře ležící města Klášterec nad Ohří a Kadaň.\n\nPohled jižním směrem skýtá výhled Měděnec a níže údolí Ohře od Perštejna po Klášterec nad Ohří. Za řekou se vypínají ležící hřebeny Doupovských hor.\nZápadním směrem leží vrcholy Meluzína, Klínovec a Fichtelberg.\n\n\n"}
{"id": "178253", "url": "https://cs.wikipedia.org/wiki?curid=178253", "title": "Lisovaný čaj", "text": "Lisovaný čaj\n\nLisovaný čaj (v tradiční čínštině: 緊壓茶; ve zjednodušené čínštině: 紧压茶) nebo také čajové cihly (tradičně: 茶磚; zjednodušeně: 茶砖) jsou bloky celých nebo jemně mletých čajových lístků, které jsou pěchovány do forem a lisovány do různých tvarů. Tento způsob byl nejběžnějším způsobem produkce a uchovávání čaje ve staré Číně před dynastií Ming. I když v současnosti už tento způsob čajové produkce není tak obvyklý, některé čaje, jako například \"pu-erh\", jsou stále běžně k dostání v podobě cihel, disků a mnoha dalších tvarech. Čajové cihly je možné použít pro přípravu nápoje, nebo mohly být pojídány jako zdroj potravy a také byly v minulosti používány jako platidlo.\n\nVe starověké Číně byl lisovaný čaj obvykle vyráběn z důkladně vysušených a jemně mletých čajových lístků, které byly lisovány do různých cihel a dalších tvarů. Občas byly také pro lisování používány i jen částečně sušené listy nebo i celé listy. Do některých lisovaných čajů se jako pojivo přidávala mouka, krev nebo mrva, aby se čaj lépe udržel svůj tvar a byl odolnější proti poškození, když se využíval jako platidlo. Čerstvě vylisovaný čaj se nechával tvrdnout, vysušit a vyzrát, než byl prodán nebo směněn. Lisovaný čaj byl jako oblíbené výměnné platidlo používán až do 19. století v Asii, neboť byl kompaktnější než volně sypaný listový čaj a také byl méně náchylný k poškození během přepravy karavanami po starověkých čajových stezkách.\n\nV současnosti se stále vyrábí lisované čaje pro přípravu nápojů, jako jsou čaje \"pu-erh\", ale také jako suvenýry nebo kuriozity. Proto se dnes většina lisovaných čajů vyrábí z celých lístků. Lisovaný čaj má svoje tradiční tvary, z nichž se i dnes většina stále ještě vyrábí. Hřibovitá hrudka 100 g (stardardní velikost) se zjednodušeně nazývá \"tuóchá\" (沱茶), což se překládá různými způsoby, někdy jako „ptačí hnízdo“ nebo jako „čajová miska“. Malý klobouček čaje s jamkou, který stačí právě na přípravu jednoho šálku se nazývá \"xiǎo tuóchá\" (小沱茶; kde první slovo znamená „malý“), váží obvykle 3–5 g. Větší kus kolem 375 g ve tvaru disku s jamkou se nazývá \"bǐngchá\" (饼茶, doslova \"čajová sušenka\" nebo \"čajový koláček\"). A ještě větší plochý hranatý blok čaje se nazývá \"fángchá\" (方茶, doslova \"hranatý čaj\").\n\nPro výrobu lisovaného čaje (lhostejno, zda z práškového čaje nebo celých listů) se čaj nejprve napařuje, pak se umístí do lisu a lisuje do pevného tvaru. Formy použité v lisech mohou v čaji zanechat specifický otisk, někdy dokonce v uměleckém stylu, někdy jen jednoduché vzory plátna, do kterého byl napěchován. Vylisovaný čaj se pak ponechává na suchém místě, dokud se jeho vlhkost nesníží na požadovanou úroveň.\n\nPro svou pevnost a houževnatost se lisovaný čaj tradičně před použitím drtil na jemný prášek. Odkaz tohoto způsobu je dodnes patrný u soudobých japonských práškových čajů, podobně jako lidé Hakka pijí drcené čajové lístky v nápoji zvaném \"lei cha\" (擂茶).\n\nVe starověké Číně se nápoj z lisovaného čaje připravoval ve třech krocích:\n\nV současné době se z cihly \"pu-erhu\" odlamují kousky a louhují přímo v šálku. Příprava lisovaného čaje opékáním, drcením a šleháním dnes už není běžná.\n\nLisovaný čaj se dodnes používá jako druh potravy v části Střední Asie a v Tibetu. V Tibetu se úlomky čaje oškrábané z cihly vaří přes noc ve vodě, někdy osolené. Výsledný koncentrovaný čajový odvar se poté míchá s jačím máslem a praženými kroupami z ječmene. Směs se promíchá a podává se v podobě řídké kaše. Pokud se přidá více čaje, nazývá se čajové máslo neboli \"po cha\".\n\nStejná směs s menším podílem čaje se nazývá \"tsampa\". Jednotlivé kousky směsi se hnětou do malých misek, vytvarují do kuliček a jedí. V některých městech japonské prefektury Fukui připravují jídlo podobné \"tsampě\", kdy se koncentrovaný čaj míchá s obilnou moukou. V tomto případě čaj může ale nemusí být lisovaný.\n\nV některých částech Mongolska a Střední Asie se směs práškového lisovaného čaje, obilná mouka a horká voda přímo konzumují. Pojídání čaje se doporučuje jako zdroj vlákniny, které se může nedostávat během některých diet.\n\nKvůli vysoké ceně čaje v mnoha částech Asie se lisovaný čaj používal jako platidlo v Číně, Tibetu, Mongolsku a Střední Asii. Tento způsob je velmi podobný používání kusů soli jako platidla v částech Afriky. Lisovaný čaj byl pro mongolské nomády a na Sibiři platidlem preferovaným před kovovými mincemi. Čajem bylo možné nejen platit nebo ho jíst při nedostatku potravy, ale také se vařil pro své údajné blahodárné léčebné účinky proti kašli a prochladnutí. Až do druhé světové války se lisovaný čaj stále používal na Sibiři jako jedlé platidlo.\n\nLisovaný čaj často obsahuje vysoké hodnoty sloučenin fluoru, protože je běžně připravován ze starých čajových lístků a větviček, ve kterých se fluor kumuluje. To vedlo v oblastech s vysokou spotřebou lisovaného čaje, jako je Tibet, k výskytu fluorózy (formy fluoridové otravy, která napadá kosti a zuby).\n"}
{"id": "178260", "url": "https://cs.wikipedia.org/wiki?curid=178260", "title": "Aritmetická hierarchie", "text": "Aritmetická hierarchie\n\nAritmetická hierarchie (také Kleeneova hierarchie) je v matematické logice způsob klasifikace podmnožin přirozených čísel s ohledem na složitost formulí, které je definují. Studium aritmetické hierarchie hraje důležitou roli v teorii rekurze a studiu formálních aritmetických teorií jako je například Peanova aritmetika. Aritmetickou hierarchii lze také použít pro elegantní důkaz silnější varianty první Gödelovy věty.\n\nNásledující definice má smysl pro formule libovolného jazyka \"L\" obsahujícího binární predikátový symbol formula_1.\n\n\n\n\nSnadným důsledkem tvrzení, že aritmetická hierarchie nekolabuje, je silnější verze první Gödelovy věty, kterou lze vyslovit takto:\nJediné úplné rozšíření, které má standardní model, je totiž teorie standardního modelu formula_55. Stačí nyní ukázat, že formula_55 není rekurzivní. Ukážeme, že dokonce není ani aritmetická. Pokud by totiž byla nějaké formula_19, pak pro každou množinu z formula_11 definovanou formulí formula_6 by bylo formula_60 a formule na pravé straně této ekvivalence je formula_19, tedy i formula_6 by bylo formula_19, tj. aritmetická hierarchie by kolabovala - spor.\n\n\n"}
{"id": "178263", "url": "https://cs.wikipedia.org/wiki?curid=178263", "title": "Dani'el Auster", "text": "Dani'el Auster\n\nDani'el Auster (: דניאל אוסטר, žil 7. května 1893 – 15. ledna 1962) byl zprvu jeruzalémským místostarostou a na konci období Britského mandátu starostou, po vzniku Státu Izrael prvním starostou Západního Jeruzaléma. Byl členem parlamentního předstátního sboru Asifat ha-nivcharim za stranu Všeobecní sionisté a jedním ze signatářů izraelské deklarace nezávislosti.\n\nPůsobil jako advokát. Ve 30. letech byl považován za jednoho z nejvýznamnějších právníků ve městě. Už ve 30. letech 20. století se také stal významným představitelem židovské komunální politiky v Jeruzalémě. V lednu 1935 se stal místostarostou, přičemž starostou se stal muslim Husejn al-Chalidi a dalším místostarostou Jakub Faradž (arabský křesťan). Post starosty zastával v letech 1937–1938, 1944–1945 a pak 1949–1950 (naposledy již v nezávislém státu Izrael).\n\nPůsobil také na diplomatické frontě. V roce 1947 obhajoval vznik židovského státu a předkládal argumenty proti internacionalizaci Jeruzaléma v rámci plánu na rozdělení Palestiny před Organizací spojených národů. Tato snaha byla ovšem neúspěšná, OSN navrhlo město internacionalizovat. Byl signatářem Deklarace nezávislosti Státu Izrael. Zemřel roku 1962.\n\nKe konci svého úřadování se městská rada pod Austerovým vedením pustila do obnovy nyní válkou rozděleného města, respektive jeho západní (židovské části) po izraelské válce za nezávislost, rozšířila město a vybudovala nové domy (z velké části pro nové přistěhovalce). Zemřel roku 1962.\n\nDani'el Auster je strýc spisovatele Paula Austera.\n"}
{"id": "178278", "url": "https://cs.wikipedia.org/wiki?curid=178278", "title": "Pointa", "text": "Pointa\n\nTermín pointa (čti „poenta“) je nejčastěji používán pro nečekané vyvrcholení děje – typicky v případě vtipu, obdobně ale i v případě filmu nebo literárního díla.\n\nVhodně použitá pointa umocňuje dojem, kterým se snaží dílo jako celek působit – v případě vtipu by měla být humorná, v případě filmového thrilleru nebo hororu by měla umocnit pocit strachu a „mrazení“, který film jako celek vyvolává.\n\nSlovo \"pointa\" má pravděpodobně původ ve francouzském \"pointe\" (špička).\n\nSlovo \"pointa\" se v běžné řeči často nesprávně užívá ve smyslu „hlavní sdělení“, „podstata příběhu“, „jádro pudla“. Tedy jako ekvivalent anglického „point“. Takové použití je ale chybné.\n"}
{"id": "178289", "url": "https://cs.wikipedia.org/wiki?curid=178289", "title": "Nissan", "text": "Nissan\n\nNissan je japonská automobilová značka, jejíž původní název zněl Datsun. V dnešní době patří mezi jedny z nejproduktivnějších a zároveň největších značek v Japonsku.\n\nV roce 1911 byla založena firma \"Kaishinsha Motocar Works\" v Tokiu. V roce 1914 postavili první osobní automobil, ten nazývali „DAT“, podle iniciál z příjmení tří zakladatelů firmy – Den, Aoyama a Takeuchi. Roku 1918 přejmenovali firmu z \"Kaishinsha Motocar Co.\" na \"DAT Motocar Co.\". Později se k tomuto novému názvu přidalo SUN, takže vznikl „DATSUN“, protože son znamenalo v japonštině ztráta. Datsun pro výrobu svých vozů založila novou firmu \"Nissan Motor Co.\", která posléze propůjčila svůj název automobilům NISSAN.\n\nV čase 2. světové války byla výroba Nissanu pozastavena a obnovena hned po jejím skončení, což bylo poměrně brzo, již v listopadu 1945. Automobily Datsun slavily velký úspěch v Americe, ale horší to bylo v Evropě, tady se tyto sportovní typy vozů prodávaly o dost méně. Naštěstí se vedení této automobilky nevzdalo a jako jediní vložili do evropského programu největší finanční částku. Zlomovým rokem bylo postavení továrny v britském Sunderlandu – 1984. \nNissanu se stále snaží zdokonalovat technickou část vozidel nad vzhledem. V popředí jejich priorit stoji stále motor, převodovka a podvozek.\n\nV roce 1999 zachránil Renault potápějící se Nissan, ve kterém vlastní přes 40 % akcií. Po vypuknutí krize v roce 2008 naopak Nissan svému aliančnímu partnerovi pomohl vytvořit zisk. Tyto dvě automobilky vyvíjejí společně podvozky a benzinové motory.\n\nNissan se také zaměřuje na vývoj elektrických vozů. V roce 2010 začala automobilka vyrábět elektromobil Nissan Leaf, kterého se vyrobilo přes 300 000 kusů. V roce 2018 dostal Nissan Leaf novou baterii s kapacitou 40 kWh, která řidiči nabízí dojezd až 270 km podle WLTP metodiky.\n\n\n\n"}
{"id": "178294", "url": "https://cs.wikipedia.org/wiki?curid=178294", "title": "Antonín Brus z Mohelnice", "text": "Antonín Brus z Mohelnice\n\nAntonín Brus z Mohelnice O.Cr. německy \"Anton Brus von Müglitz\"; (13. února 1518 Mohelnice – 28. srpna 1580 Praha) byl katolický duchovní, 23. velmistr Rytířského řádu křižovníků s červenou hvězdou (1552–1580), biskup vídeňský (1558–1562) a 8. arcibiskup pražský (1561–1580).\n\nBrus pocházel z Mohelnice a studoval v Praze a Krakově. V roce 1541 se stal knězem a vstoupil do řádu křižovníků s červenou hvězdou. V následujících letech byl vojenským kazatelem u oddílů Jindřicha Meziříčského z Lomnice bojujících v Uhrách s Turky, poté nějakou dobu působil v Chebu. V roce 1552 se stal velmistrem křižovníků a jeho kariéra strmě stoupala – stal se nejvyšším kazatelem habsburských vojsk a tajným radou a zpovědníkem Ferdinanda I. V roce 1558 se stal biskupem ve Vídni a o 3 roky později jej Ferdinand jmenoval arcibiskupem pražským, což papež vzápětí schválil.\n\nÚřad pražského arcibiskupa, který Antonín Brus převzal, mu neposkytoval příliš důvodů k radosti. Antonín Brus nastoupil na arcibiskupský stolec, který byl uprázdněn od té doby, co byl v roce 1425 definitivně zbaven úřadu prohusitský Konrád z Vechty (exkomunikován byl již v roce 1421). Utrakvisté sice zvolili za arcibiskupa Jana Rokycanu, ten ale nedostal potřebné papežské schválení a katolíci jej nikdy neuznali. Majetek arcidiecéze byl rozchvácen, kněžský sbor v neutěšeném stavu, obyvatelstvo bylo z většiny utrakvistické a nový arcibiskup byl navíc zaneprázdněn svojí účastí na zasedáních Tridentského koncilu.\n\nS podporou panovníka a zejména svého řádu (který se měl stát hlavním zdrojem financí pražského arcibiskupství pro příštích 120 let) začal pracovat na obnově a reformě z velké části zaniklých církevních struktur v Čechách, obnovu a upevnění morálky kněží i prostých katolíků a postupně rekatolizaci jejich obyvatelstva. Snažil se maximálně zmírnit napětí mezi katolíky a utrakvisty a společně s Ferdinandem I. přesvědčil papeže, aby v Čechách povolil přijímání pod obojí (1564). Jeho naděje, že by poté mohlo dojít k masívnímu návratu utrakvistů mezi katolíky, se však nenaplnily.\n\nJako pražský arcibiskup korunoval dva české krále z rodu Habsburků: Maxmiliána II. a Rudolfa II.\n\n\n"}
{"id": "178301", "url": "https://cs.wikipedia.org/wiki?curid=178301", "title": "Élisa Bonaparte", "text": "Élisa Bonaparte\n\nÉlisa Bonaparte (celým jménem \"Maria Anna Elisa Buonaparte\", 3. ledna 1777, Ajaccio, Korsika – 7. srpna 1820, Terst, Itálie), byla nejstarší sestra císaře Francouzů Napoleona Bonaparta.\n\n1. května 1797 se provdala za korsického šlechtice Felixe Baciocchiho, který neoplýval velkým státnickým nadáním ani ambicemi, zato byl hudebně nadán pro hru na housle.\n\nÉlisa nebyla oblíbenou sestrou Napoleona. Ten sice velmi lpěl na svých sourozencích, ale neměl příliš rád inteligentní a schopné ženy, navíc mu byla Élisa svou výbušnou povahou a chováním velmi podobná. Přesto se stala roku 1804 kněžnou z  Luccy a Piombina a roku 1809 velkovévodkyní toskánskou. V těchto zemích vládla do roku 1814.\n\nJejím milencem byl mimo jiné slavný houslový virtuos a hudební skladatel Niccolò Paganini. Později žila odloučeně od svého manžela. Měla čtyři děti, z nichž jen dcera Napoleone-Élisa se dožila dospělosti a provdala se za Filipa hraběte Camerata-Passioneï di Mazzolini. Milostná aféra kněžny Élisy a houslisty Paganiniho se stala námětem také v Československu a posléze v Česku populární operety Paganini od Franze Lehára, poprvé uvedené 30. října 1925 ve Vídni.\n"}
{"id": "178310", "url": "https://cs.wikipedia.org/wiki?curid=178310", "title": "Příběnice", "text": "Příběnice\n\nPříběnice jsou zřícenina hradu 3,5 kilometru severozápadně od Malšic a osm kilometrů jihozápadně od Tábora v okrese Tábor. Hrad stál na výrazné ostrožně obtékané meandrem Lužnice v nadmořské výšce 410 metrů. Součástí sídelního komplexu byl také latrán a menší hrad Příběničky na protějším břehu řeky. Společně jsou chráněny jako kulturní památka.\n\nSpolu s hradem Stará Dubá byly Příběnice jedinými hrady, které mohly ve třináctém století svým rozsahem a kvalitativním provedením konkurovat menším královským hradům s obvodovou zástavbou, a demonstrovaly tak moc a možnosti svých majitelů.\n\nHrad je znám od třináctého století, kdy náležel rodu Vítkovců. Jeho zakladateli byli pravděpodobně Vítek V. z Příběnic a jeho bratr Vok I. z Rožmberka, kteří jsou uvedeni jako majitelé v roce 1243. Po smrti Vítka z Příběnic v roce 1259 hrad zůstal Vokovi a po něm ho zdědili jeho synové Jindřich I. z Rožmberka a Vítek II. z Příběnic. Po Jindřichově smrti získal hrad jeho syn Petr I. z Rožmberka, který začal s výraznou přestavbou, během níž na hradě vznikla kaple. Petr I. zemřel roku 1347 a jeho synové Petr II. z Rožmberka, Oldřich I. z Rožmberka, Jan I. z Rožmberka a Jošt I. z Rožmberka si rodový majetek rozdělili mezi sebe a hrad spravoval purkrabí Přibík z Vyšetic.\n\nPan Jindřich III. z Rožmberka, syn Oldřicha I., spravoval hrad. Projevoval silné nesympatie ke králi Václavu IV. Patřil k panské jednotě, která se odhodlala k otevřené vzpouře proti králi v roce 1394. Když se král vracel z hradu Žebrák, zajali jej a odvezli k internaci do Prahy. Odtud do Příběnic, kde byl král krátce vězněn a posléze, protože se jim Příběnice nezdály příliš bezpečné, do Českého Krumlova.\n\nV patnáctém století pobýval na hradě Jindřichův syn Oldřich II. z Rožmberka. Zpočátku byl přívržencem husitů, a dokonce dovolil na svých panstvích kázat podobojí způsob. Vzhledem k nebezpečné blízkosti radikálního Tábora však později přešel na stranu katolíků, vyhnal husitské kněze ze svých panství a pokusil se Tábor oblehnout. Táborité to komentovali: \"„nejprve jenom kulhal, ale nyní ochoravěl na duchu.“\" Obléhání Tábora nedopadlo v jeho prospěch a tak nechal vsadit do vězení na Příběnicích všechny kněze, které dostihl. Zároveň byli někteří uvězněni i na Choustníku a Helfenburku. Podařilo se mu zajmout i kněze Václava Korandu. Událost připomínal památný strom Korandův smrk, který padl roku 2000. Václav Koranda se s dalšími vězni vzbouřil a s pomocí táboritů se jim podařilo hrad ovládnout. Na hradě získali velkou kořist včetně biskupské berly z Milevska. Pro Oldřicha II. to byla ztráta, která ho utvrdila v nepřátelství k husitům.\n\nV roce 1421 byl na hradě vězněn Bohuslav ze Švamberka. Pod hradem se usídlila sekta adamitů, které odtud vyhnal Jan Žižka. Padesát lidí přitom nechal upálit. Později jich bylo upáleno ještě 25, ale už za jeho nepřítomnosti. V období 1422–1427 docházelo k častým střetnutím katolíků s husity, čímž trpělo zejména okolí hradu. V roce 1428 bylo vypáleno městečko Příběnice.\n\nPo bitvě u Lipan v roce 1434 byl táborský svaz nucen odolávat zvětšujícímu se tlaku Rožmberků. V roce 1437 však uzavřeli mírovou dohodu, jejíž součástí bylo zboření obou příběnických hradů i podhradního městečka. Po roce 1667 byl hrad v zemských deskách uváděn jako zbořený se zbytky, které jsou zarostlé lesem.\n\nPřístupová cesta vedla od jihovýchodu. Nejprve prošla předhradím chráněným příkopem a valem. Potom překonala druhý příkop a vstoupila do čtyřdílného jádra hradu. Nad příkopem stál částečně dochovaný neobvykle osmiboký bergfrit. Cesta však pokračovala dlouhým parkánem podél západní strany hradu na první nádvoří, kde se dochovaly pouze zbytky čtyřhranné věže. Je možné, že zde stála také dosud nelokalizovaná hradní kaple. Na nádvoří se cesta otočila o 180° a průjezdem v palácovém křídle vstoupila na malé střední nádvoří obklopené ze všech stran dalšími palácovými křídly. Jihozápadní křídlo byly částečně vykopáno v první polovině dvacátého století. Jeho nádvorní stranu podpíraly opěráky, které mohly nést pavlač. Na jih od paláce bylo třetí nádvoří s neznámou zástavbou a za ním nádvoří čtvrté se zmíněnou osmibokou věží. V patnáctém století byly na nejstrmější severovýchodní straně palácového okrsku postaveny dvě hranolové bašty spojené parkánem.\n\nNa jihozápadní straně ostrožny se nacházelo podhradní městečko, ze kterého se dochovaly zbytky domů a hradeb. Součástí městečka byl mlýn.\n\nHrad je volně přístupný. Přímo přes něj vede žlutě značená turistická trasa z Tábora. V bývalém latránu také končí modře značená trasa z Malšic a prochází jím červeně značená trasa údolím Lužnice.\n\n\n\n"}
{"id": "178316", "url": "https://cs.wikipedia.org/wiki?curid=178316", "title": "Lubina (Kopřivnice)", "text": "Lubina (Kopřivnice)\n\nLubina (německy \"Lubina\") je někdejší obec, od roku 1979 jedna ze čtyř místních částí města Kopřivnice v okrese Nový Jičín v Moravskoslezském kraji. V současnosti (2012) zde žije 1709 obyvatel.\n\nSídlo má jméno po horské říčce Lubině, která pramení na sousedním svahu Radhoště, protéká Frenštátem, Vlčovicemi, Lubinou, dále Příborem a po celkové délce toku zhruba 40 km se vlévá do Odry. Říčka měla své jméno už ve 13. století, době, kdy začal tento kraj kolonizovat král Přemysl Otakar I.\n\nSvé nynější jméno však obec dostala teprve od 1. ledna 1959, kdy se sloučily dvě prastaré vesnice Větřkovice a Drnholec nad Lubinou. Dnes je Lubina součástí města Kopřivnice jako její místní část.\n\nZ geologického hlediska Lubina leží v okrajové části Vnějších Západních Karpat a to v Podbeskydské pahorkatině. Krajina je zde vytvořena z hornin, které se usazovaly v okrajových částech druhohorního a třetihorního oceánu, který tady byl před 200-15 miliony let. Nejstarší horniny z této doby vystupují na povrch i v korytě Lubiny na zdejším katastru. V mělkých vodách moře se usazoval i vápenec, jako třeba v nedalekém Štramberku. Ale i ve Větřkovicích se pro místní potřebu těžil ještě na počátku 20. stol. Blízko Lubiny se nachází vyhaslá podmořská sopka – Hončova Hůrka. Dosud se zde nalézají různé polodrahokamy. Vyvřelá hornina z této sopky zasahuje až k Lubině a přispívá ke složení úrodné půdy obou vesnic. Pro svou barvu je tento lán pojmenován „Černice“.\n\nStejně jako skladbu geologickou má území Lubiny bohatou druhovou skladbu rostlin. Toho si všimli botanikové už koncem 19. století. Z hlediska fytografického členění ČR tvoří řeka Lubina přirozenou hranici mezi východním okrajem fytografického podokresu Moravské brány vlastní na levém břehu řeky a Beskydským podhůřím na břehu pravém. Z toho je zřejmé, proč je zde tak veliká různorodost květeny a vegetace. To se týká i hub. Odborníci z Ostravského muzea prozkoumali lokalitu kolem přehrady a udělili jí statut „Přechodně chráněné plochy“.\n\nNa původním katastru obce byla nalezena stolička mamuta. Je uložena v Okresním vlastivědném ústavu v Novém Jičíně. Dnes je prostor Lubiny geologicky i fytogeograficky zmapován a výsledky jsou uloženy na Odboru životního prostředí Městského úřadu v Kopřivnici a také v kopřivnickém Muzeu fojtství.\n\nÚzemí, na kterém tyto obce vznikly, patřily počátkem 13. stol. českým králům. Kolem roku 1230 pověřil král Přemysl Otakar I. svého diplomata Arnolda z Hückeswogenu tento rozsáhlý kraj – od Starého Jičína po Ostravu a mezi Odrou a vrcholy Beskyd – kolonizovat. Po založení správních středisek Příbora a Hukvald – snad už za života Arnoldova – byla u Příbora proti toku Lubiny vyčleněno 100 popluží pro Velehradský klášter. A to bylo území, na kterém mniši založili ves a nazvali ji „Theodorici villa“. První písemná zpráva o ní je z roku 1302. V roce 1347 uváděna jako pustá, 1389 zmiňován Hanuš z Dětřichovic. Velehradský klášter vlastnil ves asi až do roku 1437, kdy je jmenována jako zboží hukvaldské. Z původní Theodorici villa – počeštěno na Dětřichovice – vznikly pak vesnice Větřkovice, Drnholec a Mniší.\n\nObce jako součást panství pak měly pohnuté osudy jen s krátkými úseky klidu. Přecházely z majitele na majitele. Byli mezi nimi i císař Karel IV, či král Jiří z Poděbrad. Až se v roce 1511 dostaly do vlastnictví olomouckých biskupů – později arcibiskupů. Ti už byli obcím vrchností nepřetržitě až do roku 1848.\n\nV roce 1975 byly na území Lubiny objeveny zbytky pozdně středověkého hrádku. Lokalita byla zkoumána Opavskou expoziturou AV ČSAV v Brně. Nalezla se tam řada artefaktů, svědčících o době, kdy byl hrádek či tvrz funkční. Bylo to od počátku 14. století až do druhé poloviny století 15. Písemné prameny o něm nejsou žádné.\n\nV průběhu 1. poloviny 16. stol. zakládají majitelé hudvaldského panství biskupové Stanislav Thurza, Jan Dubrovius a Marek Khuen soustavu rybníků na Odře a jejich přítocích. Mezi ně patřily i rybníky na řece Lubině. V Drnholci jich bylo 11. Poslední z nich – Lipový – byl vypuštěn až v roce 1900. Sloužil nejen pro stav ryb, ale i jako zdroj vodní síly pro pohon nejprve hamru k výrobě a zpracování železa, který u něj počátkem 17. stol. vrchnost postavila. Později byl provoz změněn na valchu, pak přádelnu až nakonec se zde vyráběly knoflíky. V roce 1907 byla v budově instalována čerpadla, která čerpala vodu ze stále funkční rybniční strouhy do kopřivnické Tatry. To bylo až do roku 1975, kdy stará vodárna skončila a s ní i poslední využití rybníkářské soustavy u nás. Sloužilo víc než 300 let!\n\nKromě výše uvedené budovy využívaly vodní energie ještě dva mlýny a valcha. Tu postavil v roce 1836 příborský podnikatel Jan Raška. Později byla přistavěna i mechanická přádelna. Roku 1874 byla změněna výroba z textilu na ohýbaný nábytek. V roce 1907 továrna zaměstnávala přes 300 lidí a vyvážela i do Jižní Ameriky, Afriky a Austrálie. První světová válka ale výrobu ukončila. Až v roce 1927 továrnu koupil frenštátský továrník Polach a přestavěl ji zpět na textilku. Ale již v roce 1933 továrnu zrušil, rozebral a přestěhoval do Frenštátu. Do konce výroby částečně pomáhalo i vodní kolo poháněné vodou ze strouhy, postavené staviteli rybníků počátkem 17. stol.\n\nObce Větřkovice i Drnholec sdílely osudy celého hukvaldského panství. Byla to období klidu za vlády císaře Karla IV., zlá doba husitských válek, kdy pevnost Hukvaldy byla vždy na ráně a zejména pak období třicetileté války. Vesnice panství pomáhaly při obraně hradu, ale hlavně byly spižírnou všech vojsk, které byly posílány k hradu, aby jej dobývaly či chránily.\n\nDoba po třicetileté válce byla pro poddané v mnohém horší než samotná válka. Těžká hospodářská situace nutila sedláky k povstáním. V této lokalitě to bylo již roku 1643, pak 1673, 1675 a zejména velké povstání 26. června roku 1695, které přerostlo v největší selské povstání na Moravě. Posledním povstáním na panství bylo srocení sedláků 30. června 1775. Organizátory byli i občané z Větřkovic – obecní posel Josef Víta a sedlák Michal Matula. Matula byl vrchnostenskými úředníky označen za největšího viníka, souzen a uvězněn v Kroměříži a propuštěn teprve 11. října 1775.\n\nPředstavitelé obcí v tomto kraji bývali fojti. Nejznámější z Větřkovských byl Matyáš Krbec – valašský vojvoda. Sídlil v Kozlovicích. Když zestárnul, vzdal se funkce vojvody, koupil si ve Větřkovicích fojtství a stal se i fojtem. Tehdy se začal psát „Mates Foyt“.\n\nDrnholec se stal samostatnou obcí oddělením od Dětřichovic v roce 1347. Z řady jeho fojtů se stal známý Jura Šustala. Jeho syn Tomáš koupil v roce 1775 fojtství v Kopřivnici. Roku 1822 se tam narodil Ignác Šustala, zakladatel kočárovky, ze které se později stala továrna Tatra.\n\nNa začátku rozvoje továrny stál i syn drnholeckého mlynáře František Cahel. Po studiích u příborských piaristů a vyučení ve frýdlantských železárnách se v roce 1893 stává strojmistrem – garantem rozvoje podniku ve strojařské oblasti. Roku 1896 odjíždí na stáž k Benzovi do Německa, odkud přiváží do Kopřivnice čtyřdobý dvouválcový motor, a již v roce 1901 vyrábí továrna první vlastní motory. Byl zapálený motorista, jeden z prvních řidičů v továrně. Půl roku po založení Rakouského autoklubu se spolu s Honzem Ledwinkou a Leopoldem Svitákem od 1. 1. 1898 stává jeho členem.\n\nPro potřebu závodu Tatra byla na katastru Větřkovic v letech 1973-75 vybudována přehrada, která slouží také širokému okolí k rekreaci. Je umístěna v překrásné krajině předhůří Beskyd.\n\nObec se roku 2013 již podruhé pokusila o odtrhnutí od města Kopřivnice, ale neúspěšně.\n\n\n"}
{"id": "178318", "url": "https://cs.wikipedia.org/wiki?curid=178318", "title": "Příběničky", "text": "Příběničky\n\nPříběničky jsou zaniklý hrad na pravém břehu Lužnice asi 3 km jihovýchodně od obce Řepeč v okrese Tábor. Spolu s hradem Příběnice a jeho podhradním městečkem tvořily součást sídelního komplexu, který je od roku 1963 je chráněn jako kulturní památka ČR. Dochovaly se z něj terénní relikty a drobné fragmenty zdí.\n\nHrad vznikl v první polovině 13. století a nejčastěji bývají za zakladatele považováni Rožmberkové, kteří na protější straně Lužnice vybudovali hrad Příběnice. Není však jasné, jaký k tomu měli důvod, a proto existuje i hypotéza, že stavitelem byl panovník, který tak chtěl vyvážit rostoucí moc Vítkovců. Tomu zase neodpovídá použitý typ hradu a skutečnost, že ze stejného důvodu nechal postavit nedaleké Hradiště (dnes Tábor).\n\nPrvní písemná zmínka pochází z roku 1324. Ovšem největší slávy se hrad pravděpodobně dočkal v roce 1369. Tehdy došlo při dělení pozůstalosti po Joštovi I. z Rožmberka k rozdělení příběnického panství na dvě části. Levou část s hradem Příběnice získal Oldřich I. z Rožmberka, zatímco pravou s Příběničkami Petr II. z Rožmberka a Jan I. z Rožmberka. Jelikož však oba zemřeli bezdětní, získal statek Jindřich III. z Rožmberka, syn Oldřicha I. Tím došlo ke znovuspojení obou statků. Roku 1420 byl hrad dobyt husity a roku 1437 na základě dohody Tábora s Oldřichem II. z Rožmberka zbořen.\n\nHrad byl dvojdílný. Tvořilo ho předhradí chráněné obloukem příkopu. Hradní jádro mělo oválný půdorys a v jeho jižní části stál bergfrit a v severní trojprostorový palác dochovaný v podobě terénních reliktů. Další budova snad stála na východní straně a opevnění na severozápadě zesiloval parkán. Před hradem se nachází rozsáhlá opevněná plocha, kterou mohli zřídit husité po dobytí hradu v roce 1420 a využívat ji jako opevněný tábor. Podle Augusta Sedláčka spojoval Příběničky s protějším latránem nedochovaný most.\n\nZřícenina je obtížně dostupná. Leží mimo značené turistické trasy a z protějšího břehu řeky sem nevede žádný most. K návštěvě lze využít některou z cest, které vedou k samotě \"U Rybáka\" jižně od hradu.\n\n\n\n"}
{"id": "178319", "url": "https://cs.wikipedia.org/wiki?curid=178319", "title": "Superman se vrací", "text": "Superman se vrací\n\nSuperman se vrací (v anglickém originále Superman Returns) je americký akční film z roku 2006 režiséra Bryana Singera. Snímek vychází z komiksů o Supermanovi, vydávaných vydavatelstvím DC Comics. Zároveň navazuje na první a druhý supermanovský snímek z konce 70. let a ignoruje události ze třetího a čtvrtého dílu, které vznikly v 80. letech a které nebyly komerčně ani hodnocením kritiky úspěšné. Titulní postavu ztvárnil Brandon Routh, jeho bývalou lásku Lois Laneovou si zahrála Kate Bosworth a v roli Supermanova úhlavního protivníka Lexe Luthora se objevil Kevin Spacey. Film, jehož rozpočet činil 270 milionů dolarů, byl do amerických kin uveden 28. června 2006. Celosvětově utržil 391,1 milionů dolarů.\n\nSuperman se po 5 letech vrací na Zemi a nachází změněný svět. Jako Clark Kent se vrátí do redakce novin \"Daily Planet\", kde zjistí, že jeho kolegyně a bývalá láska Lois Laneová žije se svým snoubencem, Richardem, se kterým má syna. Lex Luthor byl mezitím za Supermanovy nepřítomnosti propuštěn z vězení a plánuje pomocí krystalů z Kryptonu zatopit část světa, přičemž jedinou dostupnou půdu bude vlastnit a prodávat on.\n\n\n"}
{"id": "178321", "url": "https://cs.wikipedia.org/wiki?curid=178321", "title": "Credo", "text": "Credo\n\nCredo (lat. věřím; credere = věřit) je součást hudební mše popisující vyznání víry; v západní evropské hudbě se jako text používá Nicejsko-konstantinopolské vyznání víry. Součástí tohoto vyznání víry v katolickém podání je slovo \"filioque\" (ve verši \"qui ex Patre filioque procedit\" - \"který z Otce i Syna vychází\"). Pravoslavné církve však používají Nicejsko-konstantinopolské vyznání bez filioque (více informací v článku spor o filioque).\n\n\n"}
{"id": "178327", "url": "https://cs.wikipedia.org/wiki?curid=178327", "title": "Jaromír Schling", "text": "Jaromír Schling\n\nJaromír Schling (* 21. června 1946 Pelhřimov) je český politik, od roku 1996 poslanec za ČSSD, v letech 2000-2002 ministr dopravy a spojů ČR.\n\nV letech 1961–1964 se vyučil strojním zámečníkem, dálkově vystudoval střední školu v Jihlavě (1969). Od roku 1975 do roku 1981 dálkově vystudoval Vysoké učení technické v Brně, obor automatizované systémy řízení. V letech 1981 až 1989 byl Ing. Jaromír Schling členem KSČ, od roku 1991 člen ČSSD. Je ženatý, má dceru Andreu a syna Davida. Mezi jeho koníčky patří vytrvalostní běh.\n\nVe volbách v roce 1996 byl zvolen do poslanecké sněmovny za ČSSD (volební obvod Jihomoravský kraj). Mandát ve sněmovně obhájil ve volbách v roce 1998 a volbách v roce 2002. V letech 1996–2000 a znovu 2002–2006 byl členem sněmovního hospodářského výboru. V letech 2004–2006 navíc zasedal ve výboru pro evropské záležitosti.\n\nV období duben 2000 – červenec 2002 zastával post ministra dopravy ve vládě Miloše Zemana. V době působení na ministerstvu dopravy jeho úřad úspěšně navrhl Zemanově vládě uzavřít bez výběrového řízení smlouvu na výstavbu dálnice D47 s využitím Public-Private Partnership s izraelskou firmou Housing & Construction, jejíž česká pobočka byla založena až v listopadu téhož roku se základním kapitálem dva miliony korun. Podle projektu firmy měla výstavby a 25letý provoz dálnice stát 125 miliard korun (s ohledem na inflaci by stát zaplatil až 230 miliard korun). Následující ministr Milan Šimonovský vyhodnotil smlouvu jako nevýhodnou a navrhl Špidlově vládě smlouvu zrušit a dálnici stavět z prostředků státu. Vláda tak v roce 2003 učinila a vyplatila firmě Housing & Construction 600 milionů korun. V roce 2004 vláda vyčlenila na výstavbu této dálnice 48 miliard korun.\n\nVe volbách do PSP ČR stál v čele kandidátky Strany práv občanů – Zemanovců v kraji Vysočina.\n\nV komunálních volbách roku 1994 a komunálních volbách roku 1998 byl zvolen do zastupitelstva města Jihlava za ČSSD. Neúspěšně sem kandidoval i v komunálních volbách roku 2006, tehdy se uváděl profesně jako OSVČ.\n\nVe volbách do Evropského parlamentu v květnu 2019 kandidoval jako člen SPOZ na 14. místě kandidátky Národních socialistů, ale nebyl zvolen.\n\nJe držitelem ekologické anticeny Ropák roku 2003 udělovaného sdružením Děti Země.\n\n"}
{"id": "178332", "url": "https://cs.wikipedia.org/wiki?curid=178332", "title": "Jižní distrikt (Izrael)", "text": "Jižní distrikt (Izrael)\n\nJižní distrikt ( , \"mechoz ha-Darom\") je jeden ze šesti izraelských distriktů. Co do rozlohy je největší z nich, zároveň však je nejřídčeji osídlen. Distrikt tvoří zejména Negevská poušť a na jeho území se taktéž nachází Vádí al-Araba. Patří k němu ale i hustě osídlená jižní část izraelské pobřežní planiny a k ní přiléhající pás intenzivně využívané zemědělské krajiny. Ke konci roku 2014 zde žilo 1 192 300 obyvatel, z nichž 959 500 (80,5 %) jsou Židé a „ostatní“ a 232 800 (19,5 %) jsou Arabové.\n\nHlavním městem distriktu je Beer Ševa, zatímco největším městem je Ašdod.\n"}
{"id": "178338", "url": "https://cs.wikipedia.org/wiki?curid=178338", "title": "Šumburk (hrad)", "text": "Šumburk (hrad)\n\nŠumburk (též \"Šumná\", německy \"Schönburg\") je zřícenina hradu v katastrálním území Klášterec nad Ohří v okrese Chomutov. Nachází se asi tři kilometry západně od města na vrcholu stejnojmenného kopce v nadmořské výšce okolo 540 metrů. Gotický hrad byl založen v první polovině patnáctého století pány ze Šumburka. Později se v jeho držení vystřídali kromě jiných páni z Illburka a Fictumové. Ve druhé polovině šestnáctého století na něm však majitelé nesídlili, a chátrající hrad již nebyl po velkém požáru opraven. Ke hradu patřil také hospodářský dvůr, u kterého se postupně rozrostla zaniklá osada Šumná. Od roku 1963 je zřícenina hradu chráněna jako kulturní památka.\n\nDne 26. října 1431 si bratranci Aleš a Vilém ze Šumburka rozdělili rozsáhlé panství hradu Perštejn. Vilém získal Klášterec nad Ohří, Nezabylice, Mikulovice, Rájov, Kamenné, Kunov, Ciboušov, Tušimice, Kláštereckou Jeseň, Horní a Dolní Halži, části Domašína, Prunéřova a Loučné a 500 kop grošů. Na svém novém panství brzy založil hrad, jehož stavbu dokončil pravděpodobně roku 1435, protože od té doby se psal s přídomkem „seděním na Novém Šumburku“. Se svými sousedy vedl mnoho sporů, ale největší z nich byl s Vendem z Illburka. V roce 1443 se lstí zmocnil jeho hradu Egerberka, samotného Venda zajal a uvěznil ve věži, kde ho umučil hladem k smrti. Hrad Egerberk vzápětí prodal Jakoubkovi z Vřesovic. Už o dva roky dříve však rozprodal část svého majetku (platy z Prunéřova, Ciboušova, Mikulovic a Přísečnice) pánům z Rýzmburka a Hasištejnským z Lobkovic. V roce 1449 prodal Klášterec nad Ohří včetně hradu Šumburka Vilémovi z Illburka.\n\nVilém z Illburka však panství vlastnil pouhé čtyři roky a pro dluhy je musel přenechat Ondřeji Kaufunkovi z Kaufunu a bratrům Oplovi, Bozovi a Bernartovi z Fictumu. Když Opl zemřel, stali se majiteli hradu bratři Jiří, Purkart, Kryštof a Felix z Fictumu. Bratři nechali opravit zchátralý hrad, rozšířili panství o Petlery a část Miřetic, ale zároveň prodali Spindelbach, Dolinu a Rusovou. V roce 1486 hrad zůstal Felixovi z Fictumu jako jedinému majiteli, ale po jeho smrti drželi hrad ve společném vlastnictví bratři Jiří, Hanuš, Volf a Opl z Fictumu. Roku 1512 král Vladislav Jagellonský na Oplovu žádost propustil panství do dědičného držení vlastnictví rodu. O dva roky později si bratři panství rozdělili, ale hrad jim zůstal ve společném majetku. Opl na Šumburku zřídil penězokazeckou dílnu. Před jejím prozrazením sice převedl svůj majetek na bratry, ale když utekl ze země, král jeho podíl přesto zabavil.\n\nRoku 1543 koupili dva díly Šumburka bratři Hanuš, Arnošt, Jiří, Hugo a Volf ze Šumburka na Glouchově a Waldenburku, kteří byli potomky zakladatele hradu. Hrad částečně vyhořel někdy před rokem 1559, kdy Šumburkové prodali svůj podíl Petrovi Boryňovi ze Lhoty na Nezabylicích, ale toho o rok později zastřelili lupiči. Poručníkem Petrových nezletilých dcer Markéty a Benigny se stal jeho bratr Zdislav ze Lhoty, který sice sídlil na hradě, ale Markéta později se svými manžely Václavem Gryspekem a Vilémem Huvarem z Lobenštejna bydlela v panském domě u poplužního dvora v Šumné. Hrad nebyl nadále udržován a v průběhu sedmnáctého století se změnil ve zříceninu.\n\nV době vzniku hradu se rychle rozvíjely palné zbraně, a proto byl za staveniště hradu zvolen vrchol osamoceného kopce, který nebylo možné ohrozit palbou z děl. V první stavební fázi se hlavní obytnou stavbou stal velký donjon, který chránilo opevnění zesílené třemi čtverhrannými baštami, jejichž možnosti aktivní obrany však nebyly příliš účinné.\n\nOkolo hradního jádra byl ve skále vytesán příkop s částečně vyzděnou čelní stranou. Cesta, která k němu stoupá jižním úbočím, byla v pozdější stavební fázi opevněna hradbou a přepažena dvěma kulisovými branami. První z nich stála na třech pilířích propojených oblouky, z nichž se zachoval pouze jeden. Závěr cesty vedl po umělé rampě k mostu přes příkop. Za ním se nachází třetí brána, tvořená původně lomeným obloukem s vpadlinou pro stěžejkový padací most. Otvory po stěžejkách byly později zazděny. Prostor předbraní měl vějířový tvar chráněný baštou s četnými střílnami pro ruční palné zbraně.\n\nDominantní stavbou hradního jádra je obytná věž o půdorysu 12,5 × 12,7 metru a síle zdi 1,7 metru, ke které byly později ze tří stran připojeny obytné přístavky vybavené řadou krakorců po prevétech. Samotná věž, která se částečně dochovala do výše čtvrtého patra, měla v přízemí dvě místnosti spojené malým půlkruhovým portálem a zaklenuté valenou klenbou. Vstupovalo se do nich pravděpodobně otvorem v klenbě. Do prvního patra rozděleného na tři protáhlé místnosti se vcházelo portálem umístěným asi tři metry nad zemí. Také místnosti v prvním patře měly valené klenby. Další dvě patra obsahovala po jedné místnosti, přičemž podlaha druhého patra byla krytá dlaždicemi.\n\nPozději přestala věž dostačovat dobovým nárokům na bydlení, a proto byl na východní straně nádvoří postaven nový trojprostorový palác a naproti němu rozsáhlá hospodářská budova. Nádvorní zeď paláce je široká 80 centimetrů a probíhá rovnoběžně s hradbou ve vzdálenosti 5,4 metru. Dochovaly se v ní kanály teplovzdušného topení. Poloha vyhřívací pece je neznámá, ale je možné, že stávala v místnosti s výrazně sníženou úrovní podlahy poblíž brány.\n\nNa západním okraji hradu se pod donjonem nachází zbytky zdi s půdorysem písmena „V“ z nasucho kladeného kamene, které Jaroslav Pachner považuje za předsunutou baštu propojenou se zbytkem opevnění hradbou nebo palisádou na podezdívce.\n\n\n\n"}
{"id": "178345", "url": "https://cs.wikipedia.org/wiki?curid=178345", "title": "Dobronice (hrad)", "text": "Dobronice (hrad)\n\nDobronice jsou zřícenina hradu na okraji vesnice Dobronice u Bechyně asi sedm kilometrů od Bechyně v okrese Tábor. Vypíná se na ostrožně nad řekou Lužnicí ve výšce 380 m n. m. Od roku 1963 je hrad chráněn jako kulturní památka.\n\nPrvní písemná zmínka o vsi Dobronice pochází z roku 1222, kdy je uváděn Jan, syn Dobroňův. Kamenný hrad byl postaven kolem roku 1320. Po Dobronicích se jmenoval vladycký rod, který sídlil na hradě do počátku 15. století. Poté se v držení hradu a vsi vystřídala řada zemanských rodů, např. Kraselovští z Kraselova, Sedlečtí od Dubu, Malovcové z Malovic. V letech 1455–1459 hrad patřil i pánům z Rožmberka, kteří jej prodali svým purkrabím na Choustníce Vítům ze Rzavého. Od Vítů pak postupně panství koupili Hozlauerové z Hozlau, kteří se zasloužili o rozkvět panství, mimo jiné vybudováním mlýna a pivovaru. Za účast ve stavovském povstání byla část majetku Hozlauerům zabavena. Zbytek panství propadl královské komoře pro nesplacení dluhů po smrti Bohuslava Nestera Hozlauera z Hozlau v roce 1636.\n\nOd královské komory získal panství spolu s hradem Ferdinand Prüger z Greinburku. Jeho dcera Anna Jakoba v roce 1691 prodala panství Václavu Sattenwolfovi, rektoru jezuitské koleje svatého Klimenta na Starém Městě pražském. Jezuité jej používali jako letní rezidenci a sídlo správy panství, které tvořilo hospodářské zázemí pražské koleje. Současně s tím vybudovali v Opařanech zámek, kam v roce 1727 přenesli správu panství. Hrad zůstal opuštěn a byl pravděpodobně využíván jen dočasně v době sezonních prací. V roce 1773 byl řád jezuitů zrušen a jeho majetek připadl královské komoře. Ta zřídila Fond studijní, který měl z bývalého jezuitského majetku financovat školy do té doby řízené řádem. Hrad sám zůstal opuštěný až do roku 1790, kdy pozvolna chátral. V roce 1790 nechal zástupce fondu vrchnostenský správce František Halbiger rozebrat střechy a vytrhat kvalitnější stavební materiál jako byly tesané kameny z rohů oken a dveří. Takto získaný materiál pak rozprodával. Potom ponechal zbytky objektu volně k rozebírání na stavební kámen. V roce 1825 zakoupila Quidobaldina Paarová, vdova po knížeti Karlu Paarovi, ve veřejné dražbě torzo hradu a přičlenila ho k paarskému velkostatku.\n\nRoku 1890 pak byly provedeny první záchranné práce, aby se zřícenina nesesunula do Lužnice. V roce 1915 byl hrad devastován dělníky, kteří stavěli cestu pod hradem a kvůli kameni na stavbu cesty podkopávali a strhávali zdi. Další zabezpečovací práce podnikl roku 1920 Klub českých turistů. Po roce 1948, kdy byl paarský velkostatek zkonfiskován a rozparcelován, zůstala zřícenina bez oprav. V roce 1973 byl hrad neodborně sanován betonem. V té době byla také zabezpečena zachovalá věž, ze které měla být vybudována rozhledna.\n\nV současnosti hrad patří firmě Panství Bechyně SE, jejímž majitelem je podnikatel Josef Šťáva.\n\nHrad stavebně vznikal v několika etapách. Původní hrad, který pravděpodobně vznikl přestavbou dřívější dřevěné nebo dřevěnokamenné tvrze. Tvořily ho dvě příkopy oddělená předhradí a hradní jádro, v jehož čele stál do hradby vetknutý bergfrit. Podle dendochronologicky získaných dat byla věž postavena nejspíše v letech 1310–1322. Má čtyři patra s plochými stropy a v nejvyšší úrovni se nacházela místnost zaklenutá bezžebernou křížovou klenbou. Původní vstup byl plánován níže, ale v průběhu stavby byl přesunut do vyššího patra. V přízemí býval výklenek, který mohl hypoteticky sloužit ke snazšímu proražení zdiva směrem zevnitř ven. Později byl upraven jako novodobý vstup do věže. V nejzazší části ostrožny stál minimálně dochovaný palác a druhý se nacházel v severovýchodním nároží. Mezi ním a bergfritem se nacházela vstupní brána.\n\nNa přelomu patnáctého a šestnáctého století byl v prostoru druhého předhradí postaven tzv. nový zámek. Vstupovalo se do něj štíhlou věží či rizalitem, za kterou se nacházel průjezd brány. Palác byl částečně podsklepen a nacházela se v něm roubená komora určená pro pobyt žen. Během pozdně gotické přestavby bylo upraveno také hradní jádro, které bylo rozšířeno směrem do příkopu, nad kterým vznikl parkán a severovýchodní palác byl rozšířen o valeně klenuté prostory. Nový palác vznikl podél východní hradby Jeho nejvýznamnějším pozůstatkem je místnost se sklípkovou klenbou. V jádře také vznikla druhá roubená komora.\n\nKolem hradu vede červeně značená turistická stezka z Tábora do Bechyně. V sezoně je přístupná zachovalá hradní věž a v areálu hradu se konají různé atrakce pro turisty. \n\n\n\n"}
{"id": "178347", "url": "https://cs.wikipedia.org/wiki?curid=178347", "title": "Šumburk", "text": "Šumburk\n\nŠumburk může označovat:\n\n"}
{"id": "178349", "url": "https://cs.wikipedia.org/wiki?curid=178349", "title": "Radko Martínek", "text": "Radko Martínek\n\nRadko Martínek (* 6. června 1956 Brno) je český sociálně demokratický politik, v letech 2012 až 2018 senátor za obvod č. 50 – Svitavy. Dříve byl poslancem Poslanecké sněmovny, hejtmanem Pardubického kraje a ministrem pro místní rozvoj ČR.\n\nAbsolvoval gymnázium v Jevíčku a vystudoval obor dějepis a občanská nauka na Filosofické fakultě Univerzity Palackého v Olomouci. Během studií vstoupil do Komunistické strany Československa. V letech 1980 až 1994 pracoval jako středoškolský profesor na Středním odborném učilišti a později na gymnáziu v Moravské Třebové.\n\nOd roku 1979 je ženatý. S manželkou Janou má dcery Radku a Hanu.\n\nNa začátku ledna 2010 si při lyžování vážně poranil ledvinu a několik týdnů ležel v nemocnici. Ledvina mu byla dne 12. března 2011 transplantována v královéhradecké fakultní nemocnici.\n\nV letech 1979 až 1990 byl členem KSČ, od roku 1996 člen ČSSD.\n\nV komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006 byl zvolen do zastupitelstva města Moravská Třebová, v roce 1994 jako bezpartijní na kandidátce ČSSD, v následných volbách již jako člen ČSSD. V letech 1994 až 1998 byl starostou Moravské Třebové.\n\nVe volbách v roce 1998 byl zvolen do poslanecké sněmovny za ČSSD (volební obvod Východočeský kraj). Byl členem sněmovního výboru pro veřejnou správu, regionální rozvoj a životní prostředí a v letech 2000-2002 působil i jako místopředseda poslaneckého klubu ČSSD. Mandát poslance obhájil ve volbách v roce 2002. V letech 2002-2005 následně působil coby předseda výboru pro veřejnou správu, regionální rozvoj a životní prostředí. V témže období byl rovněž členem organizačního výboru a v letech 2002-2003 místopředsedou poslaneckého klubu ČSSD. Tehdy také vyvrcholila jeho kariéra ve vládní funkci. Ve vládě Jiřího Paroubka působil totiž od dubna 2005 do srpna 2006 ve funkci ministra pro místní rozvoj. Po prohře ČSSD ve volbách v roce 2006 a přechodu strany do opozice byl členem stínové vlády sociální demokracie, kde zastával funkci stínového ministra pro místní rozvoj.\n\nMezitím byl opětovně zvolen do sněmovny ve volbách v roce 2006 (v letech 2002 i 2006 vedl kandidátní listinu ČSSD v Pardubickém kraji do sněmovních voleb). Byl místopředsedou výboru pro veřejnou správu a regionální rozvoj. Na poslanecký mandát rezignoval v březnu 2009. Důvodem rezignace byl jeho nástup na vysoký post v krajské samosprávě. V roce 2008 totiž vedl kandidátku ČSSD do krajských voleb, ve kterých sociální demokracie získala 35,73% hlasů a se ziskem 19 mandátů v těchto volbách v Pardubickém kraji zvítězila. Na ustavujícím zasedání krajského zastupitelstva v listopadu 2008 byl zvolen v pořadí čtvrtým hejtmanem Pardubického kraje. V roce 2012 hejtmanský úřad neobhajoval.\n\nPočátkem roku 2012 přinesla média zprávu, že podle nahrávky výroků místopředsedy krajské organizace ČSSD v Pardubickém kraji Miroslava Petržílka měl Martínek nabízet za volitelné místo na kandidátce ČSSD pro svého favorita získání evropské dotace. Mělo jít o subvenci 53 milionů Kč na autobusové nádraží Lázně Bohdaneč. Martínek podezření z manipulace s dotacemi odmítl.\n\nV senátních voleb roku 2012 byl zvolen senátorem za senátní obvod č. 50 – Svitavy.\n\nOd března 2014 působil v týmu poradců premiéra Bohuslava Sobotky jako poradce pro oblast životního prostředí, energetiky, místního rozvoje a zemědělství. V komunálních volbách roku 2014 byl po několikaleté pauze opět zvolen zastupitel města Moravská Třebová, na kandidátce ČSSD byl původně na 5. místě, vlivem preferenčních hlasů však skončil první. Na začátku listopadu 2014 se pak navíc stal radním města.\n\nVe volbách do Senátu PČR v roce 2018 již svůj mandát senátora neobhajoval.\n\n"}
{"id": "178350", "url": "https://cs.wikipedia.org/wiki?curid=178350", "title": "Telavivský distrikt", "text": "Telavivský distrikt\n\nTelavivský distrikt ( , \"mechoz Tel Aviv\") je jedním z šesti izraelských distriktů.\n\nJeho správním centrem je Tel Aviv a metropolitní oblast tvořená distriktem se jmenuje Guš Dan. Ke konci roku 2014 zde žilo obyvatel, z nichž (98,6 %) jsou Židé a „ostatní“ a (1,4 %) jsou Arabové.\n"}
{"id": "178352", "url": "https://cs.wikipedia.org/wiki?curid=178352", "title": "Claude François Chauveau-Lagarde", "text": "Claude François Chauveau-Lagarde\n\nClaude François Chauveau-Lagarde (21. ledna 1756 v Chartres – 28. února 1841 v Paříži) byl francouzský advokát, který proslul především jako právní zástupce prominentních osobností před Revolučním tribunálem. Obhajoval např. Brissota, Baillyho, Madamme Rolandovou, Charlottu Cordayovou, Marii Antoinettu, a sestru Ludvíka XVI.(Elisabeth- Philippine-Marie-Helene de France – zvaná Madamme Elisabeth). Později byl sám zatčen, od jisté popravy však zachráněn 9. thermidorem.\n"}
{"id": "178353", "url": "https://cs.wikipedia.org/wiki?curid=178353", "title": "Křikava", "text": "Křikava\n\nKřikava je zřícenina hradu nad vesnicí Černívsko v okrese Strakonice. Zbytky hradu, ze kterého se částečně dochovaly zbytky obvodového zdiva, se nachází na nízkém návrší nad \"Černívským rybníkem\" v nadmořské výšce asi 480 m. Od roku 1963 je hrad chráněn jako kulturní památka.\n\nPrvní písemná zmínka o hradu pochází z roku 1357, kdy jej společně s bratry \"Kolomanem, Buzkem\" a \"Přibyslavem\" držel \"Hugo z Dornštejna.\" August Sedláček navrhl, že Dornštejn by mohl být německým názvem hradu, protože neexistuje jiná lokalita toho jména a přídomky \"z Dorštejna\" a \"z Křikavy\" se v listinách často střídají. V roce 1399 jsou jako majitelé uváděni \"Přibek\" a \"Jindřich z Křikavy,\" ale ještě před rokem 1402 ho dobyl a vyplenil \"Dobešík z Boru.\" Jindřich se později stal jediným majitelem a v roce 1418 zbývající majetek na Prácheňsku prodal \"Petrovi ze Svojšína\" a odešel na své panství Obořiště. Křikava potom pravděpodobně zanikla během husitských válek.\n\nJednodílný hrad byl na severovýchodě chráněn ve skále vysekaným příkopem. Půdorys areálu je lichoběžníkový, ale opevnění nevede přímo podél terénní hrany, ale až v určitém odstupu od ní a jeho půdorys je pětiboký. Předpokládá se, že před vznikem kamenného hradu zde stálo kvalitativně jednodušší sídlo s lehkým opevněním v podobě palisády, která po postavení kamenné hradby plnila funkci parkánové hradby. Hlavní budovou první stavební fáze zřejmě byla zahloubená stavba v severozápadním nároží. Do hradu se vstupovalo nejprve kulisovou branou na severu, ale později byla brána přesunuta na jihozápad. Obytnými stavbami pozdější stavební fáze byla volně stojící obytná věž (donjon) a v přízemí dvouprostorový palác na jihovýchodní straně, který svou hmotou předstupoval před obvodovou hradbu.\n\nZřícenina hradu je volně přístupná z Černívska odbočkou ze zeleně značené turistické trasy.\n\n\n"}
{"id": "178355", "url": "https://cs.wikipedia.org/wiki?curid=178355", "title": "Haifský distrikt", "text": "Haifský distrikt\n\nHaifský distrikt ( , \"mechoz Chejfa\") je jedním z šesti izraelských distriktů.\n\nJeho správním centrem je Haifa a distrikt se rozkládá na 864 km². Podle Centrálního statistického úřadu zde k 31. prosinci 2014 žilo  obyvatel, z nichž (74,5 %) jsou „Židé a ostatní“ a (25,5 %) jsou Arabové.\n\n"}
{"id": "178357", "url": "https://cs.wikipedia.org/wiki?curid=178357", "title": "Miroslava Kopicová", "text": "Miroslava Kopicová\n\nMiroslava Kopicová (* 3. října 1951 Kadaň) je česká politička, v letech 2009–2010 ministryně školství, mládeže a tělovýchovy ve Fischerově vládě. Tuto funkci již zastávala v první vládě Mirka Topolánka v roce 2006. Napsala také knihy, například Zákon smečky, Kočičí válečníci aj.\n\nV letech 1971 až 1976 vystudovala obor výchova a vzdělávání dospělých na Filozofické fakultě Univerzity Karlovy v Praze (získala titul PhDr.). Před rokem 1989 pracovala ve státní správě - jako výzkumný asistent na Federálním ministerstvu práce a sociálních věcí (1978 až 1986) a ve Státní komisi pro vědu a technický rozvoj (1986 až 1989).\n\nOd roku 1990 řídila programy spolupráce s EU v oblasti zaměstnanosti, vzdělávání a sociální politiky v rámci ministerstva práce a Agentury pro trh práce a sociální politiku. V roce 1994 se stala první ředitelkou Národního vzdělávacího fondu. Nikdy nebyla členkou žádné politické strany. V roce 2007 působila ve vládou jmenovaném týmu pro vyjednávání Národního strategického referenčního rámce.\n\nMiroslava Kopicová má dvě dcery - starší Miroslava (* 1975) je překladatelkou a mladší Magdalena (* 1980) je diplomatkou.\n\n"}
{"id": "178359", "url": "https://cs.wikipedia.org/wiki?curid=178359", "title": "Česnek kuchyňský", "text": "Česnek kuchyňský\n\nČesnek kuchyňský (\"Allium sativum\"), též česnek setý, je druh celosvětově známého koření z čeledi amarylkovitých.\n\nNázev pochází od základu \"čes\" (s významem „česat“). Místy se nazývá \"luk\" či \"lulek\" (srov. srbsky \"бели лук\" či pojmenování rodově příbuzné cibule jako \"лук\"). Keltské označení pro česnek \"krem\" se vyskytuje v názvech jako Křemžský potok či Křemže (srov. řecké \"κρεμμύδι\" pro cibuli), což není neobvyklé označení – např. Česnekový potok pramenící u Videlského sedla.\n\nJedná se o (spíše jen teoreticky) vytrvalou rostlinu, na bázi se složenou stlačeně kulovitou cibulí. Cibule se\ndělí na několik dužnatých šupin (stroužků), které jsou kryty společným obalem bílé až purpurové barvy. Při oddělení stroužků je možno takto česnek vegetativně rozmnožovat. Stonek je na průřezu oblý, asi do poloviny krytý pochvami listů. Listy jsou jednoduché, přisedlé, s listovými pochvami. Čepele jsou celokrajné, ploché, široce čárkovité (cca 2,5 cm široké), na rubu kýlnaté, se souběžnou žilnatinou. Květy jsou oboupohlavné, ve vrcholovém květenství, jedná se hlávkovitě stažený zdánlivý okolík, ve skutečnosti to je stažené vrcholičnaté květenství zvané šroubel. Květenství je podepřeno toulcem, který brzy opadá. V květenství jsou skoro vždy přítomny pacibulky, které slouží k vegetativnímu rozmnožování, zpravidla je v květenství daleko méně květů než pacibulek. Okvětí se skládá ze 6 okvětních lístků zelenavě bílé až růžové barvy, řidčeji jsou bílé nebo nachové. Tyčinek je 6, tyčinky vnějšího a vnitřního kruhu jsou rozdílné, nitky vnitřních jsou zakončeny 2 dlouhými zuby. Gyneceum je složeno ze 3 plodolistů, je synkarpní, semeník je svrchní. Plodem je tobolka.\n\nZ hlediska legislativy je možné\noznačovat za Český česnek pouze ten, který byl vypěstován v České republice, a to i ze zahraniční odrůdy.\n\nObecný pojem Český paličák označuje všechny zde uvedené odrůdy, spadající do kategorie paličáků.\n\n\n\nČesnek je vytrvalá bylina, pěstovaná vysazováním jednotlivých stroužků rozebraného česneku na podzim nebo na jaře přímo na záhony. Protože v těžkých a mokrých půdách je sadba často napadána chorobami a špatně přezimuje, vybírají se pro podzimní výsadbu lehčí a nezamokřené lokality. Sklízí se zcela vyvinuté cibule v době, kdy nať zasychá. Velmi účelně a dekorativně lze skladovat česnek svázaný do copů, zavěšených na chladnějším místě. V minulosti byl dodáván a prodáván jen čerstvý nebo skladovaný česnek. Dnes díky moderním metodám dehydratace může zákazník česnek koupit ve formě suchých kousků, vloček, granulátu či prášku.\n\nČesnek kuchyňský patrně pochází ze střední Asie, kde vznikl z planého druhu \"Allium longicuspis\". Původní vlastí česneku je Mongolsko (Džungarsko) a Kyrgyzské stepi. Odtud ho brzy Mongolové přivezli do Číny. Dle Herodotových zpráv byl ve velkém pěstován i ve starověkém Egyptě. Česnek byl dokonce považován za posvátnou rostlinu, Řekové a Římané ve starověku mu připisovali posilující účinky a dávali ho jíst svým vojákům na válečných výpravách; patriciové jím však opovrhovali a krmili laciným česnekem jako hlavní potravou své otroky. Česnek byl odedávna oblíbeným pokrmem Židů.\n\n2n=16 (diploid) nebo 2n=32 (tetraploid)\n\nČesnek je použitelný jako koření. Má charakteristické aroma, které způsobuje silice zvaná aliin. Při narušení buněčné stěny se mění v kyselinu pyruvovou a kyselinu 2-propensulfenovou, které se ihned transformují na alicin, který na vzduchu oxiduje na diallyldisulfid. Díky tomu vzniká charakteristické aroma.\n\nČesnek hraje významnou roli právě u národů s vyhlášenou kuchyní, počínaje Francií a konče Čínou. Jeho použití je všestranné: čerstvý rozetřený se solí do zelených salátů, jinak do omáček, k zelenině, k masům (skopovému a hovězímu), do salámů a k rybám. Dále se z česneku připravuje tzv. česnečka. V České republice je nejoblíbenější česnek český, který je typický vyšším množstvím silic, výraznější a příjemnější chutí než některé dovážené odrůdy.\n\nČesnek kuchyňský je výborná nektarodárná i pylodárná rostlina. Význam jako zdroj snůšky včel má však jen tam, kde se na větších plochách pěstuje na semeno. Nektarium česneku vyprodukuje za 24 hodin 0,33 mg nektaru s cukernatostí 39 %. Cukerná hodnota, tedy množství cukru vyprodukovaného v květu za 24 hodin, je 0,13 mg. Pylové rousky jsou nafialovělé. Druhové medy česneku kuchyňského nejsou známy.\n\nČesnek je bohatý na vitamíny A, B a C, selen, vápník a jód. Dalšími obsaženými látkami jsou flavonoidy, polysacharidy, lutamylpeptidy, steroidní a triterpenové saponiny a lektiny. Má pozitivní účinky především na obranyschopnost organismu a trávení. V lidovém léčitelství je používán jako účinné antiseptikum a antibiotikum (viz alicin), snižuje krevní tlak a hladinu cholesterolu v krvi, prospívá srdci a pročišťuje cévy, proti nadýmání, proti kornatění tepen, ničí parazity ve střevech a v kombinaci s medem se používá při nachlazení a chřipce. Moderní výzkum na vědecké bázi však výrazné léčivé účinky česneku na nachlazení neprokázal.\n\nJiž staří Egypťané považovali česnek za afrodisiakum. Římané ho zasvěcovali bohyni plodnosti Ceres a ze šťávy z něho vylisované po přidání trochy koriandru setého připravovali nápoj lásky. Měl vyléčit i impotenci způsobenou čarodějnou mocí. Ve starých herbářích se uvádí, že česnek dráždí ke smilstvu. Nelze ho tedy doporučit osobám, které se oddaly askezi. \n\nUžívání česneku s mírou (denní dávka asi 2–3 stroužky) není škodlivé ani toxické. Větší dávky mohou způsobit nadýmání, bolesti, mdloby, podráždění žaludku, zvracení, průjem i poškození ledvin s poruchami močení. Při vnějším použití může způsobit zčervenání (překrvení) pokožky a může nastat i odumírání tkáně, zvláště u dětí. Opatrnosti je třeba při vnitřním podávání česneku v těhotenství, při kojení a malým dětem. \n\nČesnek je kontraindikován v případě dermatózy, lišeje, citlivého zažívacího ústrojí a při některých plicních onemocněních. Kontraindikací požívání česneku jsou i jaterní a zejména žlučníkové choroby a nemoci slinivky. Dále je kontraindikován u osob s nízkým krevním tlakem.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v česneku.\n\n\n\n\n \n"}
{"id": "178364", "url": "https://cs.wikipedia.org/wiki?curid=178364", "title": "Muhammad Rezá Pahlaví", "text": "Muhammad Rezá Pahlaví\n\nMuhammad Rezá Šáh Pahlaví Árjamehr, Dr. h. c. (26. října 1919 – 27. července 1980) byl íránský šáh z dynastie Pahlaví a zároveň poslední monarcha na perském pavím trůně. Jeho otcem byl Rezá Šáh Pahlaví, někdejší kozácký důstojník a od převratu v letech 1924/1925 šáh, matkou dcera generála Tádž ol-Molúk.\n\nPro svou budoucí panovnickou roli byl Muhammad Rezá pečlivě připravován již od chlapeckého věku. Když mu bylo 7 let, stal se oficiálním následníkem trůnu a jako dvanáctiletého ho spolu s bratrem Alím poslali v květnu 1931 do internátu Le Rosey ve Švýcarsku, kde měl získat patřičné vzdělání. Zůstal tam plných pět let, do roku 1936, a po návratu do vlasti nastoupil na vojenskou akademii v Teheránu, kterou ukončil v roce 1938 v hodnosti podporučíka. To již existovaly plány na politický sňatek s egyptskou princeznou Fauzíjou – svatba se konala roku 1939.\n\nRezá Šáh Pahlaví, Muhammadův otec, vládl Íránu diktátorsky a svou modernizační politikou, prosazovanou shora, si znepřátelil stoupence světského nacionálního hnutí i šíitské duchovenstvo, čímž ztratil podporu klíčových vrstev společnosti. Významné protivníky si udělal i ve Velké Británii a v SSSR, velmocech, jež prosazovaly v Íránu tradičně své zájmy (důvodem byla jeho proněmecká politika). Po vypuknutí druhé světové války se Moskva a Londýn dohodly, že je třeba v nespolehlivé zemi vojensky intervenovat, a Rezá Šáh, jehož režim se neměl oč opřít, musel rezignovat na trůn. Dne 17. září 1941 byl Muhammad Rezá Pahlaví prohlášen novým íránským šáhem, zatímco otec odešel do exilu.\n\nV prvních letech na trůně si Muhammad Rezá získal značnou oblibu u obyvatel, především díky důslednému postoji vůči Sovětům (jejichž sympatizanti se snažili odtrhnout od Íránu perský Ázerbájdžán) a také kvůli úspěšnému potlačení kurdských separatistů, kteří vyhlásili na severozápadě vlastní stát. Šáh tehdy na rozdíl od otce vystupoval relativně smířlivě vůči duchovenstvu, zmírnil například nařízení, které ženám zakazovalo nosit šátek, třebaže sám byl orientován prozápadně.\n\nSnahy otevřít zemi cizím vlivům vedly k posílení nacionálního hnutí a k nástupu vlády Muhammada Mosaddeka v roce 1951. Mosaddek, který znárodnil íránský ropný průmysl, dosud ovládaný Brity, donutil šáha odejít nakrátko do exilu, když se ho panovník pokusil propustit. Britové hájící zájmy své společnosti však požádali o spolupráci americkou CIA, s jejíž pomocí byl předseda vlády v roce 1953 svržen a šáh se mohl znovu vrátit k moci.\n\nMuhammad Rezá v příštích letech úzce politicky a ekonomicky spolupracoval s USA, od kterých nakupoval zejména technologie, včetně zbraní. Udržoval ale dobré vztahy i s Československem a dalšími státy komunistického bloku. Ve vnitřní politice vládl tvrdou rukou za pomoci obávané tajné policie SAVAK. Podle organizace Amnesty International věznil v roce 1978 Pahlavího režim asi 2200 politických odpůrců.\nPro šáhovu hospodářskou a sociální politiku se obvykle užívá termínu \"bílá revoluce\" – podle 12 bodového programu, který Íránci schválili v referendu 26. ledna 1963. Jeho nejdůležitějšími prvky byly zrušení pachtovního systému a rozdělení velkostatkářské půdy, prodej státních podniků družstvům a soukromým podnikatelům, podíl dělníků na zisku jejich firem, všeobecné volební právo pro ženy a boj s analfabetismem. Šáhovým úmyslem bylo přeměnit Írán ve velmoc a to znamenalo především výstavbu průmyslu. Avšak korupční prostředí a autokratický styl vlády nebyly vhodné k přeměně země na moderní stát – investice z centra sloužily jen k obohacení elity. Většina Íránců žila dál v chudých poměrech na venkově nebo v předměstských slumech a světský styl režimu zase pobuřoval duchovenstvo, lpící na muslimských tradicích.\n\nK tomu přistupovaly i některé neuvážené kroky vlády, např. zavedení nového kalendáře, kde výchozím datem letopočtu nebyla hidžra, ale narození starověkého perského krále Kýra II., nebo grandiózní (a nákladné) oslavy dvouapůltisíciletého trvání monarchie. Přes veškeré snahy se šáhovi a jeho poradcům nepodařilo získat pro bílou revoluci veřejné mínění, přičemž nadměrné zdůrazňování předislámských perských tradic naráželo vysloveně na odpor. V průběhu doby stále více rostla vnitřní opozice proti režimu, zvýrazňovaly se jeho nedemokratické rysy a po roce 1976 mu začala dávat najevo odstup i americká administrativa, kladoucí díky prezidentu Carterovi větší důraz na lidská práva. Jednotící osobnost nalezly různorodé opoziční síly v exilové hlavě šíitských muslimů, ájatolláhu Rúholláhu Chomejnímu, který proti šáhovi vystupoval již od šedesátých let. Společnost byla hluboce polarizována.\n\nV závěru roku 1978 vypukly v celé zemi rozsáhlé demonstrace, které se vláda snažila násilím potlačit. Ale ani dosazení vojenského kabinetu generála Gholáma Rezy Azharího nemohlo již starý režim zachránit. Dne 16. ledna 1979 opustil Muhammad Rezá zemi a o čtrnáct dní později se vrátil z exilu Chomejní, příští vůdce teokratické islámské republiky.\n\nTěžce nemocný šáh zamířil po svém svržení přes Egypt, Maroko, Bahamy a Mexiko do Spojených států, kde se podrobil léčbě rakoviny. Později se usadil v Egyptě, kde již 27. července 1980 zemřel. Egyptský prezident Anvar as-Sádát mu vzdal poslední poctu tím, že zorganizoval státní pohřeb. Pohřben byl v mešitě Al Rifai v Káhiře, kterou dosud jednou za rok navštěvuje jeho poslední manželka Farah Pahlavi.\n\nŠáh byl celkem třikrát ženat. S první manželkou Fauzíjou měl dceru Šáhnáz, ale žádného mužského dědice – manželství bylo proto roku 1948 rozvedeno. S druhou manželkou Sorajjou Esfandijárí Bachtijárí, kterou si vzal roku 1951, neměl žádného potomka; rozvedl se s ní roku 1958. Teprve s třetí manželkou Farah (manželství uzavřeno roku 1959) měl mužské potomky – syny Kýra Rezu a Alího Rezu a kromě nich ještě dcery Farahnáz a Lejlu.\n\nV roce 1977 navštívil panovnický pár Československo (Prahu a Bratislavu) a při té příležitosti šáh obdržel Řád Bílého lva a čestný doktorát Karlovy Univerzity.\n\n\n\n"}
{"id": "178367", "url": "https://cs.wikipedia.org/wiki?curid=178367", "title": "David Boreanaz", "text": "David Boreanaz\n\nDavid Boreanaz (* 16. května 1969 Buffalo, New York) je americký herec a producent. K jeho nejznámějším rolím patří upír Angel v seriálech \"Buffy, přemožitelka upírů\" a \"Angel\" a agent FBI Seeley Booth v seriálu \"Sběratelé kostí\". Od roku 2017 hraje v seriálu \"Tým SEAL\".\n\nNarodil se 16. května 1969 v Buffalu ve státě New York. Jeho otec Dave Roberts (vlastním jménem David Boreanaz, má italské kořeny) byl známý jako moderátor předpovědi počasí na stanici WPVI-TV, jeho matka Patti (poloviční Slovenka s irskými, německými, francouzskými a švýcarskými kořeny) pracovala v cestovním ruchu. Má dvě starší sestry.\n\nHraní se chtěl věnovat už od dětství. Vystudoval herectví a filmovou tvorbu v New Yorku a po úspěšném zakončení studia se přestěhoval do Los Angeles. V televizi debutoval v roce 1993 epizodní rolí v seriálu \"Ženatý se závazky\", kde si zahrál přítele Kelly. Téhož roku se objevil také v drobných rolích ve filmech \"Osudný svah v Aspenu\" a \"\".\n\nPřelomem v jeho kariéře byl seriál \"Buffy, přemožitelka upírů\", kde v letech 1997–1999 hrál Angela, upíra s duší. Tuto roli získal náhodou, neboť při procházce se psem si ho z okna všiml producent nezávislých filmů a dobrý známý castingové ředitelky Marcie Shulmanové a na základě tohoto doporučení byl pozván na konkurz. Po třetí řadě ze show odešel a tvůrci mu vytvořili spin-offový seriál \"Angel\", kde hrál titulní postavu mezi lety 1999–2004. Zároveň občasně hostoval v \"Buffy\" až do jejího ukončení roku 2003.\n\nV roce 2005 se představil v kriminálním seriálu \"Sběratelé kostí\", kde od té doby hraje jednu z hlavních postav, speciálního agenta FBI Seeleyho Boothe, bývalého armádního odstřelovače, který vyšetřuje vraždy společně se soudní antropoložkou Temperance Brennanovou.\n\nRežíroval po jedné epizodě seriálu \"Angel\" a \"Šestej smysl\" a několik dílů \"Sběratelů kostí\". Na \"Sběratelích kostí\" se podílí také jako producent.\n\nJeho první ženou byla Ingrid Quinnová, s níž se oženil 7. června 1997. O dva roky později se rozvedli. Jeho druhou ženou se stala herečka Jaime Bergmanová, kterou si vzal 24. listopadu 2001. Mají spolu syna a dceru.\n\n"}
{"id": "178371", "url": "https://cs.wikipedia.org/wiki?curid=178371", "title": "Centrální distrikt (Izrael)", "text": "Centrální distrikt (Izrael)\n\nCentrální distrikt () je jedním ze šesti izraelských distriktů.\n\nRozkládá se na 1294 km² a jeho správním centrem je Ramla. Ke konci roku 2014 zde žilo obyvatel, z nichž (91,8 %) jsou Židé a „ostatní“ a (8,2 %) jsou Arabové.\n"}
{"id": "178373", "url": "https://cs.wikipedia.org/wiki?curid=178373", "title": "Jean-Baptiste Drouet d'Erlon", "text": "Jean-Baptiste Drouet d'Erlon\n\nJean-Baptiste Drouet, hrabě d'Erlon (29. července 1765 v Remeši - 25. ledna 1844 v Paříži) byl francouzský generál a maršál Francie.\n\nJeho otec i děd byli tesaři, on sám se vyučil zámečníkem. Roku 1797 vstoupil do královské armády a sloužil v ní 5 let. Poté roku 1792 se zapsal do praporu dobrovolnického a stal se pro své rozsáhlé armádní zkušenosti pobočníkem generála Lefebvrea, s nímž prodělal tažení v letech 1793-1796. Od roku 1799 brigádní generál, roku 1803 povýšen na divizního generála. V tažení 1805 velel divizi ve sboru maršála Bernadotta a účastnil se na centrálním úseku bitvy u Slavkova. V kampani 1806-1807 se vyznamenal v bitvě u Jeny a u Friedlantu. V roce 1809 podílel se na potlačení povstání v Tyrolsku. Od 1810 slouží pod Massenou jako velitel divize ve Španělsku. Porazil anglického generála Hilla přinutil jej k ústupu k Lisabonu. Roku 1813 velel ve Španělsku armádnímu sboru a po bitvě u Vittorie ustupuje spořádaně přes Pyreneje, aby v roce 1814 patřil k předním velitelům armády maršála Soulta bránící vstup do Francie – bitvy u l’Adouru, d’Orthezu a Toulouse. Po První restauraci stal se velitelem 16. pěší divize. V březnu 1815 jako spoluviník povstání v departementu du Nord zatčen a vsazen do citadely v Lille. Ve zmatku způsobeném Napoleonovým triumfálním vítáním při jeho návratu z Elby utekl z vězení a s důstojnickým sborem divize se postavil na stranu císaře. Ten jej jmenoval pairem a pověřil jej velením I. armádního sboru. V bitvě u Waterloo (18. června 1815) vedl statečně, ale takticky nešťastně hlavní útok na střed britské sestavy („úder kladiva“), který, jak známo, selhal. Po kapitulaci Paříže, stáhl se za Loiru. Zatčení se vyhnul útěkem do Bavorska. Ve Francii odsouzen in absentia k trestu smrti. V bavorském exilu žil poblíž Bayreuthu, a založil i provozoval pivovar. Po amnestii 28. května 1825 se vrátil do Francie a uvítal roku 1830 Červencovou revoluci. V roce 1834 přebírá velení 12. pěší divize. V letech 1834-1835 je generálním guvernérem Alžírska. Poté opět přejímá velení 12. divize. V květnu 1843 jmenován maršálem Francie a zemřel 25. ledna 1844. Je pohřben v Reims na hřbitově Cimitere du Nord.\n\nJeho osobně psané memoáry „ Vie militaire“ byly vydány posmrtně v roce 1844. Na jeho počest město Reims zřídilo jeho sochu vytvořenou Louisem Rochetem, která dnes stojí na rohu boulevardu Victor Hugo a boulevardu Henry Vasnier. Jeho jméno je vyryto na Vítězném oblouku v Paříži.\n"}
{"id": "178374", "url": "https://cs.wikipedia.org/wiki?curid=178374", "title": "Drouet", "text": "Drouet\n\nPříjmení Drouet nosí více různých osobností:\n\n"}
{"id": "178381", "url": "https://cs.wikipedia.org/wiki?curid=178381", "title": "Petr Zgarba", "text": "Petr Zgarba\n\nPetr Zgarba (* 18. září 1959 Vsetín) je český sociálnědemokratický politik, v letech 2002 až 2010 a pak opět 2012 až 2013 poslanec Poslanecké sněmovny, v roce 2005 ministr zemědělství ve vládě Jiřího Paroubka.\n\nAbsolvoval v letech 1975–1979 Střední zemědělskou a technickou školu v Rožnově pod Radhoštěm. V roce 1983 ukončil studium na Vysoké škole zemědělské v Brně. V letech 1989–1990 absolvoval tamtéž postgraduální studium zaměřené na obilnářství. V letech 1984–1991 pracoval v JZD Šmolovy, pak v letech 1991–1995 coby agronom a ředitel ZOD Krásná Hora. V letech 1995–2002 byl ředitelem Okresní agrární komory Havlíčkův Brod.\n\nV komunálních volbách roku 2002 byl zvolen do zastupitelstva obce Lípa za ČSSD.\n\nVe volbách v roce 2002 byl zvolen do poslanecké sněmovny za ČSSD (volební obvod Kraj Vysočina). Byl členem sněmovního zemědělského výboru, v letech 2002-2005 jeho místopředsedou.\n\nV dubnu 2005 se stal místo Jaroslava Palase ministrem zemědělství ve vládě Jiřího Paroubka. Současně se stal předsedou prezidia Pozemkového fondu ČR. Byl kritizován za zneužití pravomocí a provádění výběrového řízení pro Český Telecom bez výběrového řízení. V listopadu 2005 rezignoval po skandálu s nestandardním prodejem státních pozemků. Zjistilo se totiž, že Pozemkový fond v létě roku 2005 přidělil spekulantům hodnotné pozemky v okolí Prahy za minimální ceny. Zároveň v listopadu 2005 rezignoval i na post volebního lídra sociální demokracie na Vysočině pro sněmovní volby 2006.\n\nPoslanecký post nicméně ve volbách v roce 2006 obhájil. Působil jako člen zemědělského výboru. Ve volbách v roce 2010 svůj mandát neobhájil kvůli tzv. kroužkování. Do sněmovny ale zasedl dodatečně 20. října 2012, kdy nastoupil jako náhradník za Františka Bublana, který byl zvolen senátorem. Stal se členem výboru pro životní prostředí a kontrolního výboru. V předčasných volbách v roce 2013 svůj poslanecký mandát opět neobhájil kvůli tzv. kroužkování.\n\nJe ženatý, má dvě děti.\n\n"}
{"id": "178384", "url": "https://cs.wikipedia.org/wiki?curid=178384", "title": "BP (firma)", "text": "BP (firma)\n\nBP, nebo dříve British Petroleum je britská energetická společnost zaměřující se hlavně na ropné produkty, zemní plyn a v poslední době i na fotovoltaiku. Základní složení tvoří pět společností - BP, Amoco, ARCO, Castrol a Aral. Sídlo této společnosti je v Londýně.\n\nSpolečnost vznikla v roce 1909 jako Anglo-Persian Oil Company a v roce 1954 byla přejmenována na The British Petroleum Company. V roce 1998 se sloučila se společností Amoco, což byla do té doby největší průmyslová akvizice vůbec. BP je v současnosti čtvrtou největší společností na světě dle příjmů a známosti a třetí největší v sektoru energetických firem.\n\n\n"}
{"id": "178385", "url": "https://cs.wikipedia.org/wiki?curid=178385", "title": "Joseph Fesch", "text": "Joseph Fesch\n\nJoseph Fesch (3. ledna 1763, Ajaccio – 13. května 1839, Řím) byl francouzský kardinál, arcibiskup lyonský, nevlastní strýc Napoleona I.\n\nJoseph Fesch byl synem švýcarského armádního kapitána v janovských službách, který se roku 1757 oženil s vdovou Ramolinovou, babičkou Napoleona Bonaparte. Jejich syn Joseph byl tedy nevlastním bratrem Napoleonovy matky Letizie.\n\nStudoval v Aix-en-Provence teologii, ale v době revoluce přešel do civilní sféry a věnoval se armádní administrativě. V roce 1796, při prvním italském tažení svého synovce Napoleona Bonaparte, jej Napoleon jmenoval armádním komisařem, ale této funkce se musel pro podezření z nezákonného obohacování vzdát. Vrátil se k duchovní službě a stal se děkanem v Bastii.\nRoku 1802 byl jmenován arcibiskupem v Lyonu a roku 1803 kardinálem a francouzským vyslancem u papežského stolce. V roce 1804 doprovázel papeže Pia VII. ke korunovaci Napoleona do Paříže, kde v předvečer ceremoniálu celebroval církevní sňatek Napoleona a Josephiny de Beauharnais. V době císařství byl velkoalmužníkem říše, hrabětem a senátorem. V roce 1806 byl zvolen primasem francouzským. Předsedal koncilu francouzského duchovenstva v Paříži roku 1810 a veřejně se rozhodně zastal papeže v jeho sporu s Napoleonem, následkem čehož pak žil ve vnitřním exilu v Lyonu. Roku 1814 uprchl se svou sestrou Letizií do Říma. Po návratu Napoleona z Elby se krátce vrátil do Paříže a byl jmenován pairem. Po bitvě u Waterloo opět rychle emigroval do Říma; tam žil zcela v soukromí, soustavně studoval vědy a umění, obklopen jen svou proslulou sbírkou uměleckých děl. Požadavek francouzské vlády, aby se vzdal úřadu arcibiskupa lyonského, rozhodně odmítl, ale úřad de facto nevykonával. Část své světoznámé sbírky obrazů, která čítala více než 20 000 děl, odkázal městům Ajaccio a Lyon, zbytek byl po jeho smrti vydražen.\n\n\n"}
{"id": "178387", "url": "https://cs.wikipedia.org/wiki?curid=178387", "title": "Scheibenberg (Krušné hory)", "text": "Scheibenberg (Krušné hory)\n\nScheibenberg je čedičový vrchol v Krušných horách v německém Sasku. Nejvyšší bod má nadmořskou výšku 807 metrů.\n\nLeží jihovýchodně od stejnojmenného města Scheibenberg. Stejně jako dva blízké vrchy Pöhlberg a Bärenstein vznikl erozí okolí masivního lávového výlevu a je tvořen bazaltem. Na úpatí hory jsou impozantní kamenné varhany.\n\nNa Scheibenbergu stojí vyhlídková věž s hostincem. Z vrcholu je výhled na velkou oblast německého Krušnohoří. Na svazích je i lyžařská sjezdovka.\n"}
{"id": "178389", "url": "https://cs.wikipedia.org/wiki?curid=178389", "title": "Kohátka", "text": "Kohátka\n\nKohátka (\"Tofieldia\") je rod jednoděložných rostlin z čeledi kohátkovité (\"Tofieldiaceae\")\n\nStarší taxonomické systémy čeleď \"Tofieldiaceae\" neznaly a její zástupce řadili do čeledi \"Liliaceae\" s.l. nebo do čeledi \"Melanthiaceae\". Některé systémy zase mají čeleď liliovcovité (\"Nartheciaceae\"), kam řadí i rod \"Tofieldia\". Samostatnou čeleď \"Tofieldiaceae\" přináší až Tachtadžjanův systém, který ji přiřazoval do řádu \"Melanthiales\". Po vzniku systémů APG a APG II, došlo k přehodnocení zařazení čeledi, byla přesunuta zcela jinam, do řádu \"Alismatales\".\n\nJedná se o vytrvalé pozemní byliny s oddenky. Jsou to rostliny jednodomé s oboupohlavnými květy. Listy jsou nahloučeny v přízemní růžici, ale někdy může být několik listů i na lodyze. Jsou jednoduché, přisedlé, uspořádané dvouřadě, s listovými pochvami. Čepele listů jsou celokrajné, čárkovité až kopinaté, žilnatina je souběžná. Květy jsou oboupohlavné, jsou v květenstvích, zpravidla ve vrcholových hroznech, vzácněji v klasech, někdy je květenství hlávkovitě stažené,ale za plodu se hrozen většinou prodlužuje. Listen pod květenstvím ve tvaru toulce není přítomen, pod jednotlivými květy jsou listeny. Na květní stopce někdy bývají trojlaločné listénce, které jsou někdy srostlé a vytvářejí jakýsi kalíšek. Květy jsou pravidelné, okvětí je vyvinuto, zpravidla 6 okvětních lístků ve 2 přeslenech (3+3), okvětní lístky jsou volné nebo na bázi srostlé, vytrvalé. Tyčinek je 6, ve 2 přeslenech, jsou volné nebo někdy na bázi srostlé. Gyneceum je složeno ze 3 plodolistů, synkarpní, semeník je svrchní. Plod je suchý, pukavý, jedná se o tobolku, někdy hluboce dělenou a jednotlivé části pak připomínají měchýřky. Semena jsou četná a drobná.\n\nJe známo asi 7-20 (podle pojetí rodu) druhů, které jsou rozšířeny v subarktickém, mírném pásu až subtropech Evropy, Asie a Severní Ameriky.\n\nV ČR roste jediný druh, a to vzácná a kriticky ohrožená (C1) kohátka kalíškatá (\"Tofieldia calyculata\"). Běžnější je v Alpách. V ČR roste vzácně ve středních Čechách, dříve i v jižních Čechách, kde dodnes přetrvala na Kralovických loukách u Prachatic, vzácně roste také ve východních Čechách u Českého Meziříčí a na Opavsku.\n\n\nKvětena ČR: 8 nebo 9 díl\n\n\n \n"}
{"id": "178391", "url": "https://cs.wikipedia.org/wiki?curid=178391", "title": "Palác Vinohrady", "text": "Palác Vinohrady\n\nPalác Vinohrady (nyní též Stimbuilding, dříve: Strojimport, Palác STIMB, Casablanca INT) je výšková budova v Praze 3 ve Vinohradech u hranice s Žižkovem, nachází se na jihozápadní straně křižovatky ulic Vinohradská a Jana Želivského na adrese Vinohradská 2396/184. Jejím současným vlastníkem je švýcarská akciová společnost Merona Holding.\n\n\nBudova byla postavena milánskou firmou FEAL v roce 1971 podle návrhu architektů Zdeňka Kuny, Zdeňka Stupky a Olivera Honke-Houfka jako ředitelství Podniku zahraničního obchodu (PZO) Strojimport. Inspirací byl newyorský mrakodrap Seagram Building z roku 1958, který navrhli Ludwig Mies van der Rohe a Philip Cortelyou Johnson. \n\nV červnu 2003 byla na střechu budovy instalována ocelová konstrukce pyramidálního tvaru, která nese telekomunikační techniku a VKV vysílač Country Radia a Radia Beat. Podle Jiřího Oulického tím stavba ztratila původní eleganci a její silueta je narušená.\n\nV místním názvosloví je budova i nadále označována jako Strojimport, například Dopravní podnik hlavního města Prahy ještě v roce 2012 v oznámení o tramvajové výluce označoval tramvajovou zastávku u této budovy jako „Želivského (u Strojimportu)“, k rozlišení od zastávek u vstupů do metra.\n\nBudova má celkem 18 podlaží (včetně přízemí) a je vysoká 90 m). Přízemí a první nadzemní podlaží tvoří dvoupodlažní podnož se vstupem, hovornami a nástavbou zasedacího sálu, nad ní je 16 podlažní hranol kanceláří a technického podlaží. Nosná konstrukce budovy je ocelová, svisle nesená 18 sloupy, obvodový plášť tvoří závěsné panely z eloxovaného hliníku a okna z ditermálního reflexního skla, kterých je na každém podlaží 88. Od roku 2003 má na střeše ocelovou konstrukci pyramidálního tvaru nesoucí různé vysílače, autor budovy však považuje nástavbu za „něco naprosto nepochopitelného“.\n\n\n\n"}
{"id": "178392", "url": "https://cs.wikipedia.org/wiki?curid=178392", "title": "Désirée Clary", "text": "Désirée Clary\n\nBernardine-Eugénie-Désirée Clary (8. listopad 1777 v Marseille, Francie – 17. prosinec 1860 v Stockholmu, Švédsko), provdaná 1798 Désirée Bernadotte, stala se 1818 pod jménem Desideria královnou Švédska a Norska.\n\nJméno Clary je široce rozšířené v různých oblastech. Četní badatelé se pokoušejí nalézt – zatím bez úspěchu – původ jména. Nelze zatím jednoznačně určit odkud marseillesští Claryové pocházeli. Někteří hledají původ v Dauphiné, jiní v Albi. První doložené zprávy z Marseille mluví o muži jménem Jaques Clary, který se oženil 24. listopadu 1690 Catherinou Barosse v kostele Sv. Martina v Marseille. Jejich syn Joseph (1693–1748) uzavřel sňatek 27. února 1724 s Francoise-Agnes Amauricc. Z tohoto spojení vzešel Francois Clary, otec Désirée.\n\nOtec François Clary se narodil 24. února 1725. Byl rejdařem a obchodníkem a svými obchodními aktivitami si vydobyl značné jmění. Byl dvakrát ženat. Z manželství s první ženou Gabrielle Fleechon, s kterou se François oženil 13. dubna 1751, se narodily čtyři děti: François-Joseph, Marie-Jeanne, Marie-Therèse-Katherine a Ethienne-François. Gabrielle zemřela 4 měsíce po posledním porodu 3. května 1758. Již následující rok 26. června 1759 se otec François žení opět. Jeho vyvolenou se stala Françoise-Rose Somis. Ta porodila dalších devět dětí: Nicolase-Josepha, Josepha-Honoré, Rose, Lucii, Justiniena, Honorinu, Julii, Basila a Désirée. Nejmladší, třinácté dítě Eugenia Bernardine Désirée Clary, spatřila světlo světa 8. listopadu 1777 v Marseille. Den po narození byla pokřtěna v kostele Saint-Ferréol. Za kmotry jí šli sestra matky Bernardine-Catherine de Somis a manžel její nevlastní sestry Jeanne Louis Honoré Le Jeans.\n\nO mládí Désirée je známo jen málo. Je pravděpodobné, že byla vychovávána v jednom marseilleském klášteře. V pozdním věku se vyjádřila, že na otcovský dům si vzpomíná jen útržkovitě a nejasně. V roce 1793 se Eugenie (teprve později si nechala říkat Désirée, ačkoli Napoleon to neakceptoval a stále jí jmenoval Eugénie) seznámila s chudou rodinou korsických emigrantů Buonaparte (od r. 1796 Bonaparte), když se snažila pomoci propuštění svého bratra Etienna z vězení a náhodou se setkala s Josephem Buonapartem. Toho představila své sestře Julii. Dle jiné verze se s Josephem Buonapartem seznámila její matka a z vděčnosti za pomoc při záchraně Etienna jej pozvala domů. Brzy poté se Désirée zamilovala do Josephova bratra Napoleona. Mezi léty 1795 – 1796 zasnoubena s mladým bezvýznamným generálem. V srpnu 1794 se Joseph oženil s Julií Claryovou, když náklady na svatbu hradila z větší části rodina Claryových. Ta se ostře postavila proti sňatku Désirée s Napoleonem (bratr Etienne: „jeden Bonaparte v rodině je až dost“) a Napoleon se seznámil v Paříži s vdovou Joséphine de Beauharnais, krásnou a vlivnou, a r. 1796 vstoupil do svazku manželského s ní. Désirée byla velmi zklamaná, ale jak reagovala a co přesně dělala, je po dobu půl roku naprosto nezmapováno a dává prostor k dohadům a spekulacím (nejznámější spekulace je z pera Annemarie Selinko v románu Désirée).\n\n17. srpna 1798 uzavírá manželství s generálem Jeanem-Baptistem Bernadottem, přítelem Josepha a Luciena Bonapartových, kteří byli též na svatbě svědky. Následující rok přichází na svět jejich syn Oskar (4. července 1799), pozdější švédský král Oskar I. Roku 1810 byl Bernadotte, mezitím maršál Francie (1804) a vévoda z Ponte Corvo (1806), adoptován bezdětným švédským králem Karlem XIII. a stal se jako Karel Jan korunním princem švédským; smrtí Karla XIII. se stal králem jako Karel XIV.. Po korunovaci manžela se Désirée stala švédskou a norskou královnou Desiderií. Třebaže její manžel a syn žili od r. 1810 ve Švédsku, zůstala Désirée dále v Paříži až do roku 1823, převážně pod pseudonymem hraběnka z Gotlandu. Důvodem mohly být zdravotní problémy v severském klimatu (roku 1810 se při pobytu v Stockholmu necítila zdravotně dobře), tak i averze k cizímu prostředí. Často se svou sestrou Julií navštěvovala lázně a roku 1819 se intimně sblížila s knížetem Armandem Emmanulem Plessis de Richelieu. Jejich vztah trval asi 2 roky. Teprve roku 1823 při příležitosti svatby svého syna Oskara s Josephinou z Leuchtenbergu (dcera Evžena de Beauharnais, syna Josephiny Beauharnaisové, bývalé vítězné sokyně Désirée), přijíždí Désirée 19. června 1823 s nevěstou do Stockholmu. Ve Švédsku již zůstala. Teprve 21. srpna 1829 proběhla její slavnostní korunovace. Pobývala odloučena od svého muže na zámku Rosersberg nedaleko Sigtuny. 3. března roku 1844 ovdověla a na švédský trůn nastoupil její syn Oskar. 17. prosince roku 1860 odjela do Stockholmu zhlédnout inscenaci Calderónova dramatu „Život je sen“ – titul jako by charakterizoval i její život. Po návratu z divadla zemřela náhle na schodišti královského zámku ve Stockholmu.\n\nDnešní královská rodina švédská stále nosí rodinné jméno Bernadotte.\n\n\n"}
{"id": "178396", "url": "https://cs.wikipedia.org/wiki?curid=178396", "title": "STS-41-B", "text": "STS-41-B\n\nSTS-41-B byla mise amerického raketoplánu Challenger a celkově 10. let v rámci programu Space Shuttle. Cílem letu bylo vypuštění dvou telekomunikačních družic (WESTAR 6 a PALABA-B2) a testování manévrovacích jednotek MMU, které dokázaly zabezpečit pohyb astronauta ve volném prostoru bez jakéhokoliv jištění s raketoplánem. Při těchto testech se Bruce McCandless stal prvním člověkem, který se na oběžné dráze pohyboval úplně nezávisle na vesmírné lodi.\n\nPři této misi se poprvé použil nový způsob označování letů. Na začátku se lety označovaly zkratkou STS, za kterou následovalo pořadové číslo, v jakém byla mise schválena. Od letu STS-41-B až do havárie raketoplánu Challenger se používala o něco komplikovanější metoda. Za zkratkou STS následovalo číslo rozpočtového roku, do kterého příslušný let patřil. Rozpočtový rok v USA začíná 1. října předchozího roku. Poté následovalo číslo označující místo startu. Ve všech misích se objevilo jen číslo 1, které označovalo Kennedyho vesmírné středisko. Teoreticky tam mohlo být i číslo 2 - kalifornská základna Vanderberg AFB, ale ta nebyla v praxi nikdy použita. Závěrečné písmeno označovalo plánované pořadí této výpravy v rozpočtovém roce. Pořadí se mohlo změnit, písmeno však zůstalo. Například označení STS-41-B znamená, že jde o misi spadající do rozpočtového roku 1984 (1. 10. 1983 - 30. 9. 1984), startující z Kennedyho vesmírného střediska a naplánovanou jako druhou misi (i když byla nakonec realizována jako první). Podle původního označení by se tento let nazýval STS-11.\n\n\nZajímavost: Ronald McNair o dva roky později zahynul při explozi Challengeru při misi STS-51-L.\n\nPřípravy orbiteru Challenger na jeho další misi byly velmi poznamenané dramatickým koncem předcházející mise STS-9 raketoplánu Columbia. Díky tomu byla na Challengeru nahrazena všechna tři hydraulická čerpadla APU novými, počítače byly vymontovány a poslány výrobci na revizi, zda se i v nich nenacházejí mikroskopické kovové částečky, které zavinily výpadky na Columbii. Protože se i v počítačích Challengera tyto částice našly, 4 z 5 počítačů byly vyměněny a přibyl šestý jako rezerva. 6. ledna putoval Challenger do montážní haly VAB, kde ho připojili k venkovní palivové nádrži ET a startovacím motorům SRB. Startovací sestava se na rampu přesunula 12. ledna a 14. ledna začalo dvoudenní ukládání družic do nákladového prostoru. Na rampě proběhly též všechny komplexní předstartové zkoušky a 1. února se v čase T-43 hodin začalo závěrečné odpočítávání. 3. února v 13:00 UT na začátku startovacího okna raketoplán odstartoval.\n\nPo bezproblémovém startu za ideálních povětrnostních podmínek se po 129 sekundách v čase T+8,48 min oddělily od hlavní palivové nádrže motory SRB. Po vypnutí hlavních motorů SSME zážeh orbitálních motorů OMS navedl raketoplán na kruhovou dráhu ve výšce 302 km.\n\nPo otevření nákladového prostoru bylo první úlohou posádky vypustit družici Westar 6. Tato družice měla sloužit na vnitrostátní telekomunikaci v rámci USA: Westar 6 byla v 21:00 UT pružinami vymrštěna do prostoru a po zhruba 45 minutách zažehla svůj urychlovací motor PAM-D. Motor však hořel příliš krátce - jen 15 sekund namísto plánovaných 80. Družice se proto nedostala na plánovanou oběžnou dráhu 200 až 36 000 km a také přestala vysílat i telemetrii. Z důvodů této havárie bylo o dva dny odloženo vypuštění druhé družice. Po odloženém vypuštění však i družice Palapa B-2 skončila podobně jako Westar 6 - její motor zhasl příliš brzy a ani ona se nedostala na plánovanou oběžnou dráhu. Neúspěchem skončil také experiment s vypuštěním balónové družice. Balón v důsledku přetlaku praskl a Challenger musel rychle odmanévrovat z blízkosti nebezpečných trosek. Dvě družice byly po rozhodnutí odborníků ponechány svému osudu až do jejich zachycení raketoplánem Discovery při misi STS-51-A.\n\nZ celé mise se podařilo úspěšně dokončit jen materiálové pokusy na západoněmecké družici SPAS-01A a dva výstupy do otevřeného prostoru.\n\nV průběhu pátého dne letu vystoupili letový specialisté Bruce McCandless a Robert Steward ve skafandrech do nákladového prostoru raketoplánu. McCandless prověřil systémy manévrovací jednotky MMU-1, poté se k ní připojil, odpojil ji od umístění a vyplaval do přední části nákladového prostoru. McCandless vyzkoušel obraty na místě i přelet mezi překážkami v nákladovém prostoru. Potom dostal od velitele Branda povolení vzdálit se 45 metrů od raketoplánu. Po návratu z této 12 minutové cesty dostal povolení na oblet do vzdálenosti až 90 metrů. Svůj výlet Bruce okomentoval takto: „Ten pohled, který tu mám, to je něco celkem jiného, než když člověk kouká z kabiny letadla. Tomuto říkám panorama!“\n\nSteward měl však různé problémy. Nepodařilo se mu například zachytit úchytky na nářadí na montážní plošině, která se nachází na konci manipulátoru RMS. S tím mu pomohl McCandless po svém druhém návratu, ale vzhledem k časovému skluzu dostal Steward povolení jen na jeden let od raketoplánu. Stewart se od něho vzdálil až na 93 metrů. McCandless převzal jeho místo na plošině a zkoušel pohyby na manipulátoru RMS, který ovládal McNair. Po šesti hodinách pobytu v otevřeném prostoru se oba astronauti vrátili do přechodové komory a následně do raketoplánu.\n\nDruhý výstup do otevřeného prostoru proběhl sedmý den letu. Kvůli poruše na záložním systému řízení bočního pohybu zápěstí manipulátoru však Steward a McCandless nemohli trénovat s manipulátorem. Tentokrát šlo o zkoušení manévrovací jednotky MMU-2. Na konci výstupu se uvolnil adaptér na přichycení nohou astronautů v nákladovém prostoru. McCandlessovi se ho však při spolupráci s Brandem, který vhodně manévroval s raketoplánem, podařilo zachytit.\n\nPo jednodenním odpočinku 11. února začaly přípravy na přistání. 169sekundový zážeh motorů OMS proběhl nad Indickým oceánem. V pravém modulu OMS bylo úmyslně necháno asi o 800 kg více pohonných hmot než v levém, aby piloti vyzkoušeli možnosti řízení nevyváženého raketoplánu. Challenger bezpečně přistál v 12:16 UT na dráze 15 na Kennedyho vesmírném středisku. Dojezd do úplného zastavení měřil 3 285 metrů. Šlo o vůbec první přistání raketoplánu na KVS na Floridě, které bylo plánované už při letu STS-7. Tehdy se však kvůli nepřízni počasí nemohlo uskutečnit.\n\n"}
{"id": "178397", "url": "https://cs.wikipedia.org/wiki?curid=178397", "title": "Dolní Předměstí", "text": "Dolní Předměstí\n\nNázev Dolní Předměstí má více sídel:\n"}
{"id": "178399", "url": "https://cs.wikipedia.org/wiki?curid=178399", "title": "Horní Předměstí", "text": "Horní Předměstí\n\nNázev Horní Předměstí má více sídel:\n"}
{"id": "178400", "url": "https://cs.wikipedia.org/wiki?curid=178400", "title": "Plzeňské Předměstí", "text": "Plzeňské Předměstí\n\nNázev Plzeňské Předměstí má více sídel:\n"}
{"id": "178402", "url": "https://cs.wikipedia.org/wiki?curid=178402", "title": "Dobronice", "text": "Dobronice\n\nNázev Dobronice má více míst:\n"}
{"id": "178403", "url": "https://cs.wikipedia.org/wiki?curid=178403", "title": "Vnitřní Město", "text": "Vnitřní Město\n\nNázev Vnitřní Město má více sídel:\n"}
{"id": "178404", "url": "https://cs.wikipedia.org/wiki?curid=178404", "title": "Prefektura Jamaguči", "text": "Prefektura Jamaguči\n\nPrefektura Jamaguči (: 山口県, \"Jamaguči-ken\") je jednou ze 47 prefektur Japonska. Nachází se v regionu Čúgoku na ostrově Honšú. Hlavním městem je Jamaguči ležící uprostřed prefektury. Největším městem je ale Šimonoseki (下関).\n\nPrefektura má rozlohu 6 110,94 km² a k 1. říjnu 2005 měla 1 492 575 obyvatel.\n\nNa území prefektury Jamaguči se dříve nacházely provincie Nagato (長門) a Suó (周防). Během období Sengoku (戦国) zde vládl rod Móri (毛利氏).\n\nPoté, co komodor Matthew Perry přinutil Japonsko otevřít se světu, sehrály klany z Nagata (také nazývaného Čóšú) klíčovou roli při svržení šógunátu Tokugawa a formování nové císařské vlády.\n\nV prefektuře Jamaguči je 13 velkých měst (市, ši):\nJednou z největších atrakcí prefektury je slavný most Kintai (錦帯橋 - <nowiki>[</nowiki>Kintaikjó]) ve městě Iwakuni (岩国). Tato dřevěná pětioblouková stavba je považována za symbol západního Honšú. Břehy řeky Nišiki (錦川) v blízkosti mostu jsou v Japonsku považovány za jedno z nejlepších míst pro hanami (花見, doslova „dívání se na květy“).\n\n"}
{"id": "178409", "url": "https://cs.wikipedia.org/wiki?curid=178409", "title": "Vyšný", "text": "Vyšný\n\nNázev Vyšný může zančit:\n"}
{"id": "178411", "url": "https://cs.wikipedia.org/wiki?curid=178411", "title": "Přadné rostliny", "text": "Přadné rostliny\n\nPřadné rostliny jsou plodiny pěstované za účelem získávání vlákna. Z něj se dále vyrábějí tkané či netkané textilie, filcované předměty, lana a provazy.\n\nMezi nejznámější patří bavlník (využívá se chmýru z plodu), z plodin pěstovaných v Česku především len, konopí a kopřiva (využívá se vláken ze stonku, konkrétně sklerenchymu), z exotických rostlin jsou to např. agáve nebo kokosová palma či juka.\n"}
{"id": "178412", "url": "https://cs.wikipedia.org/wiki?curid=178412", "title": "MG Cars", "text": "MG Cars\n\nMG je britský, respektive anglický výrobce malých sportovních automobilů. Písmena \"M\" a \"G\" pocházejí ze jména firmy „Morris Garages“ dealera automobilů značky Morris z anglického Oxfordu.\n\nV roce 1921 se uskutečnila schůzka Cecila Kimbera (1888-1944) s Willamem Richardem Morrisem. Majitel automobilové dílny v Oxfordu nabídl Kimberovi místo prodejce ve svém podniku. V roce 1922 se zde Kimber stal ředitelem.\n\nAmbiciozní Kimber postavil po pracovní době v rohu Morrisovy garáže speciální vůz na podvozku automobilu Morris Cowley. V roce 1923 s tímto vozem vyhrál v závodě London-Lands End Trial. Úspěch speciálu přinesl řadu objednávek.\n\nZ Morrisovy dílny na oxfordské Alfred Lane mezitím vyjížděly další modely. Typ MG 14/28 se dodával jako otevřený dvoumístný vůz, uzavřený čtyřmístný automobil a malý sedan. Vozidla vyrobená do roku 1927 měla zakulacený chladič z Morrise Cowley, poté byla opatřena jeho plochou variantou.\n\nV roce 1927 byla k dispozici zdokonalená úprava automobilu, označená jako typ MG 14/40. Motor z Morrise Oxford poskytoval nejvyšší výkon 25,7 kW (35 k) při 4000 ot./min.\n\nNa podzim 1927 představila společnost Morris model Morris Six. Jeho motor měl šest válců, ventilový rozvod OHC, zdvihový objem 2468 cm³ a výkon 38,2 kW (52 k). Speciálně pro tento šestiválcový vůz zkonstruoval Kimber nový podvozek. Zrodil se tak automobil MG 18/80. Motor obdržel dva karburátory S.U. a v této úpravě poskytoval 58,8 kW (80 k). Prodáno bylo přibližně 750 exemplářů.\n\nV roce 1930 byla zhotovena speciální závodní verze MG 18/100 Mark 3 Tigress, kterých bylo vyrobeno pouze pět. Na aukci v roce 1997 byl jeden z nich vydražen za 111 500 £. Tato částka by v roce 1930 stačila k odkoupení celé továrny MG.\n\nZ automobilu Morris Minor z roku 1929 byl odvozen miniaturní sportovní automobil MG M-Type Midget. Jeho čtyřválec OHC měl zdvihový objem 847 cm³ a poskytoval výkon 14,7 kW (20 k) při 4000 ot./min. Vozidlo bylo určeno k přepravě dvou cestujících a na trhu bylo k dispozici jako kabriolet, nebo kupé. Karoserie prvních Midgetů byla zhotovena z překližky pokrité koženkou, zákazníci však mohli brzy volit také ocelovou karoserii. Do roku 1932 jej zakoupilo 3235 zákazníků.\n\nV roce 1931 byl na trh uveden MG C-Type Montlhéry Midget pro závody vyšších kubatur. Motor zdvihového objemu 746 cm³ zajišťoval nejvyšší výkon 32,4 kW (44 k) při 6400 ot./min. Výkon bylo možné zvýšit přidáním kompresoru. Všech 44 vozidel C-Type mělo otevřenou dvoumístnou karoserii.\n\nNa londýnském autosalonu v roce 1931 Kimber představil dva nové typy. Vůz označený jako MG D-Type byl čtyřmístnou verzí provedení M-Type, dodávanou s otevřenou, nebo uzavřenou karoserií. MG F-Type Magna poháněl šestiválcový motor a dodával se s otevřenou dvoumístnou, nebo čtyřmístnou karoserií, či jako čtyřmístné kupé. Za dva roky se prodal v počtu 1250 kusů.\n\nV létě 1932 uvedla společnost MG karoserii, která setrvala ve výrobě do 50. let 20. století. Tvořila součást automobilu MG J-Type Midget, který byl rozeznatelný podle vykrojených dveří a náhradního kola, připevněného k palivové nádrži pomocí popruhů. Pohon zajišťoval zdokonalený motor z vozu M-Type. Jeho zdvihový objem 847 cm³ nyní podával výkon 26,5 kW (36 k) při 5500 ot./min. Zákazníci měli na výběr čtyři varianty. Model J-1 měl čtyři sedadla a otevřenou, nebo uzavřenou karoserii. J-2 byl vyráběn výhradně jako otevřený dvoumístný vůz, J-3 byl shodný s modelem J-2, avšak s přeplňovaným motorem. J-4 byl určen speciálně pro závodění. Jeho přeplňovaný motor zajišťoval nejvyšší výkon 53 kW (72 k) při 6000 ot./min.\n\nNa jaře 1933 byl současně s provedením J-4 představen další závodní model, MG K-Type Magnette. Dodával se s různými podvozky. Na krátkém šasi byl usazen kabriolet, zatímco podvozek s dlouhým rozvorem náprav sloužil jako základ pro čtyřmístný sedan, nebo cestovní automobil. K dispozici byl šestiválcový motor se třemi různými zdvihovými objemy od 1087 do 1286 cm³. Model K-3 byl závodní speciál s motorem 1087 cm³, který s kompresorem poskytoval nejvyšší výkon 88,3 kW (120 k) při 6500 ot./min.\n\nV roce 1933 se nástupcem vozu F-Type Magna stal model MG L-Type. Za pohon byl vybrán spolehlivý šestiválec z K-Type Magnette, který navzdory menšímu zdvihovému objemu 1087 cm³ dosahoval maximálního výkonu 30,2 kW (41 k) při 5500 ot./min. Nejprodávanější byla otevřená varianta, o provedení Saloon nebo Continental Coupé byl podstatně menší zájem. Kupé se prodalo pouze 100 kusů.\nV roce 1934 ve výrobě následovaly vozy MG N-Type a MG P-Type (za dva roky prodáno 2500 kusů), který nahradil J-Type. Měl tužší podvozek a lepší brzdy. Motor modelu MG PA dokázal z nízkého objemu válců 847 cm³ nadále vytěžit jen 26,5 kW (36 k). V roce 1935 byl proto na trh uveden model MG PB s výkonnější pohonnou jednotkou o objemu 939 cm³ a výkonu 31.6 kW (43 k).\n\nV červenci 1935 W. Morris prodává M.G. Car Company a Wolseley Motor Ltd. společnosti Morris Company Ltd. Na základě příkazu tehdejšího ředitele Leonarda Lorda se v roce 1936 představil automobil MG SA-Type. Dodával se jako limuzína nebo cestovní vůz. Ve většině případů opouštěl továrnu v podvozkové úpravě, pro kterou specializované karosářské firmy zhotovovaly své karoserie. Jejich šestiválce zdvihového objemu 2288 cm³ a později 2322 cm³ měly ventily v hlavě válců prakticky bez vačkových hřídelí. Měly hydraulické brzdy a pozdější modely byly vybaveny synchronizací třetího a čtvrtého převodového stupně. Do zahájení II. světové války bylo prodáno cca 700 MG SA. Úpravou rozměrů rozvoru se vyráběly větší či menší modifikace nazývané MG VA, nebo MG WA. Větší WA byl poháněn šestiválcem zdvihového objemu 2562 cm³ o výkonu 73,6 kW (100 k) při 4400 ot./min.\n\nV červenci 1936 se na trhu objevilo nové auto MG TA Midget rovněž s hydraulickými brzdami. Jeho čtyřválcová pohonná jednotka měla zdvihový objem 1292 cm³ a výkon 36,8 kW (50 k).\n\nPo modelu TA nastoupil v květnu 1939 automobil MG TB, který se lišil pouze motorem. Jeho zdvihový objem válců nyní činil 1250 cm³ o výkonu 39,7 kW (54 k) při 5200 ot./min. Provedení TB se stalo předchůdcem poválečných vozů MG TC. Automobilové řady TA a TB se dodávaly s obvyklými karoseriemi.\n\nV roce 1939 se výrobní linky továrny MG zastavily a společnost se přeorientovala na válečnou produkci.\n\nMnoho Američanů se seznámilo se značkou MG během II. světové války, a tak se po obnovení výroby v září 1945 rozhodující část produkce exportovala do USA.\n\nPrvním modelem obnovené výroby se stal vůz MG TC, navazující na předválečný typ TB. Od svého předchůdce se lišil zdokonalenou čtyřstupňovou převodovkou se synchronizovanými třemi horními stupni. Mezi další charakteristické prvky patřila devatenáctipalcová kola, čtyřválcový motor XPAG o zdvihovém objemu 1250 cm³ o výkonu 54 k při 5200 ot./min a šedesátilitrová palivová nádrž, připevněná vzadu. Všechny vozy (10 002 kusů) dosahující maximální rychlosti 117 km/h byly vyrobeny s pravostranným řízením. Výrobce udával spotřebu paliva 10 l na 100 km.\n\nOd roku 1950 do roku 1953 bylo vyprodukováno 29 664 vozů MG TD, který se od svého předchůdce téměř nelišil. Změnu představovalo nezávislé zavěšení předních kol, které zlepšovaly jízdní vlastnosti. drátěný výplet kol se dodával pouze v rámci mimořádné výbavy.\n\nMezi lety 1953 a 1954 bylo vyrobeno 6200 automobilů MG TF 1250, které v produkci do roku 1955 vystřídalo 3400 kusů MG TF 1500 s 1,5 litrovými motory o výkonu 47,1 kW při 6400 ot./min. Typ TF se již jen nepatrně podobal předchozím modelům, s nimiž je spojoval tvar dveří. Jinak byly zcela modernizovány, avšak přesto se nedokázaly prosadit v konkurenci vozů Healey a Triumph Motor Company.\n\nModelem MGA Roadster vstoupila automobilka do zcela nové epochy, která již neměla s předválečnými vozy nic společného. MGA vyráběný od září 1955 podle návrhu Sydneyho Eneverse přinesl okamžitý úspěch. Vůz byl do roku 1959 poháněn motorem 1489 cm³, který byl následně nahrazen agregátem zdvihového objemu 1588 cm³. Provedení Mk II, vyráběné od roku 1961, disponovalo ještě silnější pohonnou jednotkou 1622 cm³ a výkon se tak zvýšil na 66,2 kW. Výroba byla ukončena v roce 1962 a značka MG opět dokázala tímto typem konkurovat svým soupeřům Triumph TR3 a Austin Healey 100. Jen během prvního roku výroby bylo prodáno 13 000 automobilů MGA, celková výroba pak dala 101 081 kusů.\n\nOd roku 1956 do roku 1962 byl zákazníkům nabízen model MG MGA Coupé, který se po mechanické stránce shodoval s Roadsterem avšak byl podstatně dražší. Dveře, které se u Rodsteru otevíraly z vnitřku auta zatažením za kablík, obdržely kliky a stahovací boční okénka. Zadní sklo karoserie kupé se skládalo ze tří dílů.\n\nMezi lety 1958-1960 bylo vyprodukováno automobilkou MG 2111 kusů vozů MGA Twin Cam, které měly motor s dvojicí vačkových hřídelí. Agregát však vyžadoval velmi pečlivé a časté seřizování, jinak nefungoval spolehlivě. Motor tak společnost MG připravil o pověst spolehlivých automobilů. Typickým vnějším prvkem byly náboje kol Rudge. Kotoučové brzdy byly instalovány na všechna kola. Roadstery MGA Twin Cam se vyráběly bez vnějších klik dveří, jejich otevírání při natažené střeše bylo podmíněno odsunutím okénka, vsunutím ruky dovnitř a zatažením za látkové poutko vnitřního ovládání.\n\nV roce 1962 vystřídal modelovou řadu MGA typ MG MGB Roadster. Samonosná karoserie ukončila u společnosti MG koncepci užívání samostatného podvozku. Luxusnější provedení vozu se projevilo zabudováním spouštěcích okének do dveří a na přání byla též dodávána snímatelná tuhá střecha (hard top). Samotnou stahovací střechu vyráběla firma ICI Everflex. Ve předu byly kotoučové brzdy Lockheed, zadní pak bubnového typu. Čtyřválec 1798 cm³, jehož původ sahal až do roku 1947, poskytoval 69,9 kW při 5400 ot./min. Maximální rychlost vozu byla 171 km/h, spotřeba paliva byla udávána 28 l/100 km. V roce 1974, jako důsledek modernizace a změny amerických bezpečnostních předpisů, kde byl pro MGB hlavní trh, opatřila továrna MGB pryžovými nárazníky, vyšší jízdní výškou a pruhovanými nylonovými sedadly. Do roku 1980 vzniklo celkem 387 259 MGB.\nPo třech letech od uvedení typu MGB se představil model MGB GT. Jeho pětkrát uložený klikový hřídel prodloužil životnost motoru, jehož výkon však zůstával stejný. Automobil se vyznačoval třetími dveřmi, výklopnými vzhůru, tedy karoserií označovanou jako hatchback. Do roku 1980 bylo vyrobeno 125 621 vozů MGB GT.\n\nProtože již konstruktéři společnosti MG nebyli schopni vytěžit ze čtyřválcových pohonných jednotek vyšší výkon, vytvořili šestiválec zdvihového objemu 2912 cm³ o výkonu 106,6 kW. Motor byl v období 1967-1969 instalován do 8999 vozů MGC v podobě otevřeného roadsteru. Přední kola měla bubnové brzdy.\nZa vznikem modelu MGB GT V8 stál majitel opravny Ken Costello, který roku 1970 jako první zabudoval do\n\nsvého MG vidlicový osmiválec Rover. Vedení továrny bylo nápadem natolik uchváceno, že jej převzalo do výrobního programu. Motor zdvihového objemu 3528 cm³ dosahoval výkonu 100,8 kW při 5000 ot./min.\n\nOd roku 1961 do roku 1979 vzniklo na stejné výrobní lince jako Austin-Healey Sprite Mk II 226 427 vozů MGC Midget. Rozdíl mezi nimi spočíval v jiné masce chladiče a emblémem značky.\n\nV roce 1952 se firma stala součástí koncernu British Motor Corporation a roku 1968 značka MG připadla průmyslovému a obchodnímu uskupení British Leyland (do roku 1986). Posledním majitelem před ukončením existence automobilky MG v roce 2005 byla společnost MG Rover Group (od roku 2000).\n\nZnačku MG nejvíce proslavily sportovní automobily, avšak před II. světovou válkou se tato automobilka zabývala také výrobou čtyřmístných vozidel sportovního charakteru. Koncem roku 1939 zkonstruoval C. Kimber nové auto, které mělo roku 1940 obohatit výrobní program firmy. Tomu však zabránila válka, v jejímž důsledku zůstaly nákresy ležet ladem až do roku 1947.\n\nV roce 1947 z továrny vyjíždí první MG YA s nezávislým zavěšením předních kol podle návrhu Aleca Issigonise, konstruktéra vozu Mini, a hřebenovým řízením. Ostatní díly vozu pocházely z automobilů Wolseley a Morris Ten. Karoserie byla převzata z Morrisu Eight a pohon zajišťoval motor ze sportovních atomobilů MG TC. Maximální výkon této pohonné jednotky byl ovšem snížen na 33,8 kW, což pro vůz o hmotnosti přesahující celou tunu nebylo dostatečné. Maximální rychlost tak dosahovala jen málo přes 100 km/h a zrychlení na tuto hodnotu trvalo půl minuty. MG YA se tak řadil spíše mezi luxusní vozidla, čemuž odpovídala také výbava. Měl posuvné kovové střešní okno, kožené čalounění, záclonku zadního okna, bohaté obložení dřevem a sklopné čelní sklo. Do ukončení výroby v roce 1951 bylo zhotoveno 6158 kusů MG YA.\n\nV roce 1948 byla produkce automobilky doplněna o otevřenou verzi označenou MG YT. Karoserii tohoto čtyřmístného vozu vyráběla specializovaná továrna Morris Bodies. Motor byl opět převzat z modelu MG TC o maximálním výkonu 39,7 kW, osazený dvěma karburátory SU. Model nebyl příliš komerčně úspěšný, proto bylo vyrobeno jen 877 exemplářů.\n\nPo typu YA následoval v roce 1951 MG YB, vyrobený do roku 1953 v počtu 1301 kusů. Konkurence v té době ovšem nabízela Jaguar XK 120 a Standard Vanguard. I Morris Minor z roku 1949 vypadal ve srovnání s předválečnými MG řady Y moderněji. Odbyt automobilů MG tedy nadále klesal.\n\nNáhrada modelové řady Y se objevila na londýnském autosalonu roku 1953. Veřejnost však ani nad MG ZA Magnette, vzniklého podle návrhu Geralda Palmera, neprojevovala velké nadšení. MG ZA využíval karoserii Wolseley 4/44 s odlišnou maskou chladiče a čtyřválcový řadový motor BMC zdvihového objemu 1489 cm³. Ani dva karburátory SU HD 2 nepomohly této pohonné jednotce s ventilovým rozvodem OHV překročit hodnotu maximálního výkonu 44,1 kW. Při hmotnosti 1120 kg měl tento čtyřdveřový automobil těžkosti s dosažením maximální rychlosti 125 km/h. Do roku 1956 se v MG vyrobilo 12 754 vozů.\n\nV srpnu 1956 byl z typu ZA vytvořen MG ZB. Ponechal si stejnou karoserii svého předchůdce, k pohonu však využíval výkonnější pohonnou jednotku (50,0 kW). Automobily ZB dosahovaly maximální rychlosti 145 km/h s průměrnou spotřebou 10,52 l/100 km. Typ ZB byl vyroben v počtu 23 846 kusů.\n\nV roce 1958 byl na trh uveden MG Magnette Mk III, přejímající karoserii vozu Wolseley 15-60. Její návrh pocházel z turínského studia Pininfarina. Čtyřválcový motor pocházel z předchozího typu ZB, avšak s pozměněným sacím a výfukovým potrubím. Palivovou směs připravovala opět dvojice karburátorů, tentokrát SU HD 4.\n\nNástupce tohoto vozu se představil na londýnském autosalonu v říjnu 1961. Tvarově téměř identický automobil MG Magnette Mk IV měl převrtané válce ze 73 mm na 76 mm. Zdvihový objem motoru 1489 cm³ se tak zvýšil na 1622 cm³. Další novinkou byla možnost montáže samočinné převodovky. Kromě prodložení rozvoru náprav na 2540 mm se také rošířil rozchod kol.\nV létě roku 1962 představila společnost British Leyland větší verzi vozu Mini, která se na trhu objevila pod názvem Morris 1100. Karoserie tohoto auta, vyrobená podle Pininfarinova návrhu, se po několika měsících objevila na londýnském autosalonu i na stánku MG. MG 1100 za 713 £ měl kvalinější sedadla a výkonnější motor o 40,5 kW než Morris. Celková produkce, ukončená v roce 1967, dala 116 827 kusů.\nZnačky Morris a MG představily v říjnu 1967 své nové typy 1300 Mk II. Shodné vozy s typovou řadou 1100 měly motor zdvihového objemu 1275 cm³, v MG ovšem s vyšším výkonem 52,2 kW při 6000 ot./min. Maximální rychlost vozu byla 150 km/h. Do roku 1971 bylo vyrobeno 26 240 MG 1300.\nSpolečnost MG vlastní po finančních problémech, které vyvrcholily bankrotem v roce 2005, čínská společnost Nanjing Automobile Group, kterou záhy převzal jeho větší konkurent Shanghai Automobile Industry Corporation (SAIC). Automobilka byla přejmenována na MG Motor UK a v roce 2011 zahájila výrobu zcela nového modelu MG 6 ve verzích GT (hatchback) a Magnette (sedan), které byly od dob modelu MG TF první vlastní konstrukcí automobilky MG.\n\nAutomobily MG se nyní prodávají v Číně, Chile, Kolumbii, Brazílii, Kostarice, Thajsku, Jižní Africe a ve Velké Británii přičemž dostupnost modelů závisí na daném trhu. Do března 2012 společnost SAIC investovala do společnosti MG Motor celkem 450 milionů liber. Prodej ve Velké Británii dosáhl v roce 2012 celkem 782 vozidel a v září 2013 byl ve Spojeném království uveden do prodeje nový model MG 3. Společnost MG v roce 2014 oslavila své 90. narozeniny a očekávala další oslavy díky rekordním prodejům, jelikož v roce 2014 vedla v růstu automobilového průmyslu ve Velké Británii. V roce 2014 se prodej značky MG zvýšil o 361% a to částečně díky uvedení modelu MG 3 do prodeje. Dále má v portfoliu i model MG 5 vyráběný od roku 2012, který se však prodává pouze v Číně. Další model MG 7, byl prakticky totožný s někdejším modelem Rover 75 automobilky MG Rover Group a vyráběl se od roku 2007 do ukončení v roce 2013 v Číně pro čínský trh. V květnu 2016 se představil na londýnském autosalonu model MG GS a jednalo se o vůbec první SUV vyráběné automobilkou MG v její historii. V březnu 2017 jí následoval kompaktní SUV model MG ZS.<br>Nicméně 23. září 2016 společnost MG oznámila, že v britském Longbridge ukončuje veškerou výrobu všech automobilů a od té doby budou všechny vozy MG dováženy do Velké Británie z Číny.<br>\n\n\n"}
{"id": "178413", "url": "https://cs.wikipedia.org/wiki?curid=178413", "title": "Citoslovce", "text": "Citoslovce\n\nCitoslovce (\"interjekce\") je neohebný slovní druh, který vyjadřuje nálady a pocity, vůli mluvčího, označuje hlasy a zvuky. Obyčejně nemá žádnou gramatickou souvislost se zbytkem věty. Citoslovce mohou sloužit také na vyplnění prázdných částí věty. Od ostatních slov (jestliže se cítí jako samostatné) se oddělují čárkou nebo vykřičníkem. Jen některá, zvláště taková, která označují zvuky, někdy nahrazují slovesný přísudek. Taková citoslovce se čárkami neoddělují.\nCitoslovcím jsou sémanticky i syntaktickou funkcí blízké ideofony, slovní druh, který onomatopoicky vyjadřuje zvuk, pohyb či způsob. Vytváří jakýsi „zvukový obraz“. Ve větě mají funkci přísudku nebo častěji příslovečného určení. Na ideofony je bohatá např. japonština, baskičtina či africké jazyky, v indoevropských jazycích jsou vzácné. Z českých slov lze jako ideofony interpretovat např. slova \"cik cak\", \"halabala\" apod.\nCitoslovce se zřejmě vyskytují ve všech jazycích.\n\nCitoslovce dělíme na:\n\nPodle původu rozdělujeme citoslovce na:\n\n\n"}
{"id": "178414", "url": "https://cs.wikipedia.org/wiki?curid=178414", "title": "Třídobá periodizace pravěkých dějin", "text": "Třídobá periodizace pravěkých dějin\n\nTřídobá periodizace pravěkých dějin je archeologický model, který se týká rozdělení lidské prehistorie do tří po sobě jdoucích období, jejichž názvy se vztahují k tehdy převládajícím materiálům nástrojových technologií\n\nTento systém je nejvhodnější pro popis evropského vývoje společnosti, i když byl také používán pro popisování jiných dějin. Systém byl často kritizován pro jeho přílišné technologické zaměření.\n\nJeho formální zavedení je připisováno Dánovi Christianu Jürgensenu Thomsenovi, který je zavedl po roce 1820 za účelem klasifikace artefaktů ve sbírkách, později umístěných v Dánském národním muzeu. Thomsen nebyl prvním, kdo použil materiály nástrojů jako základnu pro klasifikaci prehistorické společnosti; Francouz Nicholas Mahudel podobný systém navrhoval na počátku 18. století a tato myšlenka sílila dalších sto let díky podpoře různých jejích příznivců.\n\nThomsen a jeho předchůdci argumentovali tím, že nikdo nepoužíval kámen, pokud byly k dispozici nástroje z bronzu a podobně nebyly používány bronzové nástroje, jestliže se všude okolo používaly nástroje ze železa. Myšlenku, že pokrok musel postupovat v určité časové posloupnosti, navrhl jako přijatelnou základnu pro dataci artefaktů a nalezišť. Takový systém datace byl velkým a revolučním zlepšením chaotické organizace prehistorické archeologie v předchozích letech.\n\nThomsenova klasifikace vyvolala obrovský ohlas, ale také negativní reakce. Na jeho straně stáli skandinávští, na druhé straně převážně němečtí archeologové. Tento boj trval po celé 19. století a znamenal intenzivní rozvoj archeologie, neboť obě strany chtěly svá tvrzení podepřít věcnými argumenty, tj. novými archeologickými objevy.\n\nSoučasně se také rozhořel boj o prvenství při definování tohoto systému. Ve stejném roce, kdy Thomsen poprvé uveřejnil své pojednání o trojdobé periodizaci anonymně v tisku (1836), vypracoval jeho německý kolega Johann Friedrich Danneil zprávu o vykopávkách u Salzwedelu. V ní také rozdělil rané dějiny lidstva do tří částí. O rok později publikoval Georg Christian Friedrich Lisch studii k chronologickému a etnologickému dělení na předdějinné období a období raných dějin, které roku 1839 pod vlivem Thomsenových myšlenek rozšířil na trojdobou periodizaci. Posléze se mezi Thomsenem a Danneilem rozhořela debata, kdo jako první přišel s tímto systémem, která postupně získala i politický nádech a ne náhodou měla svůj vrchol právě za Německo-dánské války roku 1864. Němečtí archeologové Hugo Mötefindt a Gustaf Kossinna například poukazovali na to, že zatímco Danneil aktivně prováděl výzkum v terénu, soustředil se Thomsen pouze na vyhodnocování sbírek od svých kolegů.\n\nDnes je celosvětově za tvůrce tohoto systému uznáván Thomsen. Ještě za jeho života se však ukázalo, že pro profesionální archeology je toto dělení příliš hrubé a tak postupně další badatelé se více či méně úspěšně pouštěli do jeho dalšího zjemňování. Mezi nejznámější patří Oscar Montelius, John Lubbock, Edouard Lartet a zvláště Gabriel de Mortillet.\n\nRoku 1865 byla kamenná doba v Eurasii poprvé rozdělena na paleolit a neolit použitím těchto termínů v knize Johna Lubbocka \"Prehistoric Times\" (\"Prehistorická doba\") a současně s tím bylo použito i další dělení všech dob na starší, střední a mladší (nebo na spodní, střední a vrchní v případě paleolitu) části. Mezi africkými archeology jsou preferovány termíny starší doba kamenná, střední doba kamenná a pozdní doba kamenná. Také se v některých oblastech přidává mezi paleolit a neolit časová období zvaná mezolit nebo epipaleolit, i když ta nebyla do třicátých let 20. století široce uznávána.\n\nU některých kultur archeologické nálezy poukazují na nezbytnost přidat mezi neolit a dobu bronzovou dobu měděnou. Naproti tomu termín megalit neznamená určitý časový interval, pouze popisuje používání velkých kamenných kvádrů od jisté doby určitými národy.\n\nKroky dělané na poli řazení, typologie, stratifikace a asociativního datování artefaktů a rysů dovolují právě důležité úpravy při čištění systému. Přesto nemohou být tomuto systému přiřazeny žádné přesné datové hranice, jednotlivé doby mohou být umístěny pouze v relativním sledu za sebou. Vynaložené úsilí bylo často směřováno k tomu, aby byla evropská a blízkovýchodní sekvence zharmonizována s datovatelnou chronologií Starověkého Egypta. Více vypovídající vědecké datovací metody jako např. datace pomocí radiouhlíkové metody nebyly v té době k dispozici, tyto postupy se objevily až v polovině dvacátého století.\n\nTřídobá periodizace byla obtížně použitelná mimo Evropu, kde byla vytvořena. Některá společenství přeskakovala její určité stupně nebo je nikdy nerozvíjela, pokud toho neměla zapotřebí. Například jihoamerické indiánské kmeny v Amazonii zůstávají na úrovni neolitu, na jih od Sahary vůbec neproběhla doba bronzová – technologický pokrok se ubíral od výroby kamenných nástrojů přímo k výrobě nástrojů železných.\n\nTaké se brzy ukázalo, že přechody z jedné doby do druhé se nedějí rychle nebo rázně. Kamenné štípané nástroje se používaly v omezeném množství v Evropě i v době železné, zatímco časné železné předměty se objevují tam, kde by technicky měl být neolit.\n\nTaké používání třídobé periodizace pro měření vývojového stupně jednotlivých společností je velice nepřesné, některé vývojové stupně se u různých společností obrovsky liší. Kupříkladu klasické období Mayské společnosti mělo matematiku a astronomii na úrovni evropské renesanční doby, ale technicky byla tato společnost na úrovni kamenné kultury. Inkové, pokud víme, sice neměli žádné psané záznamy, ale práci s železem ovládali již kolem roku 1500 př. n. l. Japonci měli rozvinuté hrnčířství již v roce 10000 př. n. l., ale nezačali vyrábět věci z bronzu nebo farmařit na rýžových polích dříve než kolem mezi lety 1000 až 500 př. n. l.\n\nPřestože třídobá periodizace předhistorických dějin lidstva stále méně vyhovuje dnešním požadavkům moderní archeologie ve světle nových objevů a poznatků, je nadále používána jak obyčejnými laiky, tak i mnohými archeology. To, že se tento systém udržel i tehdy, když už vlastně nevyhovoval, dokazuje, že jeho jednoduchost, pochopitelnost a tím i vysoká didaktická hodnota mohou vyvážit jeho nedostatky.\n\nFormování státu začíná ve starší době bronzové v Egyptě a Mezopotámii a v pozdějším období doby bronzové se objevují první říše.\n\nSeznam archeologických period\n\n"}
{"id": "178415", "url": "https://cs.wikipedia.org/wiki?curid=178415", "title": "Rolleova věta", "text": "Rolleova věta\n\nRolleova věta (též Rollova věta) je matematická věta diferenciálního počtu. Je pojmenována po francouzském matematikovi Michelu Rolleovi, který větu formuloval v roce 1691.\n\nNechť \"f\" je spojitá funkce na uzavřeném intervalu formula_1 a nechť pro každý bod \"x\" otevřeného intervalu formula_2 existuje derivace formula_3 a nechť formula_4.\nPak existuje bod \"c\" v otevřeném intervalu formula_2, pro nějž platí\n\nDůkaz rozdělíme do dvou částí:\n\nVyužijeme věty tvrdící, že každá funkce spojitá na uzavřeném intervalu formula_1 nabývá na tomto intervalu svého maxima i minima a zabývejme se maximem. Jelikož existuje formula_9 takové, že formula_10,\ntak maximum nemůže ležet ani v \"a\", ani v \"b\". Leží tedy uvnitř intervalu, v bodě \"c\". Z věty o nutné podmínce lokálního extrému vyplývá, že tedy v bodě \"c\", kde se nalézá lokální extrém funkce, formula_6.\n\nAnalogické tvrzení platí i pro minimum.\n\nRolleovu větu znal už ve dvanáctém století indický matematik Bháskara II. První formální důkaz podal francouzský matematik Michel Rolle v roce 1691. Název Rolleova věta byl poprvé použit v devatenáctém století.\n\nBuď poloměr formula_17 a mějme funkci\n\nformula_18.\n\nJejím grafem je horní půlkruh se středem v počátku. Tato funkce je spojitá na uzavřeném intervalu formula_19 a má derivaci na otevřeném intervalu formula_20, ale ne v krajních bodech. Předpoklady Rolleovy věty jsou splněny, protože formula_21. A skutečně, bod s nulovou derivací existuje.\nPokud funkce nemá ve všech vnitřních bodech intervalu derivaci, nemusí závěr Rolleovy věty platit. Mějme funkci absolutní hodnoty:\n\nformula_22.\n\nAčkoli formula_23, neexistuje žádný bod formula_24 takový, že formula_25. Důvodem je právě to, že v bodě formula_26 neexistuje derivace funkce formula_27.\n\n"}
{"id": "178416", "url": "https://cs.wikipedia.org/wiki?curid=178416", "title": "Vitebsk", "text": "Vitebsk\n\nVitebsk (bělorusky \"Віцебск, Viciebsk\", rusky \"Витебск, Vitěbsk\", polsky \"Witebsk\") je historické město v severovýchodním Bělorusku, nedaleko hranic s Ruskem. Protéká jím řeka Západní Dvina. Je centrem Vitebské oblasti a počtem obyvatel () se řadí na 4. místo v zemi.\n\nJde o jedno z nejstarších slovanských měst. Založila ho roku 974 kněžna Olga Kyjevská a brzy se stalo sídlem knížectví a obchodním střediskem na cestě zvané \"Iz Varjag v Greki\", tj. na stezce spojující Baltské a Černé moře, resp. Skandinávii s Byzancí. Roku 1320 se Vitebsku zmocnilo Litevské velkoknížectví, po aktu Lublinské unie (1569) náleželo Republice obou národů. V I. dělení Polska (1772) připadlo Rusku; později se stalo sídlem Vitebské gubernie a vyrostlo zde mnoho neoklasicistních budov. Roku 1812 tudy táhl na Rus Napoleon Bonaparte. V roce 1903 zde žil pod policejním dozorem Pēteris Stučka.\n\nV letech 1919–1991 byl Vitebsk a celé Bělorusko součástí SSSR, od roku 1991 je jedním z kulturních a hospodářských center samostatného Běloruska.\n\nPamátkou s velmi pohnutou historií je kostel Zvěstování Panny Marie: pochází z poloviny 12. století, byl několikrát přestavěn, v roce 1961 poničen a obnoven roku 1992. Dále je ve městě několik kostelů včetně římskokatolického, historická radnice a letní sídlo malíře Ilji Repina. Nejproslulejším vitebským rodákem je židovský malíř Marc Chagall (1887–1985).\n\nVitebsk je významným průmyslovým střediskem; sídlí zde zejména strojírenské závody (televizory \"Viťjaz\"). Město sice leží mimo hlavní koridor Minsk – Moskva, přesto je důležitým dopravním uzlem: stýkají se zde železniční i silniční tahy severojižní a západovýchodní (Petrohrad – Vitebsk – Orša – Homel – Kyjev a Riga – Polock – Vitebsk – Smolensk – Rusko). Ve městě jsou provozována maršrutková, autobusová, trolejbusová a upadající tramvajová doprava. Je zde také letiště Vitebsk.\n\n"}
{"id": "178417", "url": "https://cs.wikipedia.org/wiki?curid=178417", "title": "Zápraží", "text": "Zápraží\n\nZápraží je hliněný nebo dlážděný prostor, chodník, podél vstupní boční stěny domu, převážně venkovského. Shora je kryté střechou domu. Někdy tvoří komunikační osu mezi brankou a vstupem (vstupy) do objektu.\n"}
{"id": "178421", "url": "https://cs.wikipedia.org/wiki?curid=178421", "title": "Nagato (Jamaguči)", "text": "Nagato (Jamaguči)\n\nNagato ( ; \"Nagato-ši\") je město ležící v japonské prefektuře Jamaguči.\n\nK 1. listopadu 2006 mělo město 40 532 obyvatel a celkovou rozlohu 357,91 km².\n\nMěsto bylo založeno 31. března 1954.\n\n"}
{"id": "178426", "url": "https://cs.wikipedia.org/wiki?curid=178426", "title": "Kýchavice", "text": "Kýchavice\n\nKýchavice (\"Veratrum\") je rod jednoděložných rostlin z čeledi kýchavicovité (\"Melanthiaceae\"). Někteří autoři řadí rod kýchavice (\"Veratrum\") do čeledi liliovité v širším pojetí (\"Liliaceae\" s.l.).\n\nJedná se o vytrvalé pozemní byliny s oddenky a robustní olistěnou lodyhou. Jsou to rostliny jednodomé s oboupohlavními a někdy i samčími květy. Listy jsou lodyžní, jednoduché, přisedlé, střídavé, s listovými pochvami. \nČepele listů jsou celokrajné, většinou široce vejčité až eliptické či okrouhlé, žilnatina je souběžná, často žebrovitě vyniklá. Květy jsou oboupohlavné, dolní květy mohou být pouze samčí, jsou v bohatých květenstvích, zpravidla ve vrcholových složených hroznech nebo latách. V květenství jsou přítomny listeny. Květy jsou pravidelné, vytváří se češule srostlá s bází semeníku, okvětí je vyvinuto, zpravidla 6 okvětních lístků ve 2 přeslenech (3+3), okvětní lístky jen na bázi srostlé, vytrvalé. Tyčinek je 6, ve 2 přeslenech, jsou volné. Gyneceum je složeno ze 3 plodolistů, synkarpní, semeník je svrchní až polospodní. Plod je suchý, pukavý, jedná se o tobolku, většinou hluboce trojlaločnou. Semena jsou křídlatá.\n\nJe známo asi 25-40 druhů, které jsou v Evropě, Asii a Severní Americe.\n\nV ČR rostou 2-3 druhy, záleží na pojetí. Kýchavice bílá je celkem statná horská rostlina, v ČR můžeme vidět 2 poddruhy nebo druhy (záleží na pojetí). Kýchavice bílá Lobelova (\"Veratrum album\" subsp. \"lobelianum\") roste celkem běžně hlavně v pohraničních pohořích, kýchavice bílá pravá (\"Veratrum album\" subsp. \"album\") pouze v přírodní památce Hejdlovský potok a jeho okolí na území CHKO Blanský les, na Šumavě a v Novohradských horách. Kýchavice černá (\"Veratrum nigrum\") je velmi vzácný a kriticky ohrožený druh (C1), v ČR má jen několik lokalit v teplých oblastech.\n\n\n\n\n \n"}
{"id": "178429", "url": "https://cs.wikipedia.org/wiki?curid=178429", "title": "Nagato", "text": "Nagato\n\nVýraz Nagato může znamenat:\n\n"}
{"id": "178431", "url": "https://cs.wikipedia.org/wiki?curid=178431", "title": "Obchodní akademie Dr. Albína Bráfa a Jazyková škola s právem státní jazykové zkoušky Třebíč", "text": "Obchodní akademie Dr. Albína Bráfa a Jazyková škola s právem státní jazykové zkoušky Třebíč\n\nObchodní akademie Dr. Albína Bráfa a Jazyková škola s právem státní jazykové zkoušky Třebíč je střední škola v Třebíči. Založena byla rozhodnutím městského zastupitelstva 11. července 1900 jako dvouletá obchodní škola, jako čtyřletá obchodní akademie byla založena 24. června 1919.\n\nPrvní obchodní škola na území tehdejších českých zemí byla založena v roce 1894 v Prostějově, roce 1900 pak byla založena obchodní škola v Třebíči, byla založena 11. července 1900 rozhodnutím městského zastupitelstva. Projekt pak schválilo Ministerstvo kultu a vyučování a 19. září 1901 byla zahájena výuka v prvním ročníku \"Veřejné obchodní školy dvoutřídní\". Prvním ředitelem byl Adolf Kott. Škola byla spravována městem a kuratoriem, škola byla založena v budově na Hasskově ulici, kde zpočátku používala pouze dvě místnosti, jedna sloužila jako ředitelna a druhá pro výuku. V téže budově působila také \"Kupecká škola pokračovací\". V prvním ročníku školy studovalo celkem 35 žáků, hned o rok později byla škola přestěhována do větších prostor na Soukupově ulici. Vznikly tak dvě třídy \"Obchodní školy chlapecké\", jedna třída \"Obchodní školy pokračovací\" a třída jednoročního kurzu pro dívky. Kurz byl v roce 1907 zrušen a byla vytvořena dvouletá \"Obchodní škola pro dívky\".\n\nV roce 1919 byla založena \"Obchodní akademie Dr. Albína Bráfa\", o zřízení akademie se kuratorium a město snažilo již od roku 1907, to se však nepovedlo. V roce 1919 tak byly součástí školy čtyřletá Obchodní akademie, dvouleté Obchodní školy pro chlapce i pro dívky, dvouletá Pokračovací škola kupecká, jednoletý obchodní kurz a odborné kurzy pro dospělé. Prostory škole nedostačovaly a tak město muselo propůjčit škole budovu tehdejší měšťanské školy, ředitel se snažil o výstavbu nové budovy, ale to tehdy nevyšlo a Kott tak rezignoval na svoji funkci. Ministerstvo školství se problémem nevyhovující budovy zabývalo a nařídilo brzké vyřízení situace, jinak by mohlo dojít přemístění školy do jiného města.\n\nV roce 1931 tak tehdejší ředitel Metod Novák nechal přistavět nové prostory na západní a severní straně tehdejší budovy školy v prostorách Soukupovy ulice.\n\nV době druhé světové války byl změněn vzdělávací program, kdy bylo ve výuce mnohem více hodin němčiny a to na úkor hodin českého jazyka a dějepisu, jeho výuka posléze byla zrušena úplně. V listopadu 1941 proběhl spor mezi gestapem a obchodní školou, kdy ve škole byly nalezeny rudé hvězdy, ředitel je pro jistotu předal gestapu dobrovolně – domníval se, že jde o cílený útok na školu. Gestapo však obdrželo anonymní stížnost na chování studentů školy, přijelo tak k budově školy a vyhrožovalo, že školu uzavře a studenty odveze do koncentračních táborů. Před školou se však sešli obyvatelé Třebíče a donuli tak gestapo ustoupit a škola tak nebyla uzavřena. Byla však až do roku 1944 sledována. V tomtéž roce byla škola uzavřena, studenti i učitelé museli odejít na nucené práce a ve škole byl až do konce války zřízen válečný lazaret. Po konci druhé světové války se s výukou ve čtyřleté akademii a dvouleté obchodní škole začalo již v květnu 1945.\n\nPo roce 1948 byla škola zestátněna, tehdejší Obchodní akademie byla přejmenována na \"Vyšší hospodářskou školu\" a tehdejší Obchodní škola byla přejmenována na \"Hospodářškou školu\". Ředitelem se stal Bohumil Caha. Škola pak úzce spolupracovala s tehdejšími Závody Gustava Klimenta a závody UP. V roce 1949 byla do budovy školy přesunuta \"Pedagogická škola pro učitelky mateřských škol\" a byla otevřena pouze jedna třída pro každou ze škol v každém ročníku, důvodem byl nedostatek prostoru. Pedagogická škola se odstěhovala až v roce 1971, kdy se prostorové problémy vyřešily tak, že obchodní škola mohla otevřít dvě třídy v každém ročníku. Do té doby také byly od počátku sedmdesátých let otevírány pouze dívčí třídy, chlapci neměli studovat obchodní školy. V roce 1981 pak byla zrušena také Hospodářská škola a počet tříd v ročníku akademie tak dosáhl tří.\n\nV roce 1974 byl do školy zaveden první počítač a škola tak zahájila jako první škola v Jihomoravském kraji dvouleté dálkové studium výpočetní techniky. V roce 1982 škola otevřela jednoleté navazující studium výpočetní techniky pro absolventy gymnázií a v roce 1988 byl také otevřen obor pomaturitní dvouletý. Škola v roce 1988 vlastnila sedm počítačů IQ 151 a jeden počítač TNS. Na počátku osmdesátých let škola zakoupila a opravila sousední domy, kdy v nich byla zřízen domov mládeže pro studentky, v roce 1983 byl domov mládeže rozšířen a kapacita tak byla dostatečná pro 80 studentek. Budova školy pak byla také rekonstruována, neboť kapacitně opět nedostačovala, ve škole studovalo přibližně 400 studentů. V roce 1987 byla zahájena stavba tělocvičny, ta pak byla dostavěna v roce 1991.\n\nPo roce 1989 došlo k nárůstu studentů, převážně chlapců. Posléze však počet opět klesl, primárně z menšího počtu pracovních příležitostí. Také došlo ke zrušení dálkového studia a jeho nahrazení kurzy, částečně ve spolupráci s úřadem práce. Pomaturitní studium výpočetní techniky bylo také zrušeno, k tomu došlo v roce 1995. V roce 1998 byla ve spolupráci se Střední zdravotnickou školou a Vyšší zdravotnickou školou otevřeno studium vyšší odborné školy v oboru ekonomie. V roce 2002 se součástí školy stala státní jazyková škola.\n\nV roce 2014 došlo ke sloučení 2 škol s podobným zaměřením v Třebíči, a to ke sloučení Obchodní akademie Dr. Albína Bráfa a Jazykové školy s právem státní jazykové zkoušky Třebíč a Hotelové školy Třebíč. Nově sloučené školy používají název Obchodní akademie Dr. Albína Bráfa, Hotelová škola a Jazyková škola s právem státní jazykové zkoušky Třebíč. V roce 2016 dojde k postavení třípodlažní tělocvičny za podpory kraje Vysočina. V roce 2015 byly budovy školy propojeny nadzemním tunelem.\n\nNa počátku 20. století se studijní program v klasické dvouleté obchodní škole skládal z účetnictví, kupeckých počtů, kupecké korespondence v němčině a v češtině, obchodní nauky, směnkářství, nauky o zboží, těsnopisu, krasopisu, českého jazyka, německého jazyka, zěměpisu, přírodopisu a přírodozpytu. Dále byly k dispozici nepovinné předměty jako např. psaní na stroji, těsnopis či francouzský jazyk. Výuka zabírala 32–33 hodin týdně.\n\nNa tehdejší pokračovací obchodní škole byly předměty odlišné, např. účetnictví, korespondence, kupecké počty, obchodní nauka, krasopis a všeobecně vzdělávací zeměpis. Výuka zabírala 8–16 hodin týdně.\n\nPo založení Obchodní akademie v roce 1919 se program studia skládal z 15 předmětů, byly jimi obchodní nauka, korespondence, účetnictví, nauka o podniku, kupecké počty, právní nauka, národohospodářská nauka, nauka o zboží, těsnopis, krasopis, matematika, český jazyk, němčina, další cizí jazyk (angličtina, francouzština a ruština), dějepis a hospodářský zeměpis. Existovala i možnost studovat nepovinné předměty jako např. cvičení z nauky o zboží a těsnopisu, psaní na stroji, konverzace v cizím jazyce a tělocvik. Výuka zahrnovala 30 vyučovacích předmětů týdně.\n\nPo roce 1989 byl opět do programu akademie zaveden těsnopis a dále se rozvíjela možnost studia cizích jazyků.\n\n\n"}
{"id": "178432", "url": "https://cs.wikipedia.org/wiki?curid=178432", "title": "Turnhout", "text": "Turnhout\n\nTurnhout je belgické město a správní centrum jednoho z okresů (arrondissementů) ve vlámské provincii Antverpy. Je hlavním městem oblasti Kempen.\nMěsto leží 42 km od centra Antverp, 30 km od Bredy a Tilburgu a 40 km od Eindhovenu. Žije zde přibližně 41 000 obyvatel, rozloha obce je 56,06 km².\n\nTurnhout je významným ekonomickým a kulturním centrem ve své oblasti.\nOd 19. století se zde rozvíjí grafický průmysl a dnes je město celosvětovým centrem výroby hracích karet.\nDůležitý je i sektor služeb – město má 2 nemocnice, přes 40 škol, divadlo se dvěma jevišti a kino s osmi plátny.\nPůsobí zde fotbalový klub KV Turnhout. Díky dálnici E34 je Turnhout dobře přístupný automobilovou dopravou.\n\nTurnhout vznikl na křižovatce dvou důležitých obchodních cest v blízkosti loveckého zámečku brabantských vévodů, který pravděpodobně existoval již roku 1110 nebo dříve.\nLoveckou minulost stále odráží městský znak.\nPřibližně roku 1212 brabantský vévoda Jindřich I. povýšil Turnhout na svobodné město.\nRoku 1338 bylo městu uděleno výsadní právo pořádat sobotní trhy a tato tradice se dodržuje dodnes.\nPodle výpovědi jednoho cestovatele z roku 1466 mělo město dobře postavené domy, dlážděné cesty a pět kostelů.\n\nV pozdním středověku byl Turnhout vyhlášený tkaním lůžkovin a obchodem se lněnými tkaninami a do 16. století se stal bohatým centrem obchodu.\nKonec 16. století však přinesl válku, náboženské nepokoje, požáry a epidemie.\nKvůli inkvizici a pronásledování byli mnozí obyvatelé nuceni uprchnout do Nizozemska.\nPoté Turnhout prožíval střídavě příznivá a nepříznivá období.\nMěsto a jeho okolí se mnohokrát staly místem střetů armád a dvě velké bitvy, které se odehrály v letech 1597 a 1789, se označují jako bitva u Turnhoutu.\n\nRoku 1830 získala Belgie nezávislost a Turnhout se ocitl těsně na jih od nové hranice s Nizozemskem.\nBěhem období míru v letech 1831–1914 došlo k vykopání kanálu (1846) a vybudování železnice (1855).\n\n\n\n\nVe městě sídlí fotbalový klub KV Turnhout.\n\n\n\n\n"}
{"id": "178434", "url": "https://cs.wikipedia.org/wiki?curid=178434", "title": "Vitebská oblast", "text": "Vitebská oblast\n\nVitebská oblast (bělorusky \"Віцебская вобласць, Vicebskaja voblasc\", rusky \"Витебская область, Vitěbskaja oblasť\") je územně-správní jednotka v severním Bělorusku; sousedí s Litvou, Lotyšskem a Ruskem. Oblastí protéká řeka Západní Dvina a na jihovýchodě krátce i Dněpr. Správním střediskem i kulturním a hospodářském centrem území je historické město Vitebsk.\n\nNa ploše 41 000 km zde žije 1 294 700 lidí (2005).\n\nDalší významná města jsou: Orša, dvouměstí Polock – Novopolock, Pastavy, Hlybokaje a Lepel.\n"}
{"id": "178435", "url": "https://cs.wikipedia.org/wiki?curid=178435", "title": "Psychologie barev", "text": "Psychologie barev\n\nPsychologie barev je psychologickou disciplínou, a je součástí studia obecné psychologie. Zaměřuje se zejména na studium vlivu barev na psychiku člověka a na individuální preference různých barev různými jedinci. Mezi příklady výzkumů v tomto oboru patří kvantifikace osobních preferencí různých barev, vliv barev na emoce či sledování vlivu barvy dresu na výsledek fotbalového zápasu.\nJejí poznatky jsou využívány například v architektuře, medicíně (barva nemocničních interiérů ) či marketingu.\n\nAčkoliv lze nalézt určité vzorce preferencí barev mezi různými lidmi, rozdíly na základě pohlaví, rasy či kulturního prostředí jsou značné.. Z důvodu nízké validity proto současná psychologie nepoužívá osobnostní typologie založené na barvách, v psychodiagnostice se preference barev nepoužívají a dosud rozšířený Lüscherův barvový test) je americkou odbornou komunitou považovaný za zdiskreditovaný. \nV esoterice, alternativní medicíně a lidovém přesvědčení jsou však vlastnosti na základě barvových preferencí stále lidem běžně přisuzovány.\n\n"}
{"id": "178441", "url": "https://cs.wikipedia.org/wiki?curid=178441", "title": "Ilja Repin", "text": "Ilja Repin\n\nIlja Jefimovič Repin (ukrajinsky \"Ілля Юхимович Рєпін\", rusky \"Илья Ефимович Репин\"; 5. srpna 1844 Čuhujiv, Ruské impérium – 29. září 1930 Kuokkala, Finsko) byl ruský malíř a sochař. Ve 20. letech byl postupně vybudován kult jeho realistického umění a byl vydáván za předobraz a vzor socialistického realismu.\n\nV letech 1864–1871 studoval Akademii v Petrohradu, v letech 1873–1876 jako stipendista pobýval v Itálii a Francii. Po návratu pracoval v Moskvě, od roku 1882 opět v Petrohradu a od roku 1900 v Kuokkale. V letech 1894–1907 byl profesorem petrohradské Akademie; 1898–1899 jejím rektorem.\n\nRepin se narodil ve městě Čugujev nedaleko Charkova v srdci historické oblasti nazývané Slobodská Ukrajina na východě země. Jeho rodiče byli ukrajinskými vojenskými osadníky. V roce 1866, po učňovských létech u místního malíře ikon Bunakova a přípravném studiu malířství portrétů odešel do Petrohradu a krátce nato byl přijat jako student na Císařskou akademii umění. V letech 1873–1876 pobýval na náklady Akademie dočasně v Itálii a žil v Paříži, kde propadl francouzskému impresionistickému malířství, které mělo velký vliv na použití světla a barev v jeho díle. Nicméně jeho styl zůstal blíže starým evropským mistrům, obzvláště Rembrandtovi, a on sám se nikdy nestal impresionistou. Během své kariéry byl přitahován k obyčejným lidem, podle kterých črtal svůj původ a často maloval lidové umění, jak ukrajinské tak ruské, ačkoliv v pozdějších letech maloval i členy ruské císařské elity, inteligenci (např. Lev Nikolajevič Tolstoj) a aristokracii, včetně cara Mikuláše II.\n\nV roce 1878 Repin vstoupil do svobodomyšlenkářské „Asociace peredvižnických umělců“, která se obecně nazývala „Tuláci“ nebo „Kočovníci“. V době Repinova příchodu do hlavního města protestovali tito umělci proti akademickému formalismu oficiální Akademie. Jeho sláva byla založena na jeho kresbě Burlaci na Volze, díla, které zachycovalo těžkou práci tohoto chudého lidu, ale které nebylo bez naděje pro mladé Rusy. Od roku 1882 žil v Petrohradě, ale navštěvoval svoji ukrajinskou domovinu a příležitostně cestoval do zahraničí.\n\nKrátce před atentátem na cara Alexandra II. v roce 1881 začal malovat sérii obrazů zabývajících se tématem ruského revolučního hnutí: \"Odmítnutí zpovědi\", \"Zatčení propagandisty\", \"Setkání\", \"Neočekávají ho\"; poslední je nepochybně jeho mistrovským dílem na toto téma, míchajíc rozdílné psychologické stavy s ruskými a ukrajinskými národními motivy. Jeho rozměrově velké dílo \"Náboženský proces v provincii Kursk\" je někdy považováno za archetyp „ruského národního stylu“. Dílo ukazuje různé sociální třídy a napětí mezi nimi posazené do kontextu tradičních náboženských rituálů a spojené s pomalým, ale neúprosným pohybem vpřed.\n\nV roce 1885 dokončil Repin jedno ze svých psychologicky nejsilnějších děl, obraz \"Ivan Hrozný a jeho syn Ivan 16. listopadu 1581\". Toto plátno zachycuje děsivého Ivana objímajícího svého umírajícího syna, kterého právě udeřil a smrtelně zranil v nekontrolovatelném návalu vzteku. Podoba Ivana je v značném kontrastu s podobou jeho klidného, skoro kristovsky vyhlížejícího syna.\n\nTvorba jednoho z Repinových nejkomplexnějších obrazů, \"Záporožští kozáci píší dopis tureckému sultánovi\", zabrala mnoho let jeho života. Toto dílo vytvořil jako studii smíchu, ale také věřil, že zahrnuje ideály svobody, rovnosti a bratrství; v krátkosti kozákovo republikánství. S dílem začal koncem 80. let 19. století a celé ho dokončil v roce 1891; ironií osudu bylo okamžitě koupeno carem. Car za tuto malbu zaplatil 35 000 rublů, na tu dobu obrovskou sumu peněz.\n\nBěhem svého dospívání portrétoval Repin mnoho ze svých slavných současníků, včetně spisovatele Lva Nikolajeviče Tolstého, vědce Dmitrije Mendělejeva, carského úředníka Pobědonosceva, skladatele Musorgského, filantropa Pavla Treťjakova a ukrajinského básníka a malíře Tarase Ševčenka.\n\nV roce 1903 si u něj ruská vláda objednala jeho nejgrandióznějšího dílo, 400×877 cm velké plátno, ukazujícího ceremoniální schůzi Státní rady.\n\nRepin si sám vymaloval svůj dům \"Penaty\" nebo římský „domov bohů“, umístěný severovýchodně od Petrohradu v Kuokkale ve Finském velkoknížectví, dnešním ruském městě Repino. Po roce 1917 a říjnové revoluci vyhlásilo Finsko nezávislost. Různé sovětské instituce ho pozvaly k návratu zpět do vlasti, ale pozvání odmítl s omluvou, že je na cestu příliš starý. Během tohoto období věnoval Repin mnoho času k malování náboženských předmětů, ačkoliv jeho pojetí v tomto směru bylo obvykle inovativní a netradiční. S výjimkou portrétu hlavy provizorní vlády Alexandra Kerenského nikdy nemaloval nic, co by se týkalo tématu revoluce z roku 1917 anebo sovětského pokusu, který poté následoval. Jeho poslední kresba, radostné a bohaté plátno nazývané „Hopák“ byla na téma ukrajinského kozáka. V roce 1930 zemřel v Kuokkale v tehdejším Finsku, dnešním ruském městě, které bylo pojmenováno Repino po malíři. Po pokračovací válce byla Kuokkala postoupena Sovětskému svazu a byla přejmenována na Rjepino (Leningradská oblast). Penaty jsou součástí \"Petrohradu a příbuzné skupiny památek,\" který je zapsán na listinu Světového a přírodního dědictví UNESCO. V roce 1940 byli Penaty otevřeny pro veřejnost jako muzeum. \"Orientální rapsodie,\" op. 29 Alexandra Glazunova z roku 1889 je věnována Iljovi Repinovi.\n\n"}
{"id": "178442", "url": "https://cs.wikipedia.org/wiki?curid=178442", "title": "Mikuláš Ludvík Zinzendorf", "text": "Mikuláš Ludvík Zinzendorf\n\nMikuláš Ludvík hrabě ze Zinzendorfu a z Pottendorfu (německy , 26. května 1700, Drážďany – 9. května 1760, Ochranov) byl německý náboženský a sociální reformátor, zakladatel a biskup obnovené jednoty bratrské.\n\nZinzendorf byl od přírody bystré a čilé mysli a s nadšením neustále něco plánoval a tvořil. Nechával se stejně jako Martin Luther často unášet silnými a nutkavými pocity, snadno též upadal do stavu smutku nebo naopak radosti. Byl horlivým hledačem pravdy a nedovedl pochopit lidi, kteří měli neměnné názory. Byl též výjimečným talentem pro diskuze o náboženských otázkách, zvláště s těmi, kteří měli odlišný názor. Málo lidí projevovalo tak velkou starostlivost o štěstí a pohodlí druhých, zvláště v maličkostech. Šlechtickou výchovou v mládí získal autoritu, o které nebylo sporu. Byl rozeným řečníkem, a přestože jeho oděv byl jednoduchý, z jeho osobního vystupování vyzařovala distinguovanost a síla. Jeho projekty byly často nepochopeny, a tak se také stalo, že v roce 1736 byl vypovězen ze Saska, v roce 1749 ale vláda toto rozhodnutí odvolala a požádala jej, aby založil více takových osad, jako byl Ochranov (německy Herrnhut).\n\nJeho předci pocházeli z Dolních Rakous, náleželi k protestantské straně a usadili se blízko Norimberku. Jeho rodiče patřili do pietistického okruhu, proto se stal Zinzendorfovým kmotrem Philipp Jacob Spener. Zinzendorfův otec zemřel šest týdnů po jeho narození. Jeho matka se znovu vdala, když mu bylo šest let, a tedy byl vychováván pod dohledem zbožné a nadané babičky Henrietty Catheriny von Gersdorf, která výrazně ovlivnila jeho charakter.\nSvé školní dny prožil v Halle obklopen pietisty. V roce 1716 odešel na univerzitu do Wittenbergu studovat práva a připravit se na diplomatickou kariéru. O tři roky později byl vyslán na cesty do Holandska, Francie a různých částí Německa. Při svém návratu navštívil své příbuzné usazené v Oberbürgu a v Castellu. Během prodlouženého pobytu v Castellu se zamiloval do své sestřenice Theodory, ale její matka sňatku zabránila a Theodora se později stala manželkou hraběte Heinricha Reusse.\n\nZinzendorf považoval toto zklamání za boží znamení, kterým byl povolán k práci pro Boha. Odmítl pozvání Augusta Hermanna Franckeho, aby zaujal místo po baronovi von Canstein v sirotčinci v Halle, a rozhodl se usadit jako statkář a pronajímat pozemky, které mu patřily. Od své babičky baronky von Gersdorf koupil Berthelsdorf a ustavil zde Johanna Andrease Rothea za pastora a Johana George Heize za správce majetku. Oženil se s Dorotheou, sestrou hraběte Heinricha Reuss-Ebersdorfa, a začal žít na svém panství. Jeho záměrem bylo vnést do praxe pietistické myšlenky kmotra Spenera. Nezamýšlel založit novou církev nebo náboženskou organizaci odlišnou od luteránů, ale křesťanské sdružení, které by kázáním a rozšiřováním knih podpořilo procitnutí strnulého náboženství luteránské církve. „Skupina čtyř bratří“ (Johann A. Rothe, pastor z Berthelsdorfu; Melchior Schäffer, pastor ze Zhořelce; Friedrich von Watteville, přítel z dětství; a on sám) začali knihami, poutěmi, korespondencí podporovat oživení náboženství a častými setkáními pro kazatele připravovat ve svých vlastních srdcích vřelou osobní víru v Krista. V tiskárně v Ebersdorfu bylo vytištěno velké množství knih a levných Biblí a přeloženo \"Pravé křesťanství\" od Johanna Arndta pro distribuci ve Francii.\n\nOdpor k „suchému“ luteránskému učení té doby vzbudil v Zinzendorfovi sympatie k vzrůstajícímu racionalismu, který útočil na dogmata, nepostrádaje upřímnost a hluboké porozumění v náboženství i křesťanství, a snažil se působit proti takovým chybám, směřujíce člověka k původním hodnotám Krista, zjevení a Otce božího. Začal pochybovat o moudrosti Spenerových plánů neodtrhávat se od luteránské církve a začal propagovat myšlenku, že pravé křesťanství by bylo nejlépe podporovat volnými sdruženími křesťanů, která by časem mohla přerůst v církve bez spojení se státem. Tyto myšlenky našly svoji realizaci ve spojení s českými či moravskými bratry. Zinzendorf nabídl azyl několika pronásledovaným poutníkům z Moravy a dovolil jim vybudovat si vesnici Herrnhut na okraji jeho panství Berthelsdorf. Uprchlíci sem přicházeli mezi lety 1722 až 1732, pocházeli z různých regionů, kde byli perzekvováni. Zinzendorf se jim plně věnoval. On, jeho žena a děti žili v Ochranově a vzal s sebou i pastora Rothea. Tvrdě pracoval, aby do chaosu vnesl řád a pořádek. Úřady byly upokojeny tím, že jeho náboženská komunita fungovala podle podmínek augsburského míru, zklidnilo se tak podezření luteránského kléru, nejtěžší ze všeho však bylo vyvrátit nařčení, že on sám je „bestií Apokalypsy“ a páter Rothe „falešným prorokem“. Trpělivý a pracovitý Zinzendorf zorganizoval z uprchlíků něco jako „křesťanskou milici“, založenou nikoliv na klášterním, ale na rodinném životě. V roce 1727 zavedl obecný řád bohoslužeb. V Berlíně 20. května 1737 byl biskupy Davidem Nitschmannem a Danielem Arnoštem Jablonským vysvěcen na biskupa. Někteří z ochranovských usedlíků později přesídlili do Českého Rixdorfu v dnešním Berlíně.\n\nZinzendorf měl hluboký zájem o misijní činnost a vyslal své misionáře mezi otroky dánské gubernie v Západní Indii a Inuity v Grónsku. Usnadňovaly to jeho osobní vztahy s dánským královským dvorem a ke králi Kristiánovi VI. S potěšením sledoval šířící se protestantismus v Německu, Dánsku, Rusku a v Anglii. Často cestoval, v letech 1741–1742 navštívil Ameriku a v roce 1750 pobýval delší dobu i v Londýně. Misijní kolonie byly založeny v Západní Indii (1732), v Grónsku (1733), mezi severoamerickými indiány (1735). Před Zinzendorfovou smrtí ještě bratří vyslali z Ochranova misie do Livonie na severní pobřeží Baltského moře, k otrokům do Severní Karolíny, do Surinamu, k černým otrokům v různých částech Jižní Ameriky, do dánské kolonie Tranquebar a na souostroví Nikobary v Indii, ke Koptům v Egyptě, k Inuitům na Labradoru a na západní pobřeží jižní Afriky.\n\nKomunita v Ochranově, ze které byly vypraveny skoro všechny misijní cesty, neměla žádné vlastní peníze a Zinzendorf hradil veškeré náklady ze svého rozpočtu. Jeho časté cesty způsobily, že bylo téměř nemožné, aby se dostatečně staral o své soukromé záležitosti, čas od času byl nucen navýšit své jmění půjčkami a v roce 1750 málem zkrachoval. To vedlo k založení finanční komory mezi bratřími, spravované právníkem Johannem Frederickem Köberem, která si vedla velmi dobře.\n\nV roce 1752 ztratil Zinzendorf jediného syna Christiana Renatuse, který měl být jeho nástupcem, a o čtyři roky později, 17. června 1756, svoji ženu Erdmuthu Dorotheu, která byla jeho tajemnicí a důvěrnicí ve všem, co podnikal. Zinzendorf zůstal vdovcem jeden rok a 27. června 1757 se oženil podruhé, s Annou Caritas Nitschmann (24. listopadu 1715 – 21. května 1760), z přesvědčení, že muž v jeho postavení by měl být ženatý. O tři roky později onemocněl a zemřel (9. května 1760). Jako svého nástupce vybral biskupa Johannese von Watteville, který byl ženatý s jeho nejstarší dcerou Benignou.\n\n\n\n"}
{"id": "178443", "url": "https://cs.wikipedia.org/wiki?curid=178443", "title": "Česká astronomická společnost", "text": "Česká astronomická společnost\n\nČeská astronomická společnost (zkratka ČAS) je dobrovolné sdružení odborných a vědeckých pracovníků v astronomii, amatérských astronomů a zájemců o astronomii z řad veřejnosti. Pokrývá především ty oblasti, kde i amatérští astronomové mohou svou činností přispět k rozvoji astronomie.\n\nByla založena 8. prosince 1917. V současnosti má asi 550 členů, kteří se organizují do místních poboček nebo do odborných sekcí, např. sekce Proměnné hvězdy a exoplanety nebo Společnosti pro meziplanetární hmotu. Mezi kolektivní členy patří i hvězdárny, vědecké ústavy a další instituce. V Evropě je společnost výjimečná tím, že sdružuje nejenom profesionály, ale i amatéry.\n\nNejvyšším orgánem je sjezd, který se koná jednou za 4 roky. Mezi sjezdy společnost řídí desetičlenný výkonný výbor. Předsedou společnosti je Petr Heinzel. Jejím informačním serverem je od roku 1995 Astro.cz.\n\nV letech 1914–1915 si baron Artur Kraus, který o dva roky dříve otevřel v Pardubicích první lidovou hvězdárnu v Čechách, začal dopisovat s pražskými kolegy, kteří usilovali o založení České astronomické společnosti. Jedním z hlavních cílů bylo vybudování obdobné hvězdárny v Praze. V době války ale někteří členové pražského \"Astronomického kroužku\" spolupracovali s Maffií a jejich spolková činnost byla policií bedlivě sledována. Stanovy společnosti však byly schváleny výnosem C. a k. místodržitelství ze dne 21. září 1917. O úspěšný průběh tohoto schválení se zasloužil právě baron Kraus.\nVlastní založení České astronomické společnosti proběhlo 8. prosince 1917 v posluchárně prof. Františka Nušla v budově Českého polytechnického ústavu (dnes Fakulta strojní ČVUT) v Praze na Karlově náměstí.\n\nBrzy po vzniku Československé republiky začaly práce na hledání vhodného místa a později i výstavbě hvězdárny na Petříně. Byla zprovozněna v roce 1928, pro veřejnost pak otevřena o rok později.\n\nPo uzavření českých vysokých škol v roce 1939 probíhaly na hvězdárně stále odborné přednášky, které částečně nahrazovaly vysokoškolské studium. I díky tomu mohla být brzy po osvobození v roce 1945 rychle obnovena plná činnost ČAS.\n\nJeště v roce 1945 se do vedení ČAS dostala aktivistka Luisa Landová-Štychová, manželka tou dobou již zesnulého Jaroslava Štycha, jednoho ze zakladatelů společnosti. Landová-Štychová již v roce 1945 založila při společnosti Revoluční výbor. Bez astronomických znalostí zde začala prosazovat, zejména pak po Únoru 1948, politiku komunistické strany. Vedení společnosti však neopustilo několik předních astronomové té doby, zejména nestraník dr. Bohumil Šternberk (1897–1983), a proto komunistická ideologie nad astronomií ve společnosti prakticky nikdy nepřevážila.\nPo Sametové revoluci v roce 1989 se ČAS velmi rychle změnila v standardně fungující demokratickou společnost. Zásluhu na tom měl především tři měsíce před tím zvolený předseda ČAS doc. Luboš Perek. Další rozvoj zažila ČAS pod předsednictvím Jiřího Grygara. Zrušením nefungujících složek se zefektivnila činnost společnosti, zlepšilo se využívání financí a vznikl informační server Astro.cz (1995).\n\nV dalších letech pokračovalo standardní fungování a rozvoj společnosti. Rozšiřuje se okruh udělovaných cen: v roce 1998 šlo o zavedení Cena Zdeňka Kvíze a o rok později se obnovilo udělování Ceny Františka Nušla. Společnost se a angažuje v boji proti světelnému znečištění – přebytečnému a škodlivému umělému svícení ve městech. Díky Skupině pro temné nebe vznikly v Česku v letech 2009–2014 tři oblasti tmavé oblohy. ČAS se prostřednictvím tiskových prohlášení a dalšími akcemi vyjadřuje k aktuálním astronomickým událostem – např. v roce 2012 k předpovědi konce světa podle Mayského kalendáře nebo v roce 2013 k pádu Čeljabinského meteoritu.\n\nV roce 2017 probíhají oslavy 100. výročí vzniku společnosti. Vzpomínkové akce pořádají jednotlivé pobočky, ale probíhá také několik „celostátních“ akcí.\n\n\nHlavní náplní společnosti je podpora práce jejích členů. Pořádá pro ně astronomické přednášky, organizuje exkurze a jiné společné akce. Její pobočky spolupracují s místními hvězdárnami.\n\nČeská astronomická společnost vydává také časopis Kosmické rozhledy; některé sekce vydávají své vlastní věstníky. Pořádá také průběžnou fotografickou soutěž \"Česká astrofotografie měsíce\".\n\nPro majitele astronomických přístrojů a amatérské pozorovatele organizuje především akci \"Mezní hvězdná velikost\" – setkání amatérských astronomů spojené s odbornými přednáškami a především (při příznivém počasí) se společným pozorováním noční oblohy.\nHlavní akcí České astronomické společnosti určenou mládeži je Astronomická olympiáda. Je pořádána ve spolupráci s Ministerstvem školství, mládeže a tělovýchovy a některými hvězdárnami. V současné době jde již o samostatnou akci (dříve šlo o podkategorii Fyzikální olympiády).\n\nSpolečnost se také výrazně angažuje v boji proti světelnému znečištění.\nK významným astronomickým úkazům vydává tiskové zprávy, které jsou přebírány našimi tiskovými agenturami a předními deníky.\n\nSpeciální činností je vydávání osvědčení o pojmenování planetek.\n\nČeská astronomická společnost se však zapojuje také do akcí, které popularizují vědu jako celek. V roce 2007 to byla \"Evropská noc vědců\" (28. září) a akce \"Věda v ulicích\" (22. a 23. června). Obvykle se zde prezentuje společně s Astronomickým ústavem Akademie věd.\n\nInformačním webem společnosti je astro.cz. Denně jej navštíví průměrně 4000 návštěvníků. Iniciátorem jeho vzniku byl Josef Chlachula, který během sjezdu společnosti v roce 1995 tehdejšímu předsedovi Jiřímu Grygarovi navrhl založení informační infrastruktury ČAS. Zpočátku nabízel web překlad Astronomického snímku dne NASA, občasné noviny z astronomie, kosmonautiky a dění v České astronomické společnosti. Web se výrazněji změnil v roce 2008, kdy začal přinášet online přenosy z kosmických výprav nebo rozhovory s předními českými vědci na aktuální astronomická témata. Poslední změna proběhla v roce 2015, kdy byl web více přizpůsoben plné funkčnímu zpravodajskému serveru.\n\nUdělováním cen oceňuje společnost zásluhy za rozvoj astronomie. Nejstarší z nich je Nušlova cena, která se uděluje od roku 1938, naopak nejmladší Kopalova přednáška, která vznikla v roce 2007.\n\nNejvýznamnější z cen udělovaných Českou astronomickou společností je Cena Františka Nušla, pojmenovaná po Františku Nušlovi, v pořadí třetím a nejdéle sloužícím předsedovi ČAS. Cena je nejvyšším oceněním udělovaným badatelům, kteří se svým celoživotním dílem obzvláště zasloužili o rozvoj astronomie. Od roku 1938 byla udělena více než třiceti osobnostem, v období let 1953–1998 však bylo její předávání přerušeno.\n\nPro astronomy, kteří se zabývají meziplanetární hmotou, proměnnými hvězdami nebo popularizací a výukou astronomie je od roku 1996 určena Cena Zdeňka Kvíze.\nV posledních letech ji získali tito astronomové:\n\nK ocenění osobností, které svým literárním dílem významně přispěly k popularizaci astronomie u nás, uděluje společnost od roku 2002 cenu Littera astronomica. Za posledních deset let ji obdrželi:\n\nV roce 2007 zřídila Česká astronomická společnost po vzoru prestižních zahraničních společností další cenu – Kopalovu přednášku. Pojmenování získala po numerickém matematikovi a astronomovi Zdeňku Kopalovi. Je udělována českým astronomům nebo astronomkám za významné výsledky, které byly uveřejněny ve světovém vědeckém tisku. Oceněný přednese svoji přednášku na některé slavnostní veřejné akci společnosti.\n\n\n\n\n\n\n\n\n\n\n\nNejvyšším orgánem České astronomické společnosti je sjezd, který se schází jedenkrát za 4 roky (do roku 2013 jednou za 3 roky). Delegáti sjezdu jsou voleni jednotlivými pobočkami nebo sekcemi v poměru podle počtu jejich kmenových členů. Poslední sjezd proběhl 1.–2. dubna 2017 v Brně. Mezi sjezdy řídí činnost výkonný výbor, který je kontrolován revizní komisí.\nIndividuální členové společnosti se organizují buď v místních pobočkách, nebo v odborných sekcích. Každý člen je registrován v jedné sekci nebo pobočce jako kmenový člen. Může se však účastnit na činnosti dalších sekcí či poboček jako hostující člen.\nKromě individuálních členů má společnost i kolektivní členy, což jsou většinou vědecké instituce (např. Astronomický ústav Akademie věd ČR nebo některé hvězdárny). V roce 2017 bylo ve společnosti 29 kolektivních členů. Kolektivními členy jsou i některé jiné astronomické společnosti:\n\nVýkonný výbor může zřídit i pracovní skupiny. V roce 2017 takto pracovala Skupina pro historii astronomie a Skupina pro temné nebe.\n\nNa 20. sjezdu 2. dubna 2017 byl na čtyřleté období zvolen výbor v podobném složení, v jakém (kromě svého předsedy) pracoval v uplynulém období: Petr Heinzel (předseda), Pavel Suchan (místopředseda), Radek Dřevěný (hospodář), Lenka Soumarová, Marcel Bělík, Lumír Honzík, Miloš Podařil, Petr Scheirich, Vladislav Slezák a Petr Sobotka. Členové revizní komise jsou Eva Marková (předsedkyně), Martin Černický a Jan Kožuško.\n\nČlenové České astronomické společnosti jsou organizováni v místních pobočkách, které většinou mají vztah k místní hvězdárně nebo planetáriu.\n\nKromě místních poboček má Česká astronomická společnost ještě sekce, které mají celostátní působnost a sdružují členy zaměřené na konkrétní oblast astronomie.\n\nV čele společnosti se vystřídalo 14 předsedů:\n\n\nZ nich nejdéle vykonával svoji funkci František Nušl. Po roce 1990 byl výkon předsednické funkce omezen na nejvýše dvě po sobě jdoucí tříletá funkční období, v roce 2013 pak byla prodloužena na 4 roky. Čestným předsedou je Jiří Grygar.\n\n\n"}
{"id": "178448", "url": "https://cs.wikipedia.org/wiki?curid=178448", "title": "Martin Medek z Mohelnice", "text": "Martin Medek z Mohelnice\n\nMartin Medek z Mohelnice O.Cr. (1538 – 2. února 1590) byl katolický duchovní, 24. velmistr Rytířského řádu křižovníků s červenou hvězdou (1580–1590) a 9. arcibiskup pražský (1581–1590).\n\nMartin Medek, rodem z Mohelnice na Moravě, se stal krátce po svém vysvěcení kaplanem na Hradišti sv. Hypolita u Znojma, kde se vyznamenal horlivostí v duchovní správě v době sílícího luteránského učení. Potom mu byla přidělena farnost v Hodonicích, odkud byl za krátko, roku 1577 povolán svým krajanem, křižovnickým velmistrem Antonínem Brusem, na Hradiště jako probošt. Po smrti Antonína Bruse se Martin Medek stal nejen velmistrem křížovníků, ale rovněž i arcibiskupem pražským. Stejně jako za jeho předchůdce byl křížovnický řád hlavním sponzorem husitskými válkami ožebračeného arcibiskupství a tento model se osvědčil natolik, že Medkovi nástupci spojili oba úřady formální personální unií, která definitivně zanikla až v roce 1694.\n\nMartin Medek pokračoval v práci svého předchůdce Antonína Bruse. Za pomoci císaře Rudolfa II. prosadil v Čechách přijetí gregoriánského kalendáře (změna byla provedena v roce 1584). Ve svých úřadech nezapomínal na svou rodnou Mohelnici a nechal v ní na vlastní náklady zbudovat špitál pro městskou chudinu.\n\nPo Medkově smrti zůstalo pražské arcibiskupství tři roky neobsazeno.\n\n"}
{"id": "178458", "url": "https://cs.wikipedia.org/wiki?curid=178458", "title": "Hoděšovice", "text": "Hoděšovice\n\nHoděšovice jsou místní část obce Býšť v okrese Pardubice. Leží cca 10 km jihovýchodně od Hradce Králové.\n\nV Hoděšovicích žije přibližně 550 obyvatel a nadále zde probíhá intenzivní výstavba rodinných domků. Na podzim roku 2007 bylo vystavěno Hoděšovické hřiště. Kulturní události v Hoděšovicích jsou: Dětský den na hřišti, Hoděšovický ples a Halloween. V Hoděšovicích se nachází hospoda (otevřena jaro - podzim), knihovna (spíše obecní dům, ve kterém se konají volby) a autobusová zastávka. Asi kilometr západně od Hoděšovic se nachází vysílač Hradec Králové – Hoděšovice.\n\n"}
{"id": "178463", "url": "https://cs.wikipedia.org/wiki?curid=178463", "title": "Viktor Trkal", "text": "Viktor Trkal\n\nViktor Trkal (14. srpna 1888, Ostřetín u Pardubic – 3. září 1956, Praha) byl český fyzik a poslední generální tajemník České akademie věd a umění.\n\nNarodil se 14. srpna 1888 v Ostřetíně u Pardubic. Roku 1906 složil maturitu na klasickém gymnáziu ve Vysokém Mýtě; poté se zapsal ke studiu matematiky a fyziky na Karlově Univerzitě v Praze. Jeho nadání mu umožnilo dosáhnout doktorátu již v roce 1911. Po dobu tří let působil jako učitel na reálném gymnáziu v Praze 7 a na Českoslovanské obchodní akademii v Resslově ulici. Po začátku 1. světové války byl mobilizován a účastnil se bojů na ruské frontě. Byl dvakrát zraněn, v roce 1915 padl do zajetí a deportován do zajateckého tábora. Podařilo se mu však obrátit se dopisem na profesora fyziky na univerzitě v Petrohradu Oresta Chvolsona; díky jeho doporučení se ještě během války mohl stát asistentem ve fyzikálním ústavu na nově založené univerzitě v Permu. V listopadu 1918 zde obhájil svoji habilitační práci.\n\nDo Prahy se vrátil počátkem roku 1919 a nastoupil na místo asistenta v Ústavu pro teoretickou fyziku Univerzity Karlovy u profesora Závišky. Roku 1920 působil jako asistent na univerzitě v Leydenu, u profesora P. Ehrenfesta a H. Lorentze, kde se věnoval kvantové a vlnové mechanice.\n\nV lednu 1921 se habilitoval na Přírodovědecké fakultě Univerzity Karlovy; roku 1922 zde byl jmenován profesorem. V letech 1937-1938 a pak po znovuobnovení českých vysokých škol v roce 1945 byl děkanem fakulty.\n\nOd roku 1939 zastával Trkal funkci tajemníka České akademie věd a umění, od roku 1942 do roku 1952 pak jejího generálního tajemníka mj. v době, kdy prezidentem ČAVU byl Zdeněk Nejedlý. Po skončení 2. světové války se dostal do konfliktu s J. Heyrovským, kterého obvinil z kolaborace s nacisty. Později se aktivně zasadil mj. o vznik Ústavu pro nukleární fyziku ČAVU, pozdější Laboratoře pro nukleární fyziku ČSAV. Po založení ČSAV se však nestal jejím členem, protože po Únoru 1948 upadl do nepřízně některých činitelů komunistického režimu. V posledních letech svého života, od roku 1953, pracoval usilovně na učebnici \"Mechanika hmotných bodů a tuhého tělesa\", a to i navzdory nemoci, jíž podlehl 3. září 1956.\n"}
{"id": "178466", "url": "https://cs.wikipedia.org/wiki?curid=178466", "title": "Kostel svatého Mikuláše (Louny)", "text": "Kostel svatého Mikuláše (Louny)\n\nKostel svatého Mikuláše je římskokatolický farní kostel v Lounech. Jedná se o jedno z vrcholných děl české pozdní gotiky. Je chráněn jako kulturní památka. Národní kulturní památkou pak byl vyhlášen roku 1995.\n\nByl postaven po požáru 25. března 1517 na místě původního kostela Povýšení svatého Kříže z poloviny 13. století hutí královského architekta Benedikta Rejta. Chrám byl dokončen roku 1538. Chrám je trojlodní, s krouženou klenbou, vnějším opěrným systémem a jehlancovou střechou.\n\nInteriéru dominují tři mohutné dřevěné oltáře. Ty vyřezal v letech 1701–1706 sochař Jeroným Kohl se svým žákem Františkem Preissem. Autorem konstrukce byl Marek Nonnenmacher a obrazy namaloval Jan Jiří Schummer. Na konci 19. století byl kostel opraven pod vedením Josefa Mockera a počátkem 20. stol. Kamila Hilberta. U hlavního oltáře se v té době uvažovalo o jeho barevném nátěru, nakonec ale zůstal v původní podobě. Hlavní oltář Narození Páně uprostřed je ve stylu konzervativnějšího baroka, dva postranní patří mezi vůbec první akantové oltáře. Všechny tři jsou prací truhláře Marka Nonnenmachera. Řezba je vyvedena do impozantních detailů, obsahuje mnoho světců a biblických postav, andělů a barokního dekoru.\n\nDvě z vysokých gotických vitráží s náboženskými motivy byly darovány místními občany z počátku 20. století, ostatní vitráže mají decentní, nefigurativní výplň.\n\nVěž chrámu je 60 m vysoká, stavebním materiálem je pískovec. Počet schodů ve schodišťové vížce a uvnitř věže je dohromady asi 180. Ve věži je klenotnice (nepřístupná), kde bývaly umístěny významné městské listiny. Nad touto místností je veřejnosti přístupná část věže, kde visí pět zvonů. Na úrovni ochozu je byt hlásného, kde je možné si prohlédnout část starého kašírovaného betlému.\n\nDuchovními správci byli například:\n\n\n"}
{"id": "178470", "url": "https://cs.wikipedia.org/wiki?curid=178470", "title": "Severní distrikt (Izrael)", "text": "Severní distrikt (Izrael)\n\nSeverní distrikt ( , \"mechoz ha-Cafon\", , \"mintaqatu-š-Šamál\") je jedním z šesti izraelských distriktů. Rozkládá se od Golanských výšin k pohoří Karmel. Začlenění Golanských výšin do distriktu je nicméně sporné, protože OSN je nepovažuje za součást Státu Izrael.\n\nSprávním centrem je Nazaret. Ke konci roku 2014 v distriktu žilo  obyvatel, z nichž (46,4 %) jsou „Židé a ostatní“ a (53,6 %) jsou Arabové.\n\n"}
{"id": "178472", "url": "https://cs.wikipedia.org/wiki?curid=178472", "title": "Dursleyovi", "text": "Dursleyovi\n\nDursleyovi je rodina z knižní řady o Harrym Potterovi, kterou napsala J.K. Rowlingová. Vychovávají Harryho od jeho útlého věku až do jeho jedenáctých narozenin, poté u nich Harry bydlí jen v létě. Navzájem se s Harrym nesnášejí.\n\nVernon Dursley je první postava, která byla v celé sérii představena. Je to strýc Harryho Pottera, manžel Petunie, sestry Harryho matky. Je popisován jako velký, obézní muž s knírkem, který nemá skoro žádný krk. Je hlavou rodiny a často Harrymu vyhrožuje, Dudleyho rozmazluje. Je ředitelem firmy Grunnings, která vyrábí vrtačky. Je to mudla, který nesnáší jakékoli kouzelné věci, především svého synovce, kterého se spolu s ženou ujali, když mu byl jeden rok. Nedali mu žádné informace o kouzelnickém světě a ani mu neřekli pravý důvod smrti jeho rodičů. Na rozdíl od Petunie, která alespoň občas projeví k Harrymu velmi nepatrnou lásku, Vernon Harryho nejspíš nenávidí. Jeho nenávist je tak velká, že na začátku pátého dílu chce Harryho vyhodit z domu, i když ví, že mu venku hrozí smrtelné nebezpečí. Zdá se ale, že svou ženu a syna miluje – láska k synovi se projevila v pátém díle po napadení mozkomory, k Petunii, když se ji snažil chránit před kouzelníky vlastním tělem. V sedmém díle, když se Vernon s Harrym loučí, tak mu skoro podá ruku, ale kvůli své nenávisti k němu a k magii od toho upustí. Je naznačeno, že po této události se Harry a Vernon už nikdy neviděli.\n\nPetunie Dursleyová (roz. Evansová; přezdívka Petty) je teta Harryho Pottera. Je popisovaná jako hubená blondýna s téměř koňským obličejem a velmi dlouhým krkem, který používá k tomu, aby špehovala své sousedy. Celá její rodina, včetně jí, byli mudlové, kromě její sestry Lily, na kterou podle jejích slov byli rodiče velmi hrdí, jen ona poznala, jaká je zrůda. V sedmém díle ale vyjde najevo, že Petunie své sestře záviděla a chtěla se do Bradavic dostat také, dokonce napsala dopis Brumbálovi. Brumbál jí velmi zdvořile odepsal, že ji bohužel přijmout nemůže a od té doby začala Petunie nenávidět svou sestru a všechno magické. V dopise, který Lily Potterová psala Siriusi Blackovi, se Lily zmiňuje o tom, že Harry rozbil vázu od Petunie a dodává, že jí není škoda. To napovídá, že sestry byly v té době stále v kontaktu a dokonce si posílaly dárky, i když byl jejich vztah chladný. Dursleyovi dávali dárky později i Harrymu, i když nikdy nebyly nějak hezké či cenné.\n\nKdyž se Harry objevil přede dveřmi Dursleyových, byl u něho dopis od Brumbála, ve kterém jim oznamoval, že jeho rodiče zemřeli a že se jeho matka pro Harryho obětovala a že, když bude bydlet do své plnoletosti u svých posledních žijících příbuzných, bude tak chráněn před nebezpečím. Dursleyovi se chlapce sice ujali, ale nikdy se k němu nechovali dobře s tím, že z něj tak dostanou ty kouzelnické nesmysly, ani mu neřekli skutečný důvod smrti jeho rodičů, tvrdili, že zahynuli při autonehodě.\n\nV pátém díle Petunie dostane Huláka od Brumbála, díky němuž zabrání Vernonovi, aby Harryho vyhodil z domu. V rozhovoru po tomto dopise vyjde najevo, že Petunie ví o kouzelnickém světě více, než se myslelo – ví, co jsou to mozkomorové a Azkaban. Když se jí Harry zeptá, jak to ví, odpoví, že slyšela toho odporného kluka, jak to říká Lily. Když Harry řekne, že když mluví o jeho rodičích, mohla by použít jména, neodpoví. V sedmém díle vyjde najevo, že nemyslela Jamese Pottera ale Severuse Snapea. Snapeovi totiž bydleli nedaleko Evansových a Lily a Snape se znali a nějakou dobu byli přáteli.\n\nKdyž se se svým synovcem v sedmém díle loučí, skoro mu popřeje hodně štěstí, ale kvůli své nenávisti magie to nedokáže. Je naznačeno, že se poté už nikdy neviděli.\n\nVe filmu jí ztvárnila Fiona Shaw.\n\nDudley Dursley je jediný syn Vernona a Petunie Dursleyových, Harryho jediný bratranec. Je popisován jako velmi velký, blonďatý chlapec, který byl od malička velmi rozmazlován svými rodiči. Harryho nemá rád a je k němu sprostý a krutý. Velký, sprostý, agresivní a sobecký, ale když chce něco po svých rodičích ví, jak toho dosáhnout a dokáže být zdvořilý a hodný. S Harrym chodili do stejné školy, kde se Dudley zasadil o to, aby Harryho neměl nikdo rád, napadal ho se svou partou. Nikdo si totiž nechtěl Dudleyho znepřátelit. Každý se ho totiž bál kvůli jeho síle a velikosti. Harry ho nejdříve popisuje jako velké prase v paruce, později tvrdí, že dosáhl velikosti mladé kosatky. Později je o něm uvedeno, že začal boxovat, kouřit a spolu se svou partou týrat malé děti.\n\nV prvním díle Dudley spadne do klece hada v zoo, poté, co Harry omylem kouzlem odstraní sklo, které oddělovalo návštěvníky a zvířata. Později mu Rubeus Hagrid přičaruje prasečí ocásek, který mu později v Londýně odstraní. Ve čtvrtém díle Dudleyho šířka překoná výšku a celá rodina kvůli tomu na doporučení zdravotní sestry z jeho školy musí držet dietu. Pak, když si pro Harryho přijdou Weasleyovi sní karamelu Jazyk jako jelito dvojčat Weasleyových kvůli kterému se mu zvětší jazyk, což pak musí pan Weasley odstraňovat.\n\nV pátém díle Harryho a Dudleyho napadnou mozkomorové, které poslala Dolores Umbridgeová. Dudley zkolabuje a Harry jej zachrání Patronovým zaklínadlem, odvede ho domů. Nejdřív si myslí, že je přivolal Harry, ale později si uvědomí, že ne. Tento zážitek Dudleyho změní (Rowlingová uvedla, že Dudley viděl jako nejhorší vzpomínku to, jaký skutečně je). Harry si toho ale až do sedmého dílu nevšimne. V tom je Dudley jediný Dursley, který popřeje Harrymu hodně štěstí, potřese mu rukou a poděkuje mu za záchranu života. Harry, stejně jako Petunie a Vernon, je potěšen tímto nečekaným činem. Pak si Harry uvědomí, že se asi Dudley pokoušel během tohoto léta zlepši vztahy s bratrancem – např. mu položil šálek čaje přede dveře (Harry si původně myslel, že to byla nástraha).\n\nRowlingová později uvedla, že Dudley a Harry se nadále stýkali, Dudley měl děti, které se navzájem s Harryho dětmi neměly rády, ale znaly se a když se setkali společně, seděli v trapném tichu.\n\nVe filmu ho ztvárnil Harry Melling.\n\nMarjorie \"Marge\" Dursleyová je sestra Vernona Dursleyho a je popisována jako velmi podobná svému bratrovi – velká žena, skoro žádný krk, knírek. Ačkoliv nebyla Harryho pokrevní příbuzná, musel jí říkat teto. Žije na venkově, kde chová buldoky. Občas navštěvuje Zobí ulici a každá její návštěva zůstala v Harryho paměti spojená s její krutostí k němu. Díky Petunii a Vernonovi věří tomu, že je Harry strašný kluk a měl stejné rodiče. Ve třetím díle navštívila domácnost svého bratra i s buldokem Raťafákem. Během její návštěvy ve třetím díle ji Harry nafoukl, když urážela jeho otce, a kvůli tomu utekl od Dursleyových. Ministerstvo kouzel ji navrátilo do normálu a upravilo jí paměť.\n"}
{"id": "178475", "url": "https://cs.wikipedia.org/wiki?curid=178475", "title": "Genologie", "text": "Genologie\n\nGenologie (z řec. \"genos\" – rod) je literárněvědná disciplína, která se zabývá teorií literárních druhů a žánrů. Jako taková představuje typologii literární struktury. Pojem zavedl francouzský komparatista Paul Van Tieghem ve 20. letech 20. století. Genologie není nezbytnou součástí literární vědy; je spíše jedním z přístupů, neboť záleží na tom, jakou platnost a důležitost ideji literárního žánru přisuzujeme. Genologie se ve větší míře etablovala v polské literární vědě, kde se jí věnovala např. teoretička Stefania Skwarczyńska.\n\nGenologie v první řadě vymezuje pojem literárního druhu a žánru jako takového. Definuje žánrové znaky (tj. takové znaky, které konstituují určitý žánr a zároveň jej vymezují od žánru jiného) a zkoumá, do jaké míry jsou žánry \"čisté\" a do jaké míry jsou naopak navzájem prostupné (srov. lyrickoepickou povídku v romantismu). Genologie také popisuje vývoj a proměny žánru v dějinách, mechanismy zanikání žánrů, vznikání žánru nového a transformace jednoho žánru do jiného (vznik hororu z gotického románu).\n\nV současnosti se zpravidla uvažuje o trojrovinném genologickém modelu, který rozlišuje nejen druhy a žánry, ale také žánrové varianty.\n\nVyšším pojmem než literární druh by byl umělecký druh. Literární druh je elementární odlišení lyriky, epiky a dramatu (přičemž drama se někdy chápe jako samostatný jev, který nespadá do kompetence literární vědy, tj. jako samostatný umělecký druh). Toto odlišení se neprávem připisuje Aristotelovi a jeho \"Poetice\", je však mladšího data (Johann Wolfgang von Goethe). Vedle dělení lyriky, epiky a dramatu se v novější době ujalo též obdobné dělení na poezii, prózu a drama; přitom poezie není totožná s lyrikou a próza s epikou ani dramatem.\n\nNižší rovinu představují samotné žánry, pojímané nejčastěji jako skupina textů, jež se shodují do určité míry proměnlivou sadou rysů (hlubinných i povrchových, tematických, formálních, syntaktických aj.); k této proměnlivost srov. Wittgensteinovo pojetí rodové podobnosti. Žánry se vyvíjejí jak v čase, tak v místě (místní varianty např. balady). Nižší rovinou než žánr jsou žánrové varianty neboli subžánry: např. (v rámci románu) román historický, klíčový, rytířský aj.\n\n"}
{"id": "178478", "url": "https://cs.wikipedia.org/wiki?curid=178478", "title": "Dvořiště", "text": "Dvořiště\n\nNázev Dvořiště má více míst:\n\n"}
{"id": "178479", "url": "https://cs.wikipedia.org/wiki?curid=178479", "title": "Stres", "text": "Stres\n\nStres (angl. = napětí, namáhání, tlak, zátěž) je funkční stav živého organismu, kdy je tento organismus vystaven mimořádným podmínkám (stresorům), a jeho následné obranné reakce, které mají za cíl zachování homeostázy a zabránit poškození nebo smrti organismu.\n\nStres můžeme definovat jako souhrn fyzických a psychických reakcí na nepřijatelný poměr mezi skutečnými nebo představovanými osobními zkušenostmi a očekáváními. Podle této definice je stres odpověď, která v sobě zahrnuje jak fyzické, tak i psychické složky. Jinými slovy, stres je stav organismu, který je obecnou odezvou na jakoukoliv výrazně působící zátěž – fyzickou nebo psychickou. Při stresu se uplatňují obranné mechanismy, které umožňují přežití organismu vystaveného nebezpečí.\n\nNásledující dělení zavedl roku 1975 Hans Selye:\n\n\nPsychické reakce zahrnují přizpůsobení, úzkost a depresi. Pokud stres vede k vyšším psychickým nebo fyzickým výkonům, jedná se o eustres. Tento druh stresu patří k hlavním motivačním prvkům konání. Může například vést k lepšímu učení. Pokud ovšem působení stresu trvá příliš dlouho nebo přesáhne určitou mez (distres), může vést k rozhodnutím, jejichž důsledkem je úzkostné (únik) nebo depresivní (ústup) chování.\n\nMozek, který vyhodnocuje zátěž, řídí nejen chování, které má za cíl tuto zátěž překonat, ale zároveň vyvolává v těle fyziologické reakce umožňující krátkodobě aktivovat rezervy pro útěk nebo boj.\n\nStresová odpověď aktivuje sympatoadrenální osu:\n\nZvýšená činnost sympatiku a stresové hormony ovlivní činnost většiny orgánů v těle. V případě reakce typu „útěk nebo boj“ je tedy potřeba dodat živiny a energii do svalů a dalších orgánů, které mají podat zvýšený výkon. Proto se zvyšuje jejich prokrvení, a naopak se odvádí krev např. z trávicího ústrojí a omezuje se jeho činnost. Stres stimuluje i srdeční činnost a zvyšuje krevní tlak, a to právě kvůli zabezpečení dostatečné distribuce živin krevním oběhem. Dochází k uvolnění energetických zásob organismu, v prvé řadě odbouráváním zásobního polysacharidu glykogenu („rychlý zdroj“ energie), z něhož se do krve uvolňuje glukóza – hlavní zdroj energie. Později se pak využívají tukové zásoby („na horší časy“).\n\nPopsaná obranná reakce je náročná na energii a vyčerpává rezervy organismu. Může tedy být pro organismus užitečná, je-li krátkodobá. Vyžaduje následný odpočinek pro regeneraci a pro doplnění energetických zásob.\n\nVýše uvedené změny nejsou samozřejmě úplným výčtem toho, co se děje v organismu při stresu. Z výše popsaného však vyplývá, že stresová reakce vede k aktivaci mechanismů, které umožňují krátkodobě podávat vysoké výkony v případě nebezpečí, což je dáno využitím rezerv organismu. Tato účelná reakce umožňuje přežití jedince v přírodě. Stejná reakce se však spouští i v případě, kdy je organismus vystaven psychickým tlakům, které nejsou skutečnou hrozbou pro fyzickou existenci. Způsob života často vede k tomu, že organismus nemůže na stres reagovat bojem nebo útěkem. Pokud není schopen psychický tlak z různých důvodů zvládnout, přechází do stadia distresu, kdy původně užitečné obranné mechanismy začnou tělu škodit. Dlouhodobé psychické problémy právě tímto mechanismem vyvolávají různé zdravotní obtíže, které nejprve přispívají ke snížené kvalitě života. Později se podílejí na rozvoji onemocnění, která představují reálné nebezpečí ohrožení života.\n\nOnemocnění, na jejichž vzniku se podílí psychická nepohoda a silné emoce, se souhrnně nazývají psychosomatická, což vystihuje fakt, že stav duše (psyché) a těla (soma) se vzájemně ovlivňují. Rozšířený názor, že lidé trpící psychosomatickými poruchami nepotřebují lékařskou péči, neboť nejsou skutečně nemocní, je nesprávný.\n\nAdaptační syndrom (někdy též generalizovaný adaptační syndrom, tzv. GAS) je termín použitý Hansem Selyem pro označení tří stupňů biologické reakce na stres:\n\n\nNásledující výčet faktorů vyvolávajících stres není ani nemůže být úplný. Běžnými stresory v životě jsou:\n\n\nV dnešní době vlastně podstupujeme simulované stresové situace, které nevedou k ohrožení života, ale lidská psychika je tak chápe, a právě proto spouští celou řadu těchto život zachraňujících mechanismů.\nAle pokud se tyto situace neustále opakují a přetrvávají, dochází z krátkodobějšího hlediska ke „ztuhnutí svalů“.\nZ dlouhodobého hlediska je zvýšené uvolňování glukózy jedním z faktorů vzniku diabetes mellitus druhého typu (tzv. stařecká cukrovka), často zvýšený tlak je jednou z příčin trvale zvýšeného tlaku (hypertenze). Tím se dostáváme k dnešní nejrozšířenější civilizační nemoci, a tou je ischemická choroba srdeční, jejímž asi nejobávanějším projevem je infarkt myokardu. Stres také působí sníženou odolnost žaludeční sliznice k vnějším vlivům, snížením prokrvení sliznice, a to může vyústit v tzv. stresový vřed žaludku. K jiným možným důsledkům stresu patří zvýšené riziko astmatu.\n\nStres jako takový se dá řešit jedině snahou o odstranění jeho příčin. Léky nebo potravní doplňky mohou pomoci zvládnout některé průvodní obtíže (depresivní nebo úzkostné stavy apod.). Za určitých okolností mohou být užitečnými pomocníky při překonávání těžké životní situace.\n\nKaždodenní stres se lidé snaží zvládat různými způsoby, které zahrnují fyzické cvičení, různé relaxační techniky, meditace atd.\nStrategie zvládání stresu jsou nazývány copingovými strategiemi. Coping = Reakce na stres + způsob zvládání stresu.\n\nTyto strategie zaměřené na emoce nemění stresovou situaci, nýbrž způsob, jak tyto situace člověk vnímá nebo jak o nich přemýšlí. Všechny tedy obsahují prvek sebeklamu.\n\n\n\n"}
{"id": "178485", "url": "https://cs.wikipedia.org/wiki?curid=178485", "title": "Supinum", "text": "Supinum\n\nSupinum ( – „obrácený vzhůru“; motivace názvu je nejasná) je neurčitý tvar slovesa (příčestí) v některých jazycích. Využití se v různých jazycích liší, zpravidla následuje po slovesech pohybu. Je blízké infinitivu a vyjadřuje účelovost, smysl, cíl pohybu, záměru, jako „jít spat“.\n\nV praslovanštině se supinum tvořilo od nedokonavých sloves a užívalo se po slovesech pohybu. Jeho předmět měl genitivní formu. \nV pračeštině se supinum tvořilo koncovkou –t, méně často –c; u sloves, jejichž infinitiv má dlouhou samohlásku, byla v supinu samohláska krátká, např.:\nPříklad použití: \"Příde súdit živých i mrtvých.\"\n\nV období rané staré češtiny bylo supinum nahrazeno infinitivem či s ním splynulo (např. \"král šel spáti\"). Supinum však v češtině nezaniklo beze stopy. Jeho koncovka –t (tvrdá, supinová) se začala používat u infinitivu, vznikaly dubletní tvary k původním tvarům na (měkké) –ti (–i). Infinitivní zakončení –t v průběhu 20. století převládlo, infinitivní tvary zakončené –ti se v současnosti považují za zastaralé nebo knižní.\n\nPodobně jako v češtině ustoupila forma infinitivu od zakončení na –i, ale zachovala si oproti češtině infinitivní měkkost s –ť.\nVe většině slovanských jazyků (jako v češtině) v pozdější době supinum zaniklo resp. splynulo s tvarově i významem blízkým infinitivem. Zachováno zůstalo ve slovinštině a dolnolužické srbštině:\n\nV litevštině se:supinum tvoří z kmene infinitivu koncovkou -tų, např. \"Jis nuėjo medžiotų\" (Šel lovit.). V současnosti se vyskytuje již jen v některých východních aukštockých nářečích. Ve spisovném jazyce je nahrazované infinitivem.\n\nV latině bývá supinum zakončeno na –tum, méně často –sum. Jeho funkce je v podstatě trojí:\n\n\nV redukované podobě, zakončené na \"-tu\" nebo \"-su\", se supinum klade po určitých adjektivech zpravidla zakončených na -ilis/e: e. g. \"horribile visu\" (doslova „strašné k vidění“, tj. strašná věc na pohled, je strašné se na to dívat), \"difficilis factu\" (obtížný k provedení) apod. Tento typ se někdy označuje též jako tzv. \"supinum II\".\n\nOd supina se odvozuje \n\nŠvédština jako jediný germánský jazyk používá supinum ve spojení se slovesem ha (mít) k tvoření perfekta a plusquamperfekta: \"jag har skrivit\" (napsal jsem).\n\nU slabých sloves má shodný tvar jako pasivní participium (příčestí trpné) ve tvaru středního rodu, např. \"älskat\" (milováno), \"köpt\" (koupeno). U silných a nepravidelných sloves má supinum zakončení –it, zatímco střední rod trpného příčestí –et: \"brevet är skrivet\" (dopis je napsán) × \"jag har skrivit ett brev\" (napsal jsem dopis).\n\nPoznámka: Důsledné rozlišení tvarů –it/–et je kodifikováno ve standardní švédštině. V různých nářečích se však tyto tvary často zaměňují podle místních zvyklostí.\n\n\n"}
{"id": "178487", "url": "https://cs.wikipedia.org/wiki?curid=178487", "title": "Nagato (Nagano)", "text": "Nagato (Nagano)\n\nNagato ( ; \"Nagato-mači\") bylo japonské město v okrese Čiisagata (小県) v prefektuře Nagano. 1. října 2005 se spojilo s vesnicí Wada-mura (和田村) a dostaly společný název Nagawa-mači (長和町).\n\nV roce 2004 mělo město 5245 obyvatel a celkovou rozlohu 96,14 km².\n"}
{"id": "178502", "url": "https://cs.wikipedia.org/wiki?curid=178502", "title": "Zaměstnanec", "text": "Zaměstnanec\n\nZaměstnanec je jedním z účastníků pracovněprávního vztahu (druhým je zaměstnavatel). Úkolem zaměstnance je vykonávat určitou závislou činnost pro zaměstnavatele, za kterou mu přísluší mzda či plat. Používá se i starší výraz „pracovník“, který však není ze zákonného hlediska totožný s pojmem „zaměstnanec“.\n\nPrávní způsobilost být zaměstnancem má osoba, která v den sjednání pracovního poměru dosáhne 15 let věku. Musí však mít ukončenou povinnou školní docházku. Výjimkou jsou jen přiměřené společensky prospěšné práce, které svým charakterem ani rozsahem neohrožují její zdraví a vývoj, ani jí nebrání v přípravě na povolání. Takový zaměstnanec mladší 18 let se pak označuje jako mladistvý. Plnou právní způsobilost (včetně tzv. hmotné odpovědnosti) získá zaměstnanec dovršením 18 let.\n"}
{"id": "178504", "url": "https://cs.wikipedia.org/wiki?curid=178504", "title": "Zaměstnavatel", "text": "Zaměstnavatel\n\nZaměstnavatel je účastníkem nejčastěji pracovněprávního vztahu (druhým je zaměstnanec). Jedná se o právnickou či fyzickou osobu, která zaměstnává fyzické osoby (zaměstnance). Zaměstnavatel může zaměstnance zaměstnávat také v jiném vztahu než pracovněprávním, např. se jedná o vztah mezi družstvem a jeho členy. Zaměstnavatelem je i člověk, který jiného zaměstná pro poskytování služeb pro osobní potřebu (např. jako sluhu). Pracovněprávní vztah však nikdy nevzniká mezi manžely.\n\n"}
{"id": "178505", "url": "https://cs.wikipedia.org/wiki?curid=178505", "title": "Plusquamperfektum", "text": "Plusquamperfektum\n\nPlusquamperfektum (lat. \"plūs quam perfectum\", více než perfektum) nebo \"pluskvamperfektum\" je předminulý čas sloves, kterým se v některých jazycích vyjadřuje děj, který předcházel jinému minulému ději. Patří mezi tzv. relativní slovesné časy. Používá se hlavně ve vedlejších větách.\n\nPlusquamperfektum se používá např. v latině, románských nebo germánských jazycích, dříve také v slovanských; v bulharštině se zachovalo dodnes.\n\nVe slovanských jazycích tento čas většinou v minulosti zanikl a byl nahrazen préteritem (původně perfektum). Do dnešní doby se zachoval např. v bulharštině, okrajově i slovenštině.\n\nV české lingvistické literatuře se tento čas označuje také jako antepréteritum. Z dřívějších způsobů tvoření je v dnešní době možné spojení minulého času slovesa \"být\" a činného (minulého) příčestí významového slovesa:\n\n\nV současnosti se považuje v běžném projevu za archaismus (zastaralý tvar), jehož významu průměrný mluvčí nemusí plně rozumět. Z českého jazyka vymizel tento čas v průběhu 19. století; lze se s ním setkat v dílech autorů z této doby (Karolina Světlá, Alois Jirásek). \n\nZřídka je možno nalézt tento čas ještě v tisku i literatuře 20. století. (Viz např. Lidové noviny z 26. 6. 1926: „Chamberlain ... opětovně byl již pravil sovětskému chargé d'affaires...“ nebo Rudolf Těsnohlídek: Liška Bystrouška – \"„Tož ju uvážu“, řekl rázně revírník a učinil, jak byl pravil\".) \n\nOjediněle je tento gramatický jev používán i v textech 21. století (např. „...jak byl pravil poručík Troníček“ v textu z roku 2014 ), někdy již s nepřesným pochopením gramatické funkce.\n\nDále se antepréteritum relativně často uplatňuje v poezii a písních. Aktivním užíváním antepréterita byl známý například Karel Kryl.\n\nBulharština si na rozdíl od většiny ostatních slovanských jazyků uchovala systém čtyř minulých časů včetně plusquamperfekta. Tvoří se pomocí příčestí minulého (l-ového) a minulých tvarů pomocného slovesa \"съм\" (být). Pro srovnání je zde uvedeno časování slovesa \"чета\" (četa) – číst:\n\nPříklad použití: \nКогато той дойде, ние вече бяхме свършили работа си. – Když přišel, už jsme (byli) dodělali svou práci. \"(Ve druhé větě je plusquamperfektum – vyjadřuje děj, který proběhl před dějem ve větě hlavní, který je vyjádřen prostým minulým časem, aoristem.)\"\n\nV angličtině se tento čas nazývá past perfect. Tvoří se kombinací pomocného slovesa „\"to have\"“ v préteritu (\"had\") a příčestí minulého, lidově „třetí tvar“; např. \"done\".\n\nV němčině není plusquamperfektum používané často. Tvoří se kombinací préterita pomocného slovesa a participia (ich hatte gespielt, ich war gefallen). V hovorové řeči jižního Německa, Rakouska a Švýcarska se užívá takzvané dvojité perfektum (ich habe gespielt gehabt, ich bin gefallen gewesen)\n\nVe francouzštině se předminulý čas nazývá \"le plus-que-parfait\" a skládá se z imperfekta pomocného slovesa a z příčestí minulého (j'avais chanté, j'étais allé). Je používán běžně.\n"}
{"id": "178506", "url": "https://cs.wikipedia.org/wiki?curid=178506", "title": "Brněnský basketbalový klub", "text": "Brněnský basketbalový klub\n\nBrněnský basketbalový klub (také BBK Brno nebo podle tehdejšího hlavního sponzora BBK Ives Brno) byl český basketbalový klub, který sídlil v moravské metropoli Brně. Své zápasy odehrával i v obci Podolí u Brna, kde zápasila především mládežnická družstva. Založen byl v roce 2006 po fúzi Housery Brno, díky čemuž působil v sezóně 2006/07 v Národní basketbalové lize. Na konci soutěže však z NBL sestoupil. Zanikl v roce 2008.\n\nSvé domácí zápasy odehrával ve sportovní hale Sokola Brno I. s kapacitou 1 100 diváků. Mládež v hale Podolí u Brna s kapacitou 300 diváků.\n\n\n\nZdroj: \n\n\n\nZdroj: \n\n"}
{"id": "178511", "url": "https://cs.wikipedia.org/wiki?curid=178511", "title": "Bitva u Jutska", "text": "Bitva u Jutska\n\nBitva u Jutska, neboli též bitva u Skagerraku, byla největší námořní bitva první světové války a zároveň šlo o jedinou bitvu této války, ve které se vzájemně utkaly hlavní síly britského a německého loďstva. Bitva se uskutečnila 31. května a 1. června 1916 v Severním moři u pobřeží Jutského poloostrova (resp. u Skagerraku). Střetla se v ní britská \"Grand Fleet\" admirála Sira Johna Jellicoe s německou \"Hochseeflotte\" viceadmirála Reinharda Scheera. Bylo to třetí střetnutí loďstev ocelových bitevních lodí po menších, ale rozhodnějších bitvách rusko-japonské války ve Žlutém moři (1904) a u Cušimy (1905) a zároveň první bitva loďstev v éře (super)dreadnoughtů.\n\nZáměrem německé \"Hochseeflotte\" bylo vylákat do léčky a zničit část britské \"Grand Fleet\", neboť \"Hochseeflotte\" nebyla dost silná na to, aby se (s nadějí na vítězství) postavila celé \"Grand Fleet\". To mělo uvolnit britskou námořní blokádu Německa a umožnit operace německého obchodního loďstva. Britská \"Grand Fleet\" naopak chtěla zničit celou \"Hochseeflotte\", případně ji zablokovat v přístavech, aby nemohla ohrozit britské zásobovací lodní trasy.\n\nNěmecký plán byl použít pět moderních bitevních křižníků průzkumné eskadry viceadmirála Franz von Hippera k vylákání bitevních křižníků viceadmirála Sira Davida Beattyho před bitevní lodě německého loďstva. Do předpokládané trasy britských lodí měly být rozmístěny ponorky. Britové ze zachyceného radiového provozu usoudili, že se na německé straně chystá velká operace a britská \"Grand Fleet\" vyplula ještě předtím, než německé ponorky zaujaly své pozice.\n\nOdpoledne 31. května se předsunuté Beattyho bitevní křižníky střetly s předsunutými Hipperovými křižníky ještě předtím, než Němci předpokládali, že k nějakému střetu dojde. Hipper obrátil na jih vstříc Scheerově \"Hochseeflotte\" a Beatty ho následoval. Během následujícího střetu (takzvaný ), kdy pět německých bitevních křižníků čelilo přesile šesti Beattyho bitevních křižníků a čtyř rychlých bitevních lodí kontradmirála Sira Hugh Evan-Thomase, přišel Beatty o dva bitevní křižníky, které po zásahu explodovaly. Když Beatty zpozoroval Scheerovu \"Hochseeflotte\", obrátil zpět na sever, čímž se Evan-Thomasovy bitevní lodě staly zadním vojem ustupující britské formace. Hipper a Scheer pronásledovali ustupující britský předsunutý svaz (takzvaný ), aniž by tušili, že je Beatty vede k Jellicoeově \"Grand Fleet\". Mezi 18:30 a soumrakem (přibližně 20:30) se obě loďstva – celkem na 250 lodí – dvakrát navzájem střetla za světelných podmínek, které zvýhodňovaly Brity (britské lodě mizely v nadcházejícím soumraku, zatímco německé se rýsovaly proti zapadajícímu slunci).\n\nBylo potopeno čtrnáct britských a jedenáct německých lodí s velkými ztrátami na životech. Po západu slunce a během noci se Jellicoe snažil manévrovat tak, aby odřízl Němcům ústup na základnu, přičemž doufal, že druhého dne bude boj pokračovat. Během noci ale Scheer prorazil skrz britské lehké síly, které tvořily zadní voj \"Grand Fleet\" a vrátil se na základnu.\n\nObě strany si nárokovaly vítězství. Britové ztratili více lodí (co do výtlaku téměř dvakrát více, než Němci) a více než dvakrát více námořníků. Britský tisk kritizoval neschopnost \"Grand Fleet\" vybojovat rozhodující bitvu, ale Scheerův plán zničit podstatnou část \"Grand Fleet\" také selhal a i navzdory ztrátám si Britové udrželi na Severním moři převahu. Německé loďstvo svojí přetrvávající existencí nutilo Brity držet vlastní bitevní lodě v Severním moři (koncept tzv. \"fleet in being\"). Bitva také potvrdila německou doktrínu, že \"Hochseeflotte\" se musí vyvarovat přímého střetu s celou \"Grand Fleet\". Koncem roku 1916, po dalších neúspěšných pokusech, jak zvrátit početní převahu Royal Navy, obrátilo císařské loďstvo své úsilí k neomezené ponorkové válce s cílem zničit obchodní loďstvo Dohody a neutrálů, kteří zásobovali Británii. To vedlo v dubnu 1917 ke vstupu USA do války na straně Dohody.\n\nPo vypuknutí první světové války zahájilo britské námořnictvo, toho času největší na světě, námořní blokádu Německa. Německé námořnictvo, i když druhé největší na světě, zůstávalo kromě několika výpadů v přístavech. Jedinou výjimkou byly ponorky, proti nimž v té době neexistovala účinná protizbraň a které působily britskému obchodnímu loďstvu těžké ztráty, a to zejména po zahájení neomezené ponorkové války. Poté, co začaly být důsledky námořní blokády citelné, změnilo německé námořnictvo taktiku. Ostřelováním přístavů se snažilo vylákat část britského loďstva, s nímž by se mohlo utkat a porazit je. Britská flota však na tyto provokace většinou nereagovala.\n\n31. května 1916 v jednu hodinu po půlnoci vyplula německá \"Hochseeflotte\" z Wilhelmshavenu k další „provokační“ akci. Nejprve vyplula průzkumná skupina, které velel viceadmirál Franz von Hipper, který měl k dispozici 5 bitevních křižníků, 4 lehké křižníky a 31 velkých torpédovek. Za ní vyplul viceadmirál Reinhard Scheer s hlavním jádrem \"Hochseeflotte\", které tvořilo 16 bitevních lodí, 6 starých bitevních lodí, 7 lehkých křižníků a 30 velkých torpédovek.\n\nBritové se o akci včas dozvěděli, protože dokázali rozšifrovat německé kódy, a vypluli Němcům naproti. Vpředu plula skupina, která vyrazila z Rosythu a jíž velel viceadmirál Sir David Beatty. Jeho skupina byla složena z 6 bitevních křižníků, 4 rychlých bitevních lodí, 11 lehkých křižníků, 27 torpédoborců a mateřské lodi hydroplánů. Za ní plula hlavní část \"Home Fleet\" pod velením admirála Sira John Jellicoeho, která vyplula ze Scapa Flow a Cromarty Firth. K dispozici měl 24 bitevních lodí, 3 bitevní křižníky, 6 pancéřových křižníků, 15 lehkých křižníků, 51 torpédoborců a minolovku.\n\nOba protivníci tedy byli na moři (Britové vypluli dokonce o čtyři a půl hodiny dříve), ale ani jeden z nich nevěděl, že protivník vyslal na moře celé své loďstvo.\n\nVe 14:20 na sebe obě průzkumné skupiny narazily: britský lehký křižník \"HMS Galatea\" hlásil vizuální kontakt se dvěma — pravděpodobně nepřátelskými — křižníky. Ve skutečnosti šlo o dvě velké torpédovky \"SMS B109\" a \"SMS B110\", které zajišťoval lehký křižník \"SMS Elbing\" a které měly za úkol prověřit neutrální dánský parník \"N.J.Fjord\", který se ocitnul mezi dvěma přibližujícími se loďstvy. Zbytek britské první eskadry lehkých křižníků vyrazil bez rozkazu vpřed, aby podpořil \"HMS Galathea\". Beatty nechal změnit kurz na východní, aby se se svými bitevními křižníky dostal mezi předpokládané hlavní síly protivníka a jejich mateřskou základnu a odřízl jim tak cestu. Vlivem špatné interpretace vlajkového signálu o změně kurzu z vlajkového bitevního křižníku \"HMS Lion \" plula 5. eskadra rychlých bitevních lodí ještě nějaký čas SV-kurzem, takže nakonec plula 10 mil (18,5 km) — místo 5 mil (9,25 km) — za bitevními křižníky viceadmirála Beattyho.\n\nVe 14:28 byla \"HMS Galathea\" poprvé zasažena granátem ze \"SMS Elbing\". \n\nV 15:32 byla Hipperova eskadra německých bitevních křižníků zpozorována z \"HMS Lion\" a ostatních britských bitevních křižníků, plujících za vlajkovou lodí v pořadí: \"HMS Princess Royal\", \"HMS Queen Mary\", \"HMS Tiger\", \"HMS New Zealand\" a \"HMS Indefatigable\" východním kurzem. Beatty nařizuje zvýšit rychlost na 25 uzlů a změnit kurz na JV, aby mohl na nepřítele pálit plnou boční salvou. Doprovodné torpédoborce 13. a 9. flotily byly vyslány dopředu před hlavní formaci.\n\nV německé formaci plul jako první nejmodernější vlajkový \"SMS Lützow\" a za ním \"SMS Derfflinger\", \"SMS Seydlitz\", \"SMS Moltke\" a nejstarší \"SMS Von der Tann\". Hipper plul JJV-kurzem a přetínal tak kurz Beattyho bitevním křižníkům, s tím, že je měl na pravoboku své formace. To přinese v pozdější fázi bitvy výhodu Němcům, protože britské lodě se budou jasně rýsovat oproti zapadajícímu slunci, kdežto německé se začnou halit do tmy. Zároveň tento kurz vedl k hlavním silám viceadmirála Scheera, které se nacházely asi 50 mil (cca 90 km) daleko a mířily do prostoru nastávajícího střetu.\n\nV 15:49 zahájily německé bitevní křižníky admirála Hippera palbu a britské jim záhy odpověděly. Obě kolony teď pluly paralelním kurzem, směrem na JJV ve vzdálenosti asi 14 km od sebe. Německé lodě si rozdělily cíle tak, že každá loď pálila na soupeřovu loď na odpovídající pozici (první na první, druhá na druhou, etc…), kromě posledního \"SMS Von der Tann\", který místo na předposlední \"HMS New Zealand\" střílel na poslední loď Beattyho formace \"HMS Indefatigable\". Na britské straně došlo k dalšímu nedorozumění v komunikaci ohledně rozdělení cílů a tak \"HMS Indefatigable\" střílel na \"SMS Von der Tann\", \"HMS New Zealand\" a \"HMS Tiger\" na \"SMS Moltke\", \"HMS Queen Mary\" na \"SMS Seydlitz\" a \"HMS Princess Royal\" s \"HMS Lion\" na \"SMS Lützow\". Na dvě německé lodě tak střílely dvě dvojice místo jenom jedné a \"SMS Derfflinger\" tak zůstal nepostřelován.\n\nHned v prvních minutách boje byly na britské straně zasaženy \"HMS Lion\" (jednou ze \"SMS Lützow\" v 15:51), \"HMS Tiger\" (dvakrát ze \"SMS Moltke\" v 15:51) a \"HMS Princess Royal\" (dvakrát ze \"SMS Derfflinger\" v 15:53). Na německé straně byl zasažen pouze \"SMS Lützow\" (z \"HMS Princess Royal\" v 15:51). Beatty vydává rozkaz svým torpédoborcům zaútočit torpédy. Obě linie bitevních křižníků se k sobě přiblížily na 11,8 km. V 15:58 se \"HMS Queen Mary\" podařil zásah \"SMS Seydlitz\".\n\nDíky tomu, že Scheer plul západním kurzem, vklínili se Britové mezi něj a německé přístavy. Snad proto, že se již velmi přiblížila noc, nehodlal admirál Jellicoe zbytečně riskovat pronásledování a zvolil taktiku vyčkávání na návrat německého loďstva, který musel zákonitě přijít. Scheer, v tušení,že se Britové budou snažit nadběhnout mu, zvolil riskantní manévr. Otočil svoje loďstvo o 180 stupňů a doufal, že než Britové zareagují, proklouzne jim za zády a bude je moci napadnout ze zálohy, nebo si minimálně otevře cestu k německým břehům. Bohužel pro něj se zmýlil v úsudku o rychlosti britského svazu a započal s manévrem příliš brzy. Díky tomu se po chvíli vynořil přímo před hlavními silami nepřítele. Začala zuřivá přestřelka, při které hlavní roli na straně Britů sehrála 5. eskadra rychlých bitevních lodí admirála Hugh Evan-Thomase. Čtyři bitevní lodi třídy \"Queen Elizabeth\", i přesto, že při záchraně Beattyho zdecimovaného svazu bitevních křižníků tvrdě inkasovaly, držely Němce v šachu. I když to byly v té době nejmocnější lodi světa, rozhodující ránu nepříteli zasadit nemohly. Na to jich bylo příliš málo. Scheera však přinutily opět nasadit pro něj tolik nevýhodný západní kurz. Během předešlé potyčky inkasovaly německé lodi takřka třicetkrát, britské pouze dvakrát. Byl už pozdní večer a rozhodnutí mělo přijít v noci.\nJedinou vážnou ofenzivní akcí bylo prakticky náhodné noční setkání britských torpédoborců s ustupujícími Němci. \n15 britských torpédoborců pod velením komodora Wintoura se v noci okolo 1:40 1. června dostali do boje s hlavními silami ustupujících Němců. Britové vypálili torpéda a snažili se od Němců vzdálit, v nastalém zmatku ale torpédoborec \"Spitfire\" vrazil do přídě německé bitevní lodě \"Nassau\" a vážně ji poškodil. Torpédům pak padli za oběť předdreadnough \"Posen\" a lehký křižník \"Rostock\", při vyhýbání torpédům ještě došlo ke srážce potápějícího se \"Posenu\" s lehkým křižníkem \"Elbing\", který utrpěl vážné poškození. Po zásahu německých bitevních lodí se Britové stáhli, v šarvátce ztratili torpédoborce \"Fortune\", \"Tipperary\", \"Ardent\" a \"Turbulent\", další pak byli těžce poškozeny. Účet za celou bitvou zakončil poškozený pancéřový křižník \"Black Prince\", který se během této noční přestřelky dostal do dráhy německých bitevních lodí, které ho rozstříleli na padrť. \n\nObě strany vyhlásily své vítězství, přestože žádná nedosáhla toho, čeho chtěla. Velitelé obou stran byli vyznamenáni nejvyššími medailemi svých zemí i jejich spojenců.\n\nTaktické vítězství získali Němci, kteří ztratili výrazně méně lodí i námořníků. Daleko lépe také propagandisticky využila bitvu německá strana, která prohlásila svou flotilu za velkého vítěze a \"topila\" ve svých prohlášeních víc plavidel, než ve skutečnosti. Císař Vilém již 5. června provedl prohlídku základny v Wilhelmshavenu a vlajkové lodi admirála Scheera, kterého povýšil na úroveň Hindenburga v pozemním vojsku. K další velké námořní bitvě ale už nedošlo, protože Scheer držel své bitevní lodě většinou v přístavech a když už mělo dojít ke střetu, tak raději ustoupil. Císařské námořní síly vedly až do konce války jen sporadické a omezené operace hladinových sil. K tomu vedlo jednak vědomí materiální převahy královské flotily (od roku 1917 posílené eskadrou amerických bitevních lodí) a jednak panická bázeň císaře Viléma před další velkou bitvou. O to razantněji podporoval jiný způsob boje proti Britům a obnovil strategii neohraničené podmořské války. Ohrožení britských dopravních linek se zmenšilo až po vstupu USA do války a zavedení systému konvojů.\n\nNa britské straně panovalo po bitvě rozčarování z toho, že se jim nepodařilo v rozhodné bitvě zničit německou flotilu. Zejména na viceadmirála Beattyho se snesla sprška výtek pro jeho neuvážená rozhodnutí. A to i přesto, že strategicky uspěla Royal Navy, která ubránila svou vládu na evropských vodách a britská námořní nadvláda tak pokračovala dál až do konce války.\n\n\n\n"}
{"id": "178515", "url": "https://cs.wikipedia.org/wiki?curid=178515", "title": "Prefektura Nagano", "text": "Prefektura Nagano\n\nPrefektura Nagano (: 長野県, \"Nagano-ken\") je jednou ze 47 prefektur Japonska. Nachází se v regionu Čúbu na ostrově Honšú. Hlavním městem je Nagano.\n\nPrefektura má rozlohu 13 585,22 km a k 1. dubnu 2006 měla 2 188 387 obyvatel.\n\nPrefektura Nagano byla dříve známá jako provincie Šinano a během období Sengoku byla rozdělena mezi mnoho místních daimjóů.\n\nHlavní město prefektury Nagano hostilo Zimní olympijské hry 1998, což zajistilo prefektuře velkou mezinárodní publicitu. Rovněž to přispělo k vybudování spojení s Tokiem vlaky Šinkansen.\n\nDevět z dvanácti nejvyšších hor Japonska se nachází v této vnitrozemské prefektuře. Nagano je prefektura s největším počtem sousedních prefektur. Rovněž v ní leží místo s největší vzdáleností od oceánu v Japonsku.\n\nNachází se zde jezero Kizaki, letovisko populární pro své mnohé vodní atrakce.\n\nV prefektuře Nagano je 19 velkých měst (市, ši):\n\n"}
{"id": "178516", "url": "https://cs.wikipedia.org/wiki?curid=178516", "title": "Nepříjemná pravda", "text": "Nepříjemná pravda\n\nNepříjemná pravda (anglicky \"An inconvenient truth\", tj. „nepříjemná pravda“) je americký dokumentární film režiséra Davise Guggenheima z roku 2006. Délka filmu je 94 minut.\n\nFilm je pojat jako přednáška, kterou prezentuje bývalý kandidát na prezidenta USA ve volbách roku 2000, Al Gore. Cílem přednášky i filmu je upozornit na hrozbu globálního oteplování a přesvědčit diváky o potřebě snížit emise skleníkových plynů do atmosféry Země. Minoritně jsou do filmu prokládány střípky z Goreova života a jeho motivace k dosažení širšího ekologického uvědomění o tomto fenoménu u ostatních lidí.\n\nFilm vzbudil veliký zájem a stal se třetím nejnavštěvovanějším dokumentárním filmem USA od roku 1982 podle tržeb. Kritika o něm hovořila jako o jednom z nejdůležitějších dokumentů co do nutnosti jeho zhlédnutí. V únoru 2007 získal filmového Oscara v kategorii nejlepší dokument.\n\nPodle britského soudu je film sice v obecné rovině správný, ale obsahuje devět vědeckých omylů a pokud by měl být promítán dětem ve školách, měla by o něm být vedena kritická diskuse. V roce 2009 vznikl dokument \"Not Evil Just Wrong\", jehož autory jsou Ann McElhinney a Phelim McAleer a který zpochybňuje \"Nepříjemnou pravdu\" tím, že tvrdí, že důkazy o globálním oteplování nejsou přesvědčivé.\n\n"}
{"id": "178517", "url": "https://cs.wikipedia.org/wiki?curid=178517", "title": "Lev Thun-Hohenstein", "text": "Lev Thun-Hohenstein\n\nLeopold Lev z Thun-Hohensteina (\"Hohenštejna\", 7. dubna 1811, Děčín – 17. prosince 1888, Vídeň) byl český šlechtic z rodu Thun-Hohensteinů a český a rakouský politik.\n\nNarodil se jako \"Leopoldus Fridericus Franciscus Josephus Johannes Hermannus\" (je znám pod podobou jména Leopold Leo, v češtině Lev) jako nejmladším ze synů Františka Antonína z Thunu. Jeho sestra Anna Marie byla manželkou lékaře Karla Lumbeho, bratr František Antonín II. byl mecenášem umění a politikem, další bratr Friedrich von Thun und Hohenstein působil coby diplomat a politik. Leopold Lev Thun-Hohenstein byl vychováván předním pedagogem té doby, Rohrweedenem, který založil ústav pro výchovu mladých šlechticů.\n\nStudoval práva na pražské univerzitě a oblíbil si Bolzana. Poté cestoval po Evropě. Navštívil např. Velkou Británii, kde se seznámil s Jamesem Hope-Scottem a ostatními vedoucími představiteli traktariánského hnutí. Byl ovlivněn romantismem a ultramontanismem.\n\n14. října 1847 se oženil s Karolínou hraběnkou Clam-Martinicovou, se kterou neměl žádné děti. 6. dubna 1848 byl jmenován guberniálním prezidentem Českého království. Lev Thun měl skutečnou sympatii k vlastencům a několika jejich vůdcům, rád nazýval češtinu svým přirozeným jazykem. V hloubi duše však pokládal naděje svých přátel za vidiny, jejich požadavky za přehnané a předčasné. O pražském červnovém povstání v roce 1848, kdy byl studenty vězněn v Klementinu, napsal měšťanu Janu Slavíkovi o svém přesvědčení, že hnutí nemělo podklad národnostní, nýbrž politicko revoluční. 17. července 1848 byl z funkce guberniálního prezidenta odvolán a na jeho místo nastoupil Karl von Mecséry.\n\nHrabě Thun-Hohenstein patřil k feudální straně pravice. Byl členem panské sněmovny, čestným členem Akademie věd, čestným doktorem univerzit ve Lvově a ve Štýrském Hradci. Od 22. srpna 1849 byl ministrem kultu a vyučování, zprvu ve vládě Felixe Schwarzenberga, později až do roku 1860 ve vládě Alexandra Bacha. Provedl řadu školských reforem. Zreformoval střední školství a univerzitní studium hlavně podle německého vzoru, povolával do Rakouska profesory z Pruska a vůbec z Německa. Jeho pro České země významným činem bylo založení reálek pro české obyvatelstvo, kde se však zprvu vyučovala většina předmětů německy. \n\nByl jedním z prvních zakladatelů Matice české a roku 1849 byl povolán za člena \"Sboru pro vzdělání řeči a literatury české\" při Matici české. Později se od národnostních snah Čechů vzdálil, k čemuž přispěla jeho účast na rakouském konkordátě roku 1855.\n\nV zemských volbách v roce 1861 byl zvolen do Českého zemského sněmu, kde zastupoval velkostatkářskou kurii. Rezignoval v listopadu 1866.\n\n"}
{"id": "178520", "url": "https://cs.wikipedia.org/wiki?curid=178520", "title": "Alergie", "text": "Alergie\n\nAlergie je přehnaná, nepřiměřená reakce imunitního systému organismu na látky, se kterými se běžně setkáváme v našem prostředí. Je způsobena nesprávnou aktivací protilátek ze skupiny imunoglobulinu E (IgE) vlivem daného alergenu. Spektrum projevů alergických reakcí je velmi široké, od banální rýmy až po anafylaktický šok, který může končit i smrtí.\n\nSlovo „alergie“ vytvořili lékaři Clemens von Pirquet a Béla Schick v roce 1906. Zaznamenali, že někteří pacienti jsou přecitlivělí na běžně neškodné látky, jako jsou prach, pyl nebo některé potraviny. Tento fenomén nazvali alergií podle řeckých slov \"allos\" (jiný nebo změněný stav) a \"ergon\" (práce, reakce, reaktivita). Věda, která zkoumá alergie, se nazývá alergologie.\n\nAlergie je bouřlivá lokální nebo systémová reakce na alergeny. Lokálními symptomy mohou být:\n\nSystémová alergická reakce se nazývá anafylaxe. V závislosti na míře závažnosti může vyvolat kožní reakce, zúžení průdušek, otok, snížení krevního tlaku a dokonce smrt. Takový život ohrožující stav se nazývá anafylaktický šok.\n\nTakzvaná senná rýma je jedním z příkladů běžné slabé alergie – velká část populace trpí symptomy senné rýmy, je-li vystavena působení pylu obsaženému ve vzduchu. Astmatici jsou často alergičtí na prach a roztoče. Kromě alergenů pocházejících z okolního prostředí mohou být alergické reakce vyvolány i některými léky.\n\nAtopie je dědičně založený sklon k alergii, má proto zřetelný rodinný výskyt. Typickými projevy atopie jsou atopický ekzém (atopická dermatitida), pylová alergie (alergická rýma a alergický zánět spojivek) a alergické astma. Atopici mají vrozenou schopnost tvořit ve zvýšeném množství protilátky ve třídě IgE (imunoglobulin E). Tyto IgE protilátky reagují na alergeny zevního prostředí (pyly, plísně, roztoče atd.).\n\nU dítěte, jehož jeden rodič trpí alergií, je riziko vzniku alergického onemocnění 30 %. Jsou-li alergiky oba rodiče, zvyšuje se riziko na 60 %. Může se však stát, že dědičný základ „přeskočí“ jednu generaci.\n\nKonzumace některých potravin v průběhu těhotenství může vést k ekzémům (celer, citrusy, syrové papriky, margarín, rostlinný olej); naopak prevencí může být vysoký příjem zinku, selenu a antioxidantů. Astma, alergie i ekzémy může u dětí spustit i kouření během těhotenství.\n\nPrevencí alergie na prachové roztoče může být i používání bariérové textilie, ať už chemicky ošetřené, textilie se zhustěnou tkaninou nebo nanovlákenné lůžkoviny, které zabraňují pronikání roztočů a alergenů do lůžkovin a jejich kumulaci.\n\nPříznaky rýmy, astmatu, kopřivek, otoků nemusí mít vždy alergický původ. Není tu zřejmá dědičná dispozice, netvoří se ve zvýšené míře protilátky IgE, původ těchto projevů je mimo imunitní systém.\n\nTak jako ve většině evropských zemí existuje pylová informační služba (PIS) vycházející z fenologie, která sleduje obsah pylů, případně jiných biologických objektů v ovzduší, tak i v ČR je možné sledovat výskyt pylů v ovzduší a být informován v týdenních předpovědích e-mailovým pylovým zpravodajem, nebo pomocí SMS. V daném období se zvýšenou koncentrací pylových zrn ve vzduchu je třeba dbát daných doporučení. V pylové sezóně se například v Japonsku používají i respirátory. Koncentrace pylových zrn totiž může dosáhnout v jistých oblastech i desítek tisíc na metr krychlový. Běžná maxima se však pohybují v jednotkách tisíců zrn na metr krychlový.\n\n\n"}
{"id": "178533", "url": "https://cs.wikipedia.org/wiki?curid=178533", "title": "Eurytermní organismy", "text": "Eurytermní organismy\n\nEurytermní organismy jsou ty, které snášejí široký rozsah teplot. Jedná se o většinu organismů, příkladem může být puma americká (\"Puma concolor\"). Opakem eurytermních organismů jsou stenotermní. Termín \"eurytermní\" pochází z řečtiny a byl poprvé použit v roce 1881.\n"}
{"id": "178534", "url": "https://cs.wikipedia.org/wiki?curid=178534", "title": "Klimagram", "text": "Klimagram\n\nKlimagram (též klimadiagram nebo Walterův klimagram) je diagramové vyjádření vztahu průměrných teplot a vlhkosti v určité lokalitě. Klimagramy zachycují průběh průměrných teplot a srážek zprůměrovaných za každý měsíc. Jsou konstruovány na základě meteorologických měření.\n\nKlimagram se skládá ze tří základních os. Na ose x jsou vyneseny měsíce. Pro severní polokouli od ledna do prosince, pro jižní pak od července do června. Jednotlivé úseky jsou stejně dlouhé a označují se kolmými čárkami. Zkratky měsíců se nemusí uvádět. Na ose y, která má počátek v lednu, resp. červenci a stoupá vzhůru se vynesou teploty po 10 °C, pravá svislice pak obsahuje srážky po 20 mm. Průměrná měsíční teplota se následně označí tlustou křivkou a průměrné měsíční srážky tenkou křivkou. Vlevo nahoře je uvedeno jméno města, nebo lokality, ve které se nachází meteorologická stanice a v závorce nadmořská výška v metrech. Vpravo nahoře pak průměrná roční teplota lokality a průměrné množství srážek za rok.\n\nV případě, že máme celý klimagram před sebou, vznikají nám zde 3 druhy prostorů. Černé plochy představují perhumidní období, kdy průměrné srážky přesahují 100 mm. Jeden dílek na pravé straně tak odpovídá 200 mm, tedy v poměru 1 : 10. Svisle šrafované plochy představují humidní období, kdy výpar nepřevyšuje srážky, a tečkované plochy představují aridní období, kdy výpar srážky převyšuje.\n\nNěkteré klimagramy dále ukazují, jak dlouho daná meteorologická stanice provádí měření. To se uvádí do hranaté závorky v rocích pod jméno lokality. Dále mohou zobrazovat nejvyšší a nejnižší teplotu naměřenou na stanici, průměrné teplotní minimum a maximum, období s denními minimy a s průměrnými denními minimy pod 0 °C. Protože osa x leží na úrovni nula stupňů Celsia, stává se, že graf zasahuje částečně i pod tuto osu.\n\nDílky pravé a levé svislice musí být stejně dlouhé. Do klimagramu se vypisují jen nezbytně nutné údaje, které přímo nevyplývají z grafu.\n\n\n"}
{"id": "178535", "url": "https://cs.wikipedia.org/wiki?curid=178535", "title": "Alexandr Plocek", "text": "Alexandr Plocek\n\nAlexandr Plocek (26. února 1914 v Praze – 30. listopadu 1982) byl významný český houslový virtuos a pedagog.\n\nByl žákem Otakara Ševčíka a na Mistrovské škole absolvoval u Jaroslava Kociana (1933). Ve studiích pokračoval poté u profesora Alexaniana v Paříži.\n\nV letech 1937–1942 působil jako koncertní mistr České filharmonie, od roku 1949 byl jejím sólistou. Byl také primáriem významných českých komorních těles Pražského kvarteta a Českého tria a od roku 1951 spolupracoval se souborem Ars rediviva.\n\nV roce 1946 se stal jedním z prvních profesorů pražské Akademie múzických umění, jeho žákem byl např. Josef Suk mladší. Během svých turné v zahraničí (Japonsko, Indie a většina evropských zemí) i jako porotce mezinárodních interpretačních soutěží propagoval zejména českou hudbu 20. století (Bohuslav Martinů, Josef Suk starší, Leoš Janáček).\n\nJeho synem byl botanik Alexander Plocek.\n"}
{"id": "178539", "url": "https://cs.wikipedia.org/wiki?curid=178539", "title": "Megatermní organismy", "text": "Megatermní organismy\n\nMegatermní organismy jsou převážně organismy tropů a subtropů, ale i mírného pásu vyžadující vyšší teploty. Jejich teplotní optimum se pohybuje mezi 20–30 °C (rostliny). Nesnášejí dlouhodobější působení chladnějších teplot.\n\n"}
{"id": "178542", "url": "https://cs.wikipedia.org/wiki?curid=178542", "title": "Mezotermní organismy", "text": "Mezotermní organismy\n\nMezotermní organismy jsou organismy, jejichž teplotní optimum se pohybuje mezi 10–20 °C. Ve vegetačním období nesnášejí dlouhé mrazivé období, ani nadměrné teploty. Jsou to převážně organismy mírného pásu.\n\n"}
{"id": "178543", "url": "https://cs.wikipedia.org/wiki?curid=178543", "title": "Mikrotermní organismy", "text": "Mikrotermní organismy\n\nMikrotermní organismy mají teplotní optimum mezi 5–10 °C. Snášejí nižší teploty a nevyhovují jim teploty vyšší. Jsou to druhy žijící ve studeném pásu, nebo na vrcholcích hor.\n\n"}
{"id": "178545", "url": "https://cs.wikipedia.org/wiki?curid=178545", "title": "Stenotermní organismy", "text": "Stenotermní organismy\n\nStenotermní organismy jsou organismy snášející pouze úzký rozsah teplot.\n\nDělí se na čtyři druhy:\n\n"}
{"id": "178546", "url": "https://cs.wikipedia.org/wiki?curid=178546", "title": "Hydrofyty", "text": "Hydrofyty\n\nHydrofyty jsou vodní rostliny, které mají zpravidla obnovovací pupeny pod vodou. Tím se liší od hygrofytů, což jsou vlhkomilné až mokřadní rostliny, ale ne vyloženě vodní. Některé koření ve dně, ale květy mají nad vodní hladinou a alespoň některé listy splývají na hladině, například rdesno obojživelné (\"Polygonum amphibium\"), rdest vzplývavý (\"Potamogeton natans\") nebo leknín bílý (\"Nymphaea alba\") či stulík žlutý (\"Nuphar lutea\"). Jiné koření ve dně, kvetou nad hladinou, ale jinak jsou zcela ponořené, např. mnohé úzkolisté rdesty jako rdest hřebenitý (\"Potamogeton pectinatus\") nebo šejdračka (\"Zanichellia\"). Další rostliny koření ve dně, jsou celé ponořené a i kvetou pod vodou, např. řečanka (\"Najas\"). Některé druhy volně vzplývají na hladině, ve dně nekoření a kvetou nad hladinou, např. okřehek (\"Lemna\"), závitka (\"Spirodela\") nebo drobnička (\"Wolffia\"). Mezi hydrofyty patří také chaluhy. Zvláštním případem hydrofytů jsou rheofyty.\n\nHydrofyty vytvářejí celá rostlinná společenstva. Často dominuje jeden druh (monoceózy) nebo několik málo druhů, proto bylo vytvořeno množství syntaxonů. V ČR to jsou např. společenstva s dominantními okřehky (\"Lemna\" sp.) a podobnými rostlinami (sv. \"Lemnion minoris\"), s dominancí bublinatek (\"Utricularia\" sp.) (sv. \"Utricularion vulgaris\"), s jinými různými robustnějšími vodními rostlinami (sv. \"Nymphaeion albae\"), s častými širokolistými rdesty (sv. \"Magnopotamion\") a úzkolistými rdesty (sv. \"Parvopotamion\"). Dále to jsou společenstva s lakušníky (\"Batrachium\" sp., sv. \"Batrachion aquatilis\"), s žebratkou bahenní (\"Hottonia palustris\", sv. \"Batrachion aquatilis\", as. \"Hottonietum palustris\"), s hvězdoši (\"Callitriche\" sp., sv. \"Batrachion aquatilis\", as. \"Callitrichetum hermaphroditicae\", \"Callitrichetum cophocarpae\", \"Callitrichetum hamulatae\" aj.). Patří sem i vegetace tekoucích vod (sv. \"Batrachion fluviatilis\"), viz také rheofyty. Dále sem můžeme zařadit vegetaci tůní v rašeliništích (sv. \"Sphagno-Utricularion\"), vegetaci parožnatek (\"Chara\" sp.) a vegetaci šídlatek (\"Isoëtes\" sp., sv. \"Isoëtion palustris\").\n\n"}
{"id": "178547", "url": "https://cs.wikipedia.org/wiki?curid=178547", "title": "Mezofyty", "text": "Mezofyty\n\nMezofyty jsou rostliny vyhledávající mezofilní prostředí, což znamená, ani příliš vlhké jako hygrofyty, ani příliš suché jako xerofyty. Patří sem většina rostlin, např. ovsík vyvýšený (\"Arrhenatherum elatius\"), violka vonná (\"Viola odorata\"), buk lesní (\"Fagus sylvatica\"), zvonek rozkladitý (\"Campanula patula\") a mnoho dalších.\n\nSpolečenstev s dominantními mezofyty je mnoho, z lesů to je např. většina typů květnatých bučin (sv. \"Fagion\"), dubohabřin (sv. \"Carpinion\"), suťových lesů a další. Z nelesních to jsou např. mezofilní ovsíkové louky (sv. \"Arrhenatherion\"), poháňkové pastviny (sv. \"Cynosurion\") aj.\n"}
{"id": "178548", "url": "https://cs.wikipedia.org/wiki?curid=178548", "title": "Psychrofyty", "text": "Psychrofyty\n\nPsychrofyty jsou rostliny žijící na vlhkých, ale chladných stanovištích. Během krátké vegetační sezóny jsou vystaveny působení fyziologického sucha.\n\n"}
{"id": "178549", "url": "https://cs.wikipedia.org/wiki?curid=178549", "title": "Kryofyty", "text": "Kryofyty\n\nKryofyty jsou zvláštním případem psychrofytů. Jsou to rostliny žijící na hranici věčného sněhu. Mají krátké vegetační období, ve kterém jsou vystaveny fyziologickému suchu. Často jsou kryty chlupy, které je chrání před nízkými teplotami.\n"}
{"id": "178550", "url": "https://cs.wikipedia.org/wiki?curid=178550", "title": "Isokratés", "text": "Isokratés\n\nIsokratés (řecky Ισοκράτης, 436 př. n. l. – 338 př. n. l.) byl řecký řečník, teoretik rétoriky a významnou osobností tehdejších Athén. \n\nNarodil se v bohaté athénské rodině, ale během Peloponéských válek přišel o majetek.\n\nByl žákem Gorgiovým a stal se jednou z nejvýznamnějších osobností antické rétoriky. Oceňoval ho např. i Aristotelés a Marcus Tullius Cicero. V roce 390 př. n. l. otevřel v Aténách řečnickou školu. Svůj předmět chápal jako komplexní výchovu občana a politika a nenazýval ho \"rétorika\", nýbrž \"filosofie\". Byl přesvědčen, že výchovný úspěch závisí na třech věcech: (1) přirozeném nadání žáka, (2) výkladu a příkladu učitele, (3) praktickém cvičení. Na rozdíl od Platóna neuznával, že je možné dosáhnout absolutního poznání (\"epistémé\"), a za cíl výchovy proto pokládal umění odůvodnit názor (\"doxa\") a mít vnímavost pro situační vhodnost (\"kairos\"). Úlohu v jeho výchově hrálo zřejmě i studium vzorů mezi politiky z athénských dějin.\n\nZa nejlepší formu státního zřízení viděl monarchii. Také byl velkým obdivovatelem makedonského krále Filippa II. a spatřoval v něm největší šanci na sjednocení Řecka a postavení se svým nepřátelům (Peršanům)\n\nIsokratés rozvedl termíny situační vhodnost (\"kairos\") a vhodnost výrazu (\"prepon\") přejaté od svého učitele Gorgia. Isokratés hraje roli v dějinách vývoje řeckého prozaického stylu. Jeho styl je charakteristický užíváním period a paralelismů a vyhýbáním se hiátu.\n\nDochovalo se 30 Isokratových spisů: 6 soudních řečí, 15 řečí, které nebyly určeny pro soudní spory (výchovné, poradní a oslavné) a 9 dopisů. Isokratés sám nebyl aktivním řečníkem. Své řeči Isokratés veřejně nepřednášel, ale vydával je v písemné formě. Ovlivnil dění v tehdejším světě svými \"Dopisy Filippovi,\" ve kterých mu radil, jak postupovat při dobývání, Řecka, při vedení boje a kralování. Tyto spisy spolu s Xenofónovými díly poskytly makedonskému králi největší inspiraci v jeho jednáních a řídil se jimi až do konce života. Čerpal z nich a vedl se jimi i Alexandr Veliký.\n\n\n\n"}
{"id": "178552", "url": "https://cs.wikipedia.org/wiki?curid=178552", "title": "Rheofyty", "text": "Rheofyty\n\nRheofyty jsou rostliny žijící v tekoucí vodě. Jedná se vlastně o zvláštní případ hydrofytů. Tím, že voda proudí, jsou trvale dobře provzdušňovány. Na druhou stranu musí odolávat působení vodního proudu. Aby nebyly odplaveny, musí být dobře zakořeněny v substrátu a musí mít odolné stonky a listy, aby nedošlo k potrhání. Listy jsou proto často tuhé a úzké, neboť takové proudu lépe odolávají. Příkladem je např. lakušník vzplývavý (\"Batrachium fluitans\"), hvězdoš háčkatý (\"Callitriche hamulata\"), stolístek střídavolistý (\"Myriophyllum alterniflorum\") či rdest uzlinatý (\"Potamogeton nodosus\"). Patří sem i některé vodní mechy, jako např. pramenička obecná (\"Fontinalis antipyretica\"), a četné řasy. Z tropických zástupců sem patří celá čeleď \"Podostemaceae\", největší čeleď striktně vodních rostlin.\n\nVegetace vodních toků patří v ČR do sv. \"Batrachion fluitantis\". V menších potocích se nacházejí z vodní vegetace zpravidla jen řasy a mechy. Vyšší rostliny se přidávají až v říčkách a řekách. Vegetace je dnes ohrožena znečištěním a regulacemi řek.\n"}
{"id": "178554", "url": "https://cs.wikipedia.org/wiki?curid=178554", "title": "Pruská armáda", "text": "Pruská armáda\n\nPruská armáda (německy: \"Königlich Preußische Armee\") byla armáda Pruského království.\n\nFridrich II. Veliký usiloval o zisk Slezska, které bylo dědictvím Marie Terezie. Válka trvala od 1740 do 1742, uzavřena Vratislavským mírem.\n\n1744-1745, ukončena Drážďanským mírem – potvrzen Vratislavský mír.\n\nSedmiletá válka vypukla v roce 1756. Pruský král Fridrich II. Veliký se obával nepřátelské koalice v čele s Rakouskem, kde se Marie Terezie připravovala na válku s Pruskem na získání Slezska, o které přišla v 1. slezské válce. Prusko zaútočilo na Sasko a zemi obsadilo, protože Saská armáda kapitulovala v táboře u Pirny. Roku 1757 vtrhla pruská armáda do Čech a v bitvě u Štěrbohol porazila císařskou armádu vedenou Karlem Lotrinským. Následně pruská armáda okupovala Prahu. Další císařská armáda postupovala pod vedením Leopolda Dauna ku Praze. Fridrich II. Veliký podcenil sílu císařského vojska a utkal se s ním v bitvě u Kolína, tu ovšem Fridrich prohrál a musel vyklidit Prahu a ustoupit z Čech. V listopadu 1757 drtivě zvítězili Prusové vedeni králem Fridrichem II. nad spojenou Říšsko-francouzskou armádou v bitvě u Rossbachu.\n\nNa začátku léta 1758 měla pruská armáda sílu 198 000 vojáků.\n\nViz Bitva u Lovosic, viz Bitva u Domašova.\n\nRoku 1806 došlo k válce mezi Pruskem a Francií. Prusko se domnívalo, že dokáže snadno porazit francouzskou armádu, jenže francouzská armáda měla modernější strategii. Pruská armáda dál používala lineární taktiku. Sebevědomí Prusů utrpělo hned po bitvě u Saeefeldu, kdy padl populární pruský princ Ludvík Ferdinand. Další pohromou byla bitva u Jeny, kde Napoleon porazil část pruské armády. Ovšem v té době došlo k další bitvě, kde francouzský III. sbor porazil pod vedením maršála Davouta pruskou hlavní armádu, u které byl pruský král. Po bitvě došlo k velkému rozkladu pruské armády.\n\nPrusko-rakouská válka vypukla v roce 1866. Rakousko muselo bojovat na dvou frontách proti Prusku a Itálii. Proti Prusku nasadilo Rakousko tzv. Severní armádu, které velel polní zbojmistr Ludwig von Benedek. Po boku Rakouska bojovalo Sasko. Prusko nasadilo proti Rakousku tři armády. 1. armádě velel princ Fridrich Karl, 2. armádu vedl korunní princ Fridrich Vilém a tzv. Labskou armádu vedl generál Herwarth von Bittenfeld. Prusové těžili hlavně z moderní výzbroje. Dne 3. července 1866 došlo k bitvě u Sadové (známé také jako Bitva u Hradce Králové), kdy tzv. Labská armáda útočila na rakousko-saské pozice. Po příchodu 2. pruské armády nastal zlom a rakouští vojáci museli vyklidit klíčové pozice. Po porážce u Sadové se část rakouské armády přesunula k Vídni, aby bránila hlavní město.\n\nVálka začala v roce 1870, vyhlásila ji Francie Prusku. Druhé francouzské císařství procházelo vnitřní krizí a čelní politici se domnívali, že vítězná válka umlčí opozici. Na druhé straně pruský ministerský předseda Bismarck chtěl upevnit pouto mezi jihoněmeckými státy a Pruskem. Domníval se, že společná válka proti Francouzům mu to umožní. Prusko použilo tři armády. 1. armádu vedl generál Karl von Steinmetz, 2. armádu vedl princ Fridrich Karl a 3. armádě velel princ Fridrich Vilém. Pruským náčelníkem generálního štábu byl generál Helmuth von Moltke. Francouzi zaujali obranné postavení. Po průlomu se francouzské armády stáhly. Maršál Bazaine velel Lotrinské armádě, armáda byla obklíčena v pevnosti Mety. Alsaské armádě velel maršál Mac Mahon.\n"}
{"id": "178562", "url": "https://cs.wikipedia.org/wiki?curid=178562", "title": "Doněck", "text": "Doněck\n\nDoněck ( / \"Donec'k\", oficiálně \"Donetsk [d̪oˈn̪ɛt͡sʲk]\"; dříve Olexándrivka, Júzivka, Stálino) — je průmyslové město na východní Ukrajině. Leží ve zvlněné krajině na řece Kalmius, asi 50 km západně od hranic s Ruskem, 100 km severně od Azovského moře. Je centrem samosprávné Doněcké oblasti a celého průmyslového regionu lidově zvaného Donbas. Ve městě dnes žije 913 323 obyvatel. \n\nRoku 1869 vybudoval velšský průmyslník John Hughes na místě dnešního Doněcku metalurgický závod a několik uhelných dolů; vznikla zde osada \"Hughesovka\", – \"Juzovka\". Původně šlo o jedinou severojižní ulici pokračující k nádraží, nazvanou zkrátka „První“ (dnes \"ul. Artema\"); současné centrum vzniklo okolo této ulice na pravoúhlém půdorysu.\n\nNa počátku 20. století měla Juzovka již okolo 50 000 obyvatel; roku 1917 byla povýšena na město a roku 1922 dostala název \"Stalino\" (na počest Josefa Stalina). Tento název však přestal po odhalení kultu osobnosti v Chruščovově éře vyhovovat; dnešní název dostalo město roku 1961 – je odvozen od řeky Severní Doněc (pravého přítoku Donu), která však městem neprotéká.\n\nOd roku 1932 je Doněck oblastním centrem. Po druhé světové válce, kdy bylo město následkem bojů Rudé armády s německým Wehrmachtem silně poničeno, přišel opět rychlý růst. Byly budovány nové uhelné doly, průmyslové závody a sídliště. Roku 1978 dosáhl počet obyvatel 1 milionu. Po rozpadu Sovětského svazu a vzniku samostatné Ukrajiny nastal zprvu kolaps dosavadní řízené ekonomiky a jistý útlum těžby uhlí a průmyslové výroby. Krize se projevila úbytkem počtu obyvatel pod 1 milion a mj. také stále odkládaným zprovozněním první linky doněckého metra. \n\nPo povstání proruských separatistů proti nové ukrajinské vládě v březnu 2014 byl Doněck 7. dubna téhož roku vyhlášen za hlavní město tzv. Doněcké lidové republiky. 11. května bylo uspořádáno tzv. referendum o nezávislosti. O něco později Doněck zasáhly tvrdé boje mezi ukrajinskou armádou a separatisty podporovanými Ruskou federací a později také ruskou armádou. V průběhu bojů bylo postupně mj. úplně zničeno Doněcké mezinárodní letiště, uvedené do provozu v roce 2012.\n\nPodle sčítání v roce 2001 měl ukrajinský Doněck 1 016 000 obyvatel, údaje z roku 2018 uvádějí 913 323. Národnostně těsně převažují Rusové (48,15 %) nad Ukrajinci (46,65 %). Převládajícím jazykem je ruština, a to i u rodilých Ukrajinců, kvůli násilné asimilaci a diskriminaci. Dalšími utlačovanými menšinami jsou Bělorusové, Řekové, Židé, Tataři, Arméni, Ázerbájdžánci a Gruzíni.\n\nDoněck je rozdělen na 9 rajónů, které podléhají Doněcké městské radě (viz mapku).\n\nDoněck je jedním z největších těžebních a průmyslových center Ukrajiny. I po ekonomické krizi 90. let je zde 17 uhelných dolů, 5 velkých slévárenských komplexů, desítky strojírenských a potravinářských závodů.\n\nKromě hlavního nádraží má Doněck 3 další železniční stanice. Hlavní tratě, většinou dvoukolejné a elektrifikované, míří na Slovjansk , Luhansk, Rostov na Donu, Mariupol; dokončuje se rekonstrukce z hlediska osobní dopravy nejvytíženější trati na Dnipro a Kyjev. Doněck je sídlem Doněcké dráhy, jedné z 6 divizí státních drah Ukrzaliznycja.\n\nVe městě bylo v roce 2012 otevřeno moderní mezinárodní letiště Sergeje Prokofjeva, které však bylo v průběhu války na východní Ukrajině zcela zničeno.\n\nDoněck má dvě autobusová nádraží. MHD zajišťují maršrutky, autobusy, trolejbusy a rozsáhlá tramvajová síť. Buduje se první linka metra.\n\nV roce 2001 byla podle rozhodnutí ruské vlády ve strojírenském podniku v ruském městě Iževsk odlita kopie největšího historického děla Cara-pušky, umístěného v Moskevském Kremlu, a darována Ukrajincům do města Doněck, kde stojí před radnicí.\n\n"}
{"id": "178564", "url": "https://cs.wikipedia.org/wiki?curid=178564", "title": "Hygrofyty", "text": "Hygrofyty\n\nHygrofyty (též limnodofyty) jsou rostliny mající některé části ponořené ve vodě nebo žijící na zamokřených půdách. Tím se liší od hydrofytů, což jsou vysloveně vodní rostliny s obnovovacími pupeny pod vodou. K hygrofytům patří například suchopýr (\"Eriophorum\" sp.), rákos (\"Phragmites\" sp.), zblochan (\"Glyceria\" sp.), karbinec evropský (\"Lycopus europaeus\"), vachta trojlistá (\"Menyanthes trifoliata\"), ďáblík bahenní (\"Calla palustris\") a mnoho dalších.\nBahenním rostlinám se pak říká helofyty, např. bahnička jehlovitá (\"Eleocharis acicularis\") nebo ostřice šáchorovitá (\"Carex bohemica\").\n\nHygrofyty a helofyty jsou významně zastoupeny i v některých rostlinných společenstvech. Z lesů to jsou hlavně luhy: měkký luh (as. \"Salicetum albae\"), tvrdý luh (podsv. \"Ulmenion\"), údolní jasanovo-olšový luh (podsv. \"Alnenion glutinoso-incanae\") či také mokřadní olšiny (sv. \"Alnion glutinosae\"); z nelesních společenstev pak např. rákosiny (sv. \"Phragmition communis\"), vegetace vysokých ostřic (sv. \"Magnocaricion elatae\"), pcháčové louky (sv. \"Calthion\") nebo obnažené dno rybníků (sv. \"Eleocharition soloniensis\") a mnohé další.\n"}
{"id": "178566", "url": "https://cs.wikipedia.org/wiki?curid=178566", "title": "Darjeeling", "text": "Darjeeling\n\nDarjeeling (českou transkripcí Dárdžiling) má více významů:\n\n\n"}
{"id": "178567", "url": "https://cs.wikipedia.org/wiki?curid=178567", "title": "Do Somethin'", "text": "Do Somethin'\n\nDo Somethin' \"(Udělej něco)\" je píseň Britney Spears, která vyšla na albu toho nejlepšího .\nRežie tohoto klipu se premiérově uchopila sama Britney, ale na pomoc si přece jen pozvala i někoho zkušenějšího, a to Billieho Woodruffa.\n\nV klipu vystupuje ještě s dalšími tanečnicemi. Britney se v klipu objevuje v nebi, v klubu, u baru ale samozřejmě i za mikrofonem.\nV prosinci 2005 byl tento klip vyhlášen jako nejhorší klip roku, což se Britney stalo už potřetí v kariéře.\n\nMnohem zajímavější dohru zažil videoklip o dva roky později, kdy Britney už naplno žila nezřízeným životem, což se znelíbilo Louisi Vuittonovi, jehož firemní značka je k vidění na automobilu, v němž se Brit a její kamarádky prohání po nebeských stráních. Vysoudil osm set tisíc dolarů a zákaz vysílaní klipu navrch.\n\nAčkoli píseň nebyla oficiálně v USA vydána, dostala se na poslední sté místo v hitparádě Billboard Hot 100. Jinde ve světě tato píseň posbírala skromné úspěchy.\n"}
{"id": "178571", "url": "https://cs.wikipedia.org/wiki?curid=178571", "title": "Vlk rudohnědý", "text": "Vlk rudohnědý\n\nVlk rudohnědý (\"Canis rufus\", také vlk červený nebo vlk červenohnědý) je vzácná psovitá šelma žijící na jihovýchodě Spojených států.\n\nVe volné přírodě vlk rudohnědý vymřel do konce sedmdesátých let 20. století. V roce 1988 započala jeho reintrodukce ze zvířat chovaných v ZOO ve státě Severní Karolína. Reintrodukce byla úspěšná a vznikla populace více než padesáti divoce žijících zvířat.\n\nLoví savce, např. králíky, nutrie a mývaly.\n\nPůvodní areál rozšíření zahrnoval jihovýchod USA, v současnosti žije divoce pouze v Severní Karolíně.\n\n"}
{"id": "178572", "url": "https://cs.wikipedia.org/wiki?curid=178572", "title": "Magnetický ostrov", "text": "Magnetický ostrov\n\nMagnetický ostrov (anglicky Magnetic Island) je australský ostrov v Korálovém moři náležící do oblasti Tropického Queenslandu. Ostrov se nachází v lokalitě Velkého bariérového útesu. Leží 12 km od Townsvillu.\n\nPůvodní obyvatelé ostrov nazývali Yunbenun. Magnetickým ostrovem byl pojmenován roku 1770 kapitánem Jamesem Cookem. V těchto místech se kapitánu Cookovi začala střelka kompasu chovat poněkud zmateně, proto usoudil, že je to díky ostrovu, kolem něhož proplouval.\n\n\nOstrov je tvořen žulovými skalisky a je pokryt eukalyptovými lesy. Severní a východní břehy svírají mělké písečné zálivy, přerušované žulovými výběžky a korálovými útesy, zatím co západní část ostrova je rovnější a na okrajích porostlá mangrovníky. Přibližně polovinu ostrova tvoří národní park.\n\n"}
{"id": "178577", "url": "https://cs.wikipedia.org/wiki?curid=178577", "title": "Srst angorského králíka", "text": "Srst angorského králíka\n\nSrst angorského králíka dává absolutně nejjemnější vlnu (12–17 µm) o délce 12–75 mm, hladkou a velmi lehkou. Vlákno je na povrchu mastné, proto odpuzuje vlhkost, lehce se elektrostaticky nabíjí a udržuje v sobě teplo. Králík pochází pravděpodobně z turecké provincie \"Angora\" (v blízkosti Ankary). \n\nVlákna se z králíků dvakrát za rok vyčesávají a jednou se stříhají. Z každého zvířete se tak získá 700–1000 gramů vlny. Délka vlákna je rozhodující pro kvalitativní zařazení. Nejdražší jsou vlákna delší než 60 mm, protože se mohou pevně smotat ve svazku příze a výrobky z nich nechlupatí a nepelichají, jak se to často stává u kratších vláken. \n\nProdukce a cena vláken značně kolísají. Např. koncem 20. století se uváděl roční prodej ve světě mezi 1000 a 10 000 tunami a ceny se pohybovaly od cca 20 do 50 US$/kg, náklady na chov králíků dosahovaly v západoevropských zemích skoro dvojnásobku světových cen angorské vlny . Z prvních let 21. století je jen známé, že světová roční spotřeba se odhadovala na 2 500 až 3000 tun, prodejní cena 27-35 USD/kg a asi 90 % dodávek pocházelo z Číny.\n\nV Evropě byl v 80. letech minulého století údajně vyvinut druh králíka zvaný \"Ceres\". Toto zvíře dává ročně až 1100 g kvalitní vlny s mimořádně nízkým obsahem hrubých chlupů (z povrchu srsti) a krátkých vláken. Na 300 tunách roční produkce mělo tehdy mít podstatný podíl Československo.\n\nV roce 2014 se např. v Německu chovalo asi 2500 králíků na srst. Vlákna angory se prodávala za cca 20 €/kg, příze na ruční pletení za 12 €/25g. \n\nAngorská vlákna se (na rozdíl od ovčí vlny) nemusí před zpracováním na přízi prát. Z čisté angory se vypřádají mykané a ze směsí s merinovou vlnou nebo polyesterem česané příze. Velmi se osvědčily \"jádrové příze\", ve kterých je jádro z polyesterových vláken opředeno angorou, jemnost příze dosahuje až 7 tex.\n\nPříze z angory jsou velmi vhodné zejména k výrobě spodního prádla pro revmatiky, známé je ale také pletené svrchní oblečení.\n\nVe 20. století byla známá s obchodním označením \"angora\" tkanina ze srsti angorského králíka používaná na dámské šaty a kostýmy. \n\nBritský \"Spolek pro ochranu práv zvířat\" zveřejnil v listopadu 2013 tajně nahrané video o drastických metodách škubání vláken z kůže angorských králíků u čínského chovatele. Ze snímku se nedá odvodit, jestli se jedná o výjimečný případ nebo o běžnou praxi.\n"}
{"id": "178578", "url": "https://cs.wikipedia.org/wiki?curid=178578", "title": "Perfektum", "text": "Perfektum\n\nPerfektum (z latinského \"perfectum\", doslova „dokončené“) je slovesný čas, který v některých jazycích vyjadřuje ukončenost minulého děje. Často vyjadřuje minulý děj, který má nějaký vztah k přítomnosti. Někdy se též nazývá předpřítomný čas. Patří mezi tzv. relativní slovesné časy.\n\nPerfektum se používá např. v latině, románských nebo germánských jazycích.\n\nVe většině slovanských jazyků v minulosti nahradilo všechny ostatní minulé časy (aorist, imperfektum, plusquamperfektum – ty se však zachovaly např. v bulharštině). V současnosti se používá k vyjádření všech minulých dějů a označuje se jako préteritum.\n\nTvoří se pomocí příčestí minulého (l-ového) a přítomných tvarů pomocného slovesa být (\"byl jsem\", \"byl jsi\" atd.).\n\nV západoslovanských jazycích (včetně češtiny) pomocné sloveso ve 3. osobě odpadá; v ruštině odpadá ve všech osobách (např. \"я был\" [ja byl] – byl jsem); v jihoslovanských jazycích je pomocné sloveso ve všech osobách přítomné.\n\nV polštině není pomocné sloveso \"být\" samostatným slovem, ale jeho zkrácené tvary se připojují ke slovesu nebo jinému slovu (např. \"byłem - byl jsem, \"byłeś - byl jsi, byls); v hovorové češtině se podobně připojuje s pouze ve 2. osobě jednotného čísla (\"Kam's koukal?\", \"Udělalas to dobře.\").\n\nPraslovanské perfektum označovalo původně přítomný stav vzniklý následkem ukončeného minulého děje, teprve později se tato konstrukce začala používat i ve funkci slovesného času. Příčestí minulé bylo tedy vlastně krátkým (jmenným) tvarem přídavného jména. Původní význam dnešní konstrukce \"přišel jsem\" tedy zřejmě byl \"(šel jsem a) jsem přišlý\".\n\nV bulharštině se tento čas nazývá \"Минало неопределено време\" (Minulý neohraničený/neurčitý čas) nebo \"Перфект\" a plní funkci předpřítomného času. Jde o složený minulý čas.\nTvoří se pomocí slovesa \"съм\" (být) a slovesa v příčestí minulém (velmi podobné tvary jako v češtině, říká se mu l-ové příčestí). Vyjadřuje děj, který sice proběhl v minulosti, ale jeho působení sahá do přítomnosti. Perfektum zdůrazňuje samotný děj a jeho výsledky, nikoliv dobu průběhu, okolnosti děje a vlastní zkušenosti. \n\nPerfektum slovesa \"пиша\" (=psát)\nPomocné sloveso je ve třetích osobách zachováno. Bez něj by větná konstrukce měla jiný význam (šlo by o formu nepřímé výpovědi).\nBulharština si zachovala původní praslovanský systém minulých časů, kromě perfekta používá aorist, imperfektum a plusquamperfektum.\n\nPerfektum se v germánských jazycích tvoří jako složený čas z pomocného slovesa s významem \"mít\", případně \"být\" (viz Němčina), a příčestí minulého/trpného (supina ve švédštině). Původní germánské jazyky měly pouze 2 časy – přítomný a minulý. Perfektum se vyvinulo jako slovesný čas ve středověku z konstrukcí s významem „(udělal jsem a) mám uděláno“ (angl. \"I have done\").\n\nV angličtině se tvoří pomocí slovesa have (mít) a příčestí minulého/trpného, které u pravidelných sloves přibírá koncovku -ed (stejný tvar jako préteritum):\n\nPoužívá se k vyjádření (nedávno) ukončených dějů, jejichž následky přetrvávají do přítomnosti. V záporných větách vyjadřují naopak děj, který se dosud neuskutečnil. [Zdroj: https://www.helpforenglish.cz/article/2006030602-predpritomny-cas]\n\nPrůběhová forma (specifická pro angličtinu) vyjadřuje děje, které začaly v minulosti a probíhají/přetrvávají i do současnosti. Tvoří se konstrukcí have been + -ing:\n\nPerfektum se v angličtině vyvinulo ve 14. století. Původně se u sloves pohybu tvořilo pomocí slovesa \"be\" (být) jako v němčině, do konce 19. století se však přestalo toto pomocné sloveso používat. Dnes se výhradně používá \"have\".\n\nV němčině se tímto termínem označuje složený čas minulý. V současnosti se rozdíl mezi préteritem a perfektem stírá, ale v hovorové němčině perfektum značně převládá.\n\nNěmecké perfektum se tvoří z pomocného slovesa (sein nebo haben) a příčestí minulého slovesa.\n\nSilná slovesa tvoří perfektum z pomocného slovesa haben, avšak jestliže sloveso vyjadřuje pohyb bývá pomocným slovesem tvar slovesa sein. Dále se příčestí minulé skládá z předpony „ge-“,kořenu slovesa a přípony „-en“. V kořenu slovesa je oproti přítomnému času změna v kmenové samohlásce.\n\n\n\nSlabá slovesa tvoří perfektum z pomocného slovesa haben. Dále příčestí minulé se skládá z předpony „ge-“,kořenu slovesa a přípony „-t či -et“.\n\nPříčestí minulé se v německé větě klade až na konec.\n\n\n\nPokud je to sloveso takové, že má neodlučitelnou předponu, tedy be-, ge-, ent-, emp-, er-, ver-, zer- a v některých případech miss- (např. verstehen, bekommen, entschieden, erzählen, missachten ...), nebo když kmen slovesa končí na -ieren,(např. reparieren, fotografieren...), tak předpona „ge-“ v příčestí minulém není.\n\n\n\nPokud je to sloveso ovšem takové, že má odlučitelnou předponu (např. aufstehen, anfangen, fernsehen, sich vorstellen, ...), tak se předpona „ge-“ v příčestí minulém vkládá mezi odlučitelnou předponu a kořen slovesa.\n\n\nJedním z minulých časů užívaných ve španělštině je Pretérito perfecto compuesto. V češtině bývá označován jako předpřítomný čas.\n\nTvoří se pomocí pomocného slovesa haber + příčestí minulé.\n\nDěje probíhající v časovém úseku, který začal v minulosti a stále trvá. Mluvčí ho nepovažuje za ukončený. \n\"Este año hemos decidido ir al norte de Bohemia.\" – Letos jsme se rozhodli jet do severních Čech\n\n\"Esta semana ha cumplido 28 años.\" – Tento týden mu bylo osmadvacet.\nDěje, které samy nebo svými důsledky zasahují do přítomnosti\n\"Ya he comprado los billetes de autobús.\" – Už jsem koupil lístky na autobus. (Tedy mám je.)\n\n\"Manolo ha cumplido 28 años.\" – Manolo oslavil osmadvacáté narozeniny / Monolovi už je osmadvacet.\n\n"}
{"id": "178579", "url": "https://cs.wikipedia.org/wiki?curid=178579", "title": "Renault Laguna", "text": "Renault Laguna\n\nRenault Laguna byl automobil střední třídy, vyráběný francouzskou automobilkou Renault v letech 1994–2015. V roce 2015 byla Laguna nahrazena novým Renaultem Talisman.\n\nLaguna se začala vyrábět v roce 1994, kdy nahradila tehdejší modelovou řadu \"Renault 21\" vyráběnou od roku 1986. Nejdříve se vyráběla pouze ve verzi \"liftback\", verze \"combi\" přišla na trh v roce 1995. Výroba modelu Laguna znamenala pro automobilku \"Renault\" velký krok kupředu v oblasti kvality a spolehlivosti, často tak diskutovaného témata u její starších modelů. Na základě uvedených zlepšení, byl servisní interval prodloužen na 15.000 km. Laguna nabízela např. 4 elektrická okna, automatickou klimatizaci, výhřev sedadel, mlhovky, el. zrcátka a el. střešní okno.\n\nPo roce 1998 prodělala Laguna facelift. Ten měl v základní výbavě některé prvky, které původní verze nenabízela, jako: čiré překrytí světlometů, mlhovky, boční airbagy, 4 elektrická okna, nové překrytí zadních skupinových světel a hlavně modernizované pohonné agregáty. Navíc přibyly motory 1.6 16v 107 PS, 1.8 16v 120 PS, 1.9 dTi 98PS. Začátkem Listopadu 1998 začala montáž prvního dieselového motoru se systémem common rail – 1.9 dCi 109 PS. Laguna obdržela v crashtestech tři hvezdičky Euro NCAP, ale později ji byla jedna odebrána.\n\nAž do konce výroby první verze Laguny v roce 2000 jich bylo vyrobeno více než 1,5 mil., což umožnilo automobilce dostat se na přední příčku mezi francouzskými automobilovými výrobci.\n\nNa konci roku 2000, po téměř sedmi letech výroby původní verze, se začala vyrábět druhá generace tohoto vozu. Oproti předchozí generaci má lepší motory a lepší výbavu. Na pařížské premiéře byli odborníci nadšeni z vytříbeného vnějšího designu a dobře navrženého i vyrobeného interiéru. V době svého vzniku byla považována za jedno z nejbezpečnějších aut své třídy a byla vůbec prvním autem, které dosáhlo 5 hvězdiček v crashtestu Euro NCAP. Vůz disponuje systémem ABS Teves MK60, osmi airbagy, 308 mm a 274 mm kotoučovými brzdami, ESP a BAS.\n\nLaguna II byla prvním evropským rodinným vozem a druhým evropským vozem vybaveným novým systémem startování bez klíčku pomocí karty, ta zároveň slouží k odemčení vozidla. Je možné si připlatit za variantu, kdy se auto samo odemkne, když vezmete za kliku, nebo naopak zamkne pokud od něj odejdete a až třem různým řidičům se po příchodu do auta samočinně nastaví autorádio, klimatizace a elektricky polohovatelné sedačky. K dalším technickým novinkám patřil například systém kontroly tlaku v pneumatikách, dvouzónová automatická klimatizace a dešťový senzor.\n\nNa rozdíl od předchozí generace, kde existoval speciální sedmimístný model, u této existuje pouze pětimístný. Vůz Renault Laguna II skončil na druhém místě v anketě o titul Evropský Automobil Roku 2002 a vyhrál titul Auto Roku 2002 v Irsku.\n\nLaguna se v březnu 2005 dočkala faceliftu. Firma Renault uvádí, že došlo ke zlepšení bezpečnosti, jízdních vlastností a pohodlí. Od té doby si bylo možné koupit Lagunu také s dvoulitrovým dieselovým motorem s výkonem 174 HP (130 kW), což byl v té době nejsilnější dvoulitrový dieselový motor na světě.\n\nDo druhé generace Laguny se montovaly následující motory:\nV roce 2007 se závodní speciál \"Renault Laguna TRV6\", založený na druhé generaci Laguny, zúčastnil argentinských závodů Top Race V6. Emiliano Spataro tuto soutěž vyhrál, ovšem v polovině sezóny vyměnil vůz za Volkswagen Passat V, takže polovina titulu patří oběma vozům. Vůz se vrátil do soutěže v roce 2010, ovšem vzhledem ke stáří tohoto modelu oproti konkurenci již jeho výsledky nebyly valné.\n\nTřetí generace byla představena na Autosalonu ve Frankfurtu a to v září roku 2007. V říjnu téhož roku byla zahájena výroba. Vůz je postaven na platformě Nissan D, kterou sdílí s vozy Nissan Altima a Nissan Murano. Existuje pětidveřový liftback, pětidveřové kombi a na rozdíl od předchozích generací i třídveřové kupé. Roku 2008 se na internetu objevily ještě fotografie sedanu, ten však nikdy nešel do výroby.\n\nV říjnu 2010 proběhla modernizace, nový model je označován jako „Phase 2“. Vůz dostal např. agresivnější vzhled předního čela. V roce 2013 přichází lehký facelift, kdy byly doplněno LED denní svícení a bylo označováno jako „Phase 3“.\n\n"}
{"id": "178587", "url": "https://cs.wikipedia.org/wiki?curid=178587", "title": "Għar Dalam", "text": "Għar Dalam\n\nJeskyně Għar Dalam (psáno zjednodušeně také Ghar Dalam, česky „Jeskyně temna“), je jeskyně (a současně i museum) na jihovýchodním pobřeží ostrova Malta nedaleko sídliště Birzebbugia. Je známa jako naleziště prehistorických zvířecích koster a (z pozdější doby) keramiky prvních obyvatel ostrova. Nález těchto keramických zbytků na tomto místě dal pak i jméno celé historické periodě Għar Dalam, která trvala přibližně od roku 5200/5000 př. n. l. do 4500 př. n. l. Některé prameny řadí tuto keramiku k nejstarším stylům ve středozemí vůbec a považují ji za lokální variantu vůbec nejstarší keramiky středomořského prostoru.\n\nJeskyně, která byla prozkoumána již koncem 19. století, jde do hloubky asi 144 metrů (podle některých pramenů i dosti hlouběji) a obsahuje několik vrstev usazenin s nálezy. V nejstarších vrstvách byly nalezeny kosti dávno vyhynulých druhů jako trpasličí slon, hroch a další, o jejichž stáří existují různé, částečně si odporující údaje (stáří je odhadováno na 180 000 až 500 000 let). Další vrstvy obsahují pozůstatky zvířat jako jelen a medvěd, jejichž stáří se odkaduje přibližně na 18 000 let. Nejmladší vrstva obsahuje vůbec první důkazy o lidských sídlištích ma ostrově z doby přibližně 5000 př. n. l (keramika a další objekty).\n\nSystematicky a vědecky byla jeskyně poprvé prozkoumána roku 1885, zpřístupněna publiku byla však až roku 1933; během druhé světové války byla používána jako protiletecký kryt. Roku 1980 došlo k nenapravitelné ztrátě, když ze sousedícího muzea byly odcizeny různé objekty sbírky, mimo jiné i čtyři kly miniaturního slona a dětská lebka z neolitika.\n\n\n"}
{"id": "178590", "url": "https://cs.wikipedia.org/wiki?curid=178590", "title": "Bâlea", "text": "Bâlea\n\nBâlea ( ) je jezero ledovcového původu v Rumunsku. Nachází se v župě Sibiu (na hranici s župou Argeș) v pohoří Fagaraš, v sedle, jímž prochází transkarpatská silnice 7C, západně od hory Moldoveanu a východně od hory Negoiu, a leží v nadmořské výšce 2 034 m. Jeho rozloha činí 4,65 ha, jeho maximální hloubka je 11 m.\n\nZ jezera odtéká řeka Bâlea, přítok řeky Cârțișoara, jež ústí do Oltu.\n\nU jezera stojí dvě chaty s celoročním provozem, meteorologická stanice a dům horské služby (Salvamont). V létě je jezero přístupné po silnici, od chaty Bâlea Cascadă k němu vede visutá lanovka.\n\nV roce 2006 byl u jezera vystavěn první ledový hotel ve východní Evropě.\n\n"}
{"id": "178594", "url": "https://cs.wikipedia.org/wiki?curid=178594", "title": "Prefektura Jamanaši", "text": "Prefektura Jamanaši\n\nPrefektura Jamanaši (: 山梨県, \"Jamanaši-ken\") je jednou ze 47 prefektur Japonska. Nachází se v regionu Čúbu na ostrově Honšú. Hlavním městem je Kófu.\n\nPrefektura má rozlohu 4 465,37 km² a k 1. říjnu 2005 měla 884 531 obyvatel.\n\nPrefektura Jamanaši byla dříve známá jako provincie Kai (甲斐) a během období Sengoku byla domovskou provincií Šingena Takedy (信玄 武田).\n\nPrefektura Jamanaši sousedí s prefekturami Tokio, Kanagawa, Saitama, Šizuoka a Nagano. Jamanaši je vnitrozemská prefektura obklopená horami s úzkým centrálním údolím. Hora Fudži (富士) tvoří část její jižní hranice.\n\nV prefektuře Jamanaši je 13 velkých měst (市, ši):\nZnačná část románu \"Kafka na pobřeží\" od Harukiho Murakami se odehrává v prefektuře Jamanaši.\n\nV prefektuře žije asi 15 000 Brazilců.\n\n"}
{"id": "178596", "url": "https://cs.wikipedia.org/wiki?curid=178596", "title": "István Örkény", "text": "István Örkény\n\nIstván Örkény (5. dubna 1912, Budapešť, Maďarsko – 24. června 1979, tamtéž) byl maďarský dramatik a prozaik. Jeho hry se vyznačují satirickým pohledem na společenské problémy a groteskním ztvárněním jednotlivých příběhů.\n\nNarodil se v rodině lékárníka a po ukončení školy začal studovat na vysoké škole chemii. Poté mění své rozhodnutí a věnuje se farmacii, kterou ukončuje v roce 1934 a vydává se na cesty po západní Evropě. Vrací se domů a dokončuje i studia chemie.\n\n<nowiki> </nowiki>Jeho první kniha krátkých příběhů (\"Tanec oceánu\") vyšla v roce 1941. V roce 1942 je poslán na východní frontu, coby žid v pomocné pracovní jednotce, je zajat a odveden do lágru nedaleko Moskvy, kde napsal mimo jiné i hru \"Voroněž\". V roce 1946 se vrací konečně domů do Budapešti. Po revoluci v roce 1956 nesmí až do roku 1960 publikovat.\n\nVelmi populárním se stal, mimo jiné, díky svým krátkým povídkám groteskně-absurdní povahy, které vyšly v několika menších svazcích, například \"Minutové povídky\" (Egyperces novellák).\n\nV roce 2004 po něm bylo pojmenováno jedno z divadel v Budapešti (bývalé Malé Madáchovo divadlo, maďarsky: Kiss Madách Színház).\n\n\n"}
{"id": "178614", "url": "https://cs.wikipedia.org/wiki?curid=178614", "title": "STS-51-L", "text": "STS-51-L\n\nSTS-51-L byla poslední mise raketoplánu Challenger. Cílem mise bylo vypuštění komunikační družice TDRS-B, astronomické pozorování a experimenty. Raketoplán 73 sekund po startu explodoval a nikdo ze sedmičlenné posádky nepřežil. Spolu s havárií raketoplánu Columbia jde o nejtragičtější vesmírnou misi, při obou zahynulo sedm lidí.\n\nHlavním cílem mise bylo vypuštění telekomunikační družice TDRS-B, ke kterému mělo dojít přibližně 6 hodin po startu. Komunikační družice ale neměla být jediným nákladem vypuštěným do vesmíru. V nákladovém prostoru se nacházela taktéž družice Spartan/Halley, kterou měl raketoplán druhý den letu vypustit a 5. den letu zachytit a uložit zpět do nákladového prostoru. Kromě toho měla posádka pozorovat a fotografovat Halleyovu kometu a vykonat mikrogravitační experimenty. V náplni letu byly také experimenty, které připravili studenti vysokých škol a univerzit z celých Spojených států amerických. Návrat na Zemi se předpokládal začátkem sedmého dne letu tj. 6 dní a 34 minut po startu.\n\nV rámci programu Učitel vesmíru, který vyhlásil prezident Ronald Reagan 27. srpna 1984 se na palubu raketoplánu dostala i učitelka Christa McAuliffeová. Měla své žáky vyučovat přímo z oběžné dráhy prostřednictvím televizního přenosu. Byla označována jako „první cestující do vesmíru“ a její přítomnost na palubě budila mimořádnou pozornost. Byla vybrána z více jak 11 000 zájemců. Poté se výběr zúžil na 114 zájemců, z kterých vybralo ředitelství NASA 10 finalistů – 6 žen a 4 muže. 22. července 1985 oznámilo ředitelství NASA ve Washingtonu, že do vesmíru poletí Christa McAuliffeová a její náhradou měla být Barbara Morganová. Funkce Christy McAuliffeové jako člena posádky dostala nové označení – účastník kosmického letu (SFP – \"\").\n\n\nPříprava raketoplánu Challenger na misi začala, jako obyčejně, v hangáru OPF na Floridě. Na Floridu se družicový stupeň raketoplánu dostal prostřednictvím transportního letadla Boeing-747SCA z Kalifornie, kde uskutečnil svoje poslední přistání. V hangáru do nákladového prostoru raketoplánu vložili laboratoř Spacelab-D1 a speciální úchytnou konstrukci na družici TDRS-B. Na orbiteru byly vyměněny motory SSME a RCS. 16. prosince 1985 byla Challenger přemístěný do montážní haly VAB. Tam k orbiteru připojili hlavní palivovou nádrž ET a pomocné motory SRB. Z haly putovala startovací sestava na rampu 39-B. Začátkem ledna do nákladového prostoru vložili družice TDRS-B a Spartan/Halley. První datum startu bylo stanoveno na 22. ledna 1986.\n\nK prvnímu odkladu startu došlo z toho důvodu, že předcházející mise STS-61-C měla časový skluz. Start Challengeru byl tedy přeložen na 25. ledna. V ten den se však nemohlo startovat z důvodu špatného počasí v místě nouzového přistání. Další pokus o start proběhl 27. ledna, ale opět došlo k odvolání startu. Tentokrát pro technickou závadu. Start byl přeložený o jeden den na 28. ledna. I v tento den došlo k odkladu, ale pouze o dvě hodiny. Příčinou byla porucha počítače.\n\nV ten den bylo na mysu Canaveral velmi chladné počasí. Teploty byly, na floridské poměry, velmi nízké, naměřili −4 °C.\n\nKontrola před startem neukázala žádné vážné závady. Někteří pracovníci firmy Thiokol upozorňovali na to, že pokles teploty může ovlivnit pružnost a spolehlivost teflonového těsnění motorů SRB. Někteří inženýři proti startu dokonce protestovali a upozorňovali, že nízká teplota může zavinit nepružnost těsnění. Z tohoto důvodu se před startem odehrála dvouhodinová tisková konference. Tlak termínů byl však příliš silný. Kvůli odkladu předcházející mise se posunul i pevný termín startu Challengeru, který byl později několikrát změněný. Další raketoplán Columbia musel bezpodmínečně odstartovat už 6. března, takže v tomto natěsnaném programu byly další odklady velmi nežádoucí. Ředitel NASA Jesse Moore prohlásil, že představitelé NASA i jejich dodavatelé považují podmínky za přijatelné. Nikdo z vedení firmy Morton Thiokol nemohl předložit vedení NASA dostatečně přesvědčivý argument o tom, že start je potřeba bezpodmínečně odložit.\n\nRaketoplán odstartoval na svoji poslední cestu 28. ledna 1986 v 11:38 místního času. Na pilotní palubě seděl vlevo ve velitelském křesle Francis Scobee, vpravo od něho pilot Michael Smith. Za ním v druhé řadě seděl Ellison Onizuka, vpravo od něho (mezi piloty v druhé řadě) byla Judith Resniková. V obytné části byli další tři astronauti: uprostřed Gregory Jarvis, po pravé ruce Christa McAuliffeová a vlevo Ronald McNair.\n\nJak se později ukázalo, už krátce po startu zaznamenaly sledovací kamery něco, co nebylo úplně v pořádku. Jednalo se o malý obláček černého dýmu (viz obrázek vpravo) z netěsnosti, která se objevila v čase +0,445 sekund. Nacházel se zhruba v oblasti spodního spoje pravého motoru SRB s nádrží ET. Podle počítačových simulací v tomto místě došlo k největšímu proudění vzduchu a tím pádem i k největšímu poklesu teploty na povrchu raketoplánu. Netěsnost způsobila ztrátu pružnosti gumových kroužků mezi jednotlivými segmenty motoru. Do takto vzniklé štěrbiny vnikly spaliny a začaly přepalovat gumové těsnění a vnější kryt motoru. Tento dým sledovaly kamery až do 12. sekundy letu, kdy se škvíra působením aerodynamických sil sama na chvíli utěsnila.\n\nV čase T-0 se Challenger vznesl k obloze z odpalovací rampy 39-B. Tímto startem se začala v pořadí 25. mise amerického raketoplánu a 10. let družicového stupně Challenger. V okamžiku startu Resniková nadšeně zakřičela: \"Skvělé!\". Vzápětí se přidal i velitel Scobee: \"Jdeme na to!\". Nikdo na palubě a ani v řídícím středisku neměl ani nejmenší podezření, že by mohly být vážné problémy.\n\nTéměř celou první minutu probíhal let relativně normálně, i když i v této fázi byly později nalezeny známky blížícího se neštěstí. Následuje přehled událostí od opuštění startovací rampy až do okamžiku katastrofy.\n\n\nV tuto chvíli ještě nikdo netušil blížící se katastrofu. Plamen unikajícího vodíku však pomalu přepaloval spodní spoj mezi hlavní nádrží a pomocným motorem. V nádrži přestal narůstat tlak. Poslední okamžiky letu vypadaly takto:\n\n\nAsi 3 sekundy před destrukcí hlásil velitel Scobee: \"Všechno v pořádku, jedeme na plný plyn!\". Posledním zvukovým spojením s kabinou byl v čase T + 73 sekund výkřik pilota Smitha. Telemetrie na všech 518 obrazovkách v řídícím středisku se zastavila a na monitorech se objevilo písmeno \"S\" znamenající statický, neměnný stav. Vyděšení očití svědkové viděli, jak se raketoplán proměnil v ohnivou kouli, od které se postupně oddělovaly úlomky, zanechávajíce za sebou proudy spalin.\n\nOficiální hlasatel Steve Nesbitt komentoval: \"Letoví kontroloři velmi starostlivě sledují situaci.\". O chvíli později prohlásil: \"Zřejmě došlo k vážnému selhání...\". Nakonec tichým hlasem dodal: \"Nemáme žádné spojení.\".\n\nMotory SRB však havárii přežily a ačkoliv poškozené, nadále pokračovaly v letu. Levý motor poté náhle změnil směr a zamířil k pobřeží Floridy. Z důvodu obav, že dopadne do obydlených oblastí, bezpečnostní důstojník vydal povel k jeho autodestrukci. Protože však přijímače destrukčních signálů na obou SRB pracují na stejné frekvenci, došlo v čase T + 110 sekund ke zničení obou motorů. Tato událost později zkomplikovala vyšetřování příčin havárie.\n\nMezi davy diváků a v řídícím středisku nastal zmatek. S destrukcí raketoplánu nikdo nepočítal a nebyly vypracovány žádné nouzové scénáře pro takovéto situace. Technici před obrazovkami v řídícím středisku doufali, že se Challenger vynoří z oblaku dýmu a pokusí se o nouzové přistání. Avšak od Challengeru nepřicházely žádné telemetrické údaje a na kanále zvukového spojení panovalo ticho. Přesto se k místům dopadu trosek vydaly záchranné oddíly v helikoptérách. V průběhu několika minut dali velitelé okolních vojenských základen svá letadla plně k dispozici. Připravené k vyplutí byly i některé lodě pobřežní stráže a též lodě Liberty a Freedom, které původně měly vylovit motory SRB z moře po jejich normálním dopadu zpět na hladinu.\n\nVšechny záchranné práce však musely počkat do té doby, dokud nedopadnou všechny trosky. Některé trosky byly vymrštěny až do stratosféry a jejich pád na zem trval až 56 minut. Radiostanice nepřetržitě monitorovaly místo předpokládaného dopadu trosek, aby zaregistrovaly případné nouzové volání. Snaha množství lidí o záchranu posádky byla však marná. Na rychle svolané tiskové konferenci Jesse Moore vyhlásil: „Podle předběžných zpráv, které mám od záchranných oddílů vyslaných na místa předpokládaného dopadu Challengeru, nejsou žádné náznaky toho, že by někdo z posádky přežil.“.\n\nCelkem 28 lodí a 13 letadel prozkoumalo v průběhu prvních 8 dní po katastrofě více jak 200 000 km mořské hladiny a vylovily více jak 12 tun úlomků raketoplánu. Kromě jiného například části směrovky, motorové sekce a dveří do nákladového prostoru. Kabinu pro posádku, která pravděpodobně po destrukci orbiteru zůstala vcelku, se však zatím nepodařilo najít. Některé trosky vyplavaly na pobřeží, kde je sbírali dobrovolníci. Zpočátku se pátralo v okolí Cape Canaveral v úseku od města Cocoa Beach na jihu až po Daytona Beach na severu. Postupně se pátrání přesouvalo čím dál více na sever (kvůli mořským proudům). Až po týdnu se do pátrání zapojilo šest ponorek typu Scorpio, Sprint a Recon 4. Trosky se shromažďovaly v několika prázdných hangárech montážních hal přímo na Cape Canaveral. 19. února NASA oznámila, že jedna z lodí objevila v sedmnáctimetrové hloubce trosky pravého motoru SRB. Ten byl už od začátku označený jako pravděpodobný hlavní viník nehody.\n\nPrvní stopou po tělesných pozůstatcích posádky byl vyplavený kus modré ponožky se stopami tkání. Kabina pro posádku však byla nalezena až po více jak měsíci, 7. března. Ležela na dně oceánu v třicetimetrové hloubce. Okamžitě byla vyzdvižena na palubu záchranného plavidla. Ve vraku kabiny byly nalezeny tělesné pozůstatky členů posádky. Tato oblast byla naposledy přezkoumána 12. dubna. Dvoutunová část pravého motoru SRB, která definitivně potvrdila teorii přehoření spoje mezi segmenty, byla z Atlantského oceánu vytažena 13. dubna. Pátrání po troskách byla ukončena zhruba po třech měsících. Za tu dobu se podařilo najít 45 % konstrukce orbiteru, téměř třetinu hlavní palivové nádrže a 50 % trosek motorů SRB.\n\nUž několik minut po havárii se objevily první spekulace a dohady o tom, co mohlo být příčinou výbuchu. Mezi první hypotézy patřily atentát, sabotáž nebo teroristický útok. Další dohady hovořily o aktivaci autodestrukčního systému hlavní nádrže (autodestrukční systém SRB motorů nemohl být příčinou, protože byl aktivován až bezpečnostním důstojníkem). Tato teorie byla zamítnuta poté, co se podařilo vylovit z moře nepoškozený autodestrukční systém nádrže ET.\n\nNASA ustanovila krátce po havárii vyšetřovací komisi, která však byla rozpuštěna krátce poté, co prezident Ronald Reagan 3. února jmenoval nezávislou komisi, které se začalo říkat \"prezidentská\" nebo též \"Rogersova komise\". Tato komise měla plnou pravomoc využít všech prostředků na zjištění příčin havárie. Vyšetřovací komise oficiálně zahájila práci 6. února 1986.\n\nČleny vyšetřovací komise byli:\n\n\nUž tři dny po havárii bylo známo, že několik sekund po startu se na motoru SRB objevil černý obláček dýmu. Další vyšetřování se opíralo o počítačové údaje, filmové záběry a úlomky zničeného raketoplánu.\n\nVyšetřovací komise dospěla k závěru, že příčinou havárie bylo selhání pryžového těsnění na jedné z pomocných raket (SRB). Stupeň SRB byl totiž dodáván na kosmodrom ve čtyřech segmentech a sestavován na místě. Segmenty byly spojeny ocelovými čepy, mezery utěsněny dvěma kroužky z perfluorovaného kaučuku a speciálním tmelem na bázi chromanu zinečnatého plněného práškovým azbestem. V průběhu dopravy raketoplánu na kosmodrom došlo k mírnému poškození kritického segmentu pravého motoru SRB. Ten byl mírně zdeformovaný a od přesně kruhového tvaru vykazoval odchylku až 15 milimetrů. Jeho tvar byl upravený hydraulickým lisem bez jakéhokoliv dalšího prověřování. Nepodařilo se dokázat podíl tohoto zásahu na nehodě, ale podle všeho tu mohlo dojít k prvotnímu poškození, které potom dovršilo mimořádně chladné počasí. V noci před startem klesla teplota až na -17 °C, kroužky proto ztratily pružnost a netěsnily. Plamen vycházející z místa netěsnosti upálil spoj mezi motorem SRB a externí nádrží (ET), přičemž uvolněný motor SRB narazil do ET, prorazil ji a způsobil výbuch uvolněných plynů.\n\nVyšetřovací komise dodala prezidentovi USA závěrečnou zprávu 9. června 1986.\n\nSamotná kabina pro posádku sice překonala explozi orbiteru, ale pravděpodobně byla porušena její hermetičnost. Bezprostředně po oddělení kabiny od orbiteru v ní dosáhlo vertikální přetížení hodnotu 12 až 20 g, ale už po dvou sekundách kleslo na 2 až 4 g, což je pro lidský organismus snesitelné. Členové posádky, kteří byli v tomto okamžiku naživu a pravděpodobně i při vědomí museli použít kyslíkové masky. Posádku zabil zřejmě až dopad kabiny na mořskou hladinu o dvě minuty a čtyřicetpět sekund po explozi rychlostí 334 km/h. Hladiny se dotkla nejprve levým předním rohem špičky. Dopad rychlostí 334 km/h způsobil, že kabina byla vystavena obrovskému přetížení odhadujícím se podle odborníků až na 200 g, neboť za těchto podmínek se vodní hladina chová jako pevný beton.\n\nPřesto se větší část její konstrukce zachovala vcelku. Členy posádky nechránily žádné skafandry a z tohoto důvodu oficiální stanovisko NASA znělo: „Posádka pravděpodobně, ne však celkem jistě, ztratila vědomí v průběhu několika sekund po rozpadu raketoplánu a to v důsledku změny atmosférického tlaku uvnitř těžce poškozené kabiny.“. První důkaz, který velmi zpochybnil toto tvrzení, se objevil po prozkoumání trosek kabiny. Na dně oceánu se našly 4 dýchací přístroje, přičemž 3 z nich byly použité. U dvou z nich odborníci dokonce zjistili množství spotřebovaného vzduchu, které bylo 70 až 90% celkových zásob. Toto množství odpovídalo asi 4 až 5 minutám pokojného dýchání, ale protože kabina tak dlouho ani nepadala, je pravděpodobnější, že astronauti v důsledku strachu dýchali rychle a prudce a museli být při vědomí. Množství vzduchu spotřebovaného z přístrojů odpovídalo množství vzduchu vydýchaného za krajně vypjatých podmínek v průběhu 2 a půl minut. Taktéž bývalý astronaut a lékař Joseph Kerwin konstatoval: „Jsem přesvědčený, že přinejmenším velitelovi Scobeemu a pilotovi Smithovi bylo jasné, v jaké beznadějné situaci se nacházejí.“. Rodina Michaela Smitha požadovala od NASA odškodné ve výši 15 miliónů dolarů, vedení NASA se však nakonec s pozůstalými dohodlo mimosoudní cestou.\n\nMise STS-51-L však nebyla první mise, při které se ukázala nespolehlivost motorů SRB. Už při misi Discovery STS-51C došlo k vážnému poškození dvou těsnění mezi segmenty. Další vážná porucha nastala při letu Challengeru STS-51B. Tehdy se porušilo první těsnění a z poškozeného místa začaly šlehat plameny, ale všechny směrem od raketoplánu, a proto nedošlo k dalšímu poškození. I na základě těchto faktů se ještě dávno před katastrofou Challengeru objevila první varování.\n\n„Dospěli jsme k závěru, že pokud první těsnění neplní svoji funkci, může selhat i to druhé.“ Toto napsal v roce 1985 jeden z odborníků na motory SRB, Irwing Davids, vedoucímu letových operací Moorovi. Firma Morton Thiokol poté pod tlakem znepokojivých analýz navrhla NASA, že zahájí výrobu nového typu těsnění. Díky zdržením a váháním ze strany NASA však první zkoušky nové varianty motoru měly začít až v roce 1986 a do ostrého provozu se měly dostat nejdříve v roce 1987. Mezitím však nebyly vykonány žádné zvláštní bezpečnostní opatření pro zvýšení spolehlivosti těsnění.\n\nHavárie raketoplánu Challenger otřásla celým světem. Raketoplán byl do té doby podle mnohých novinářů symbolem amerického snu a dokonalosti. Přesně rok po havárii se na Floridě na symbolických 73 sekund zastavil život a před všemi veřejnými budovami byly vztyčeny černé vlajky.\n\nNASA okamžitě zastavila lety všech raketoplánů na dva a půl roku. Podobné pozastavení letů, též na dva a půl roku, nastalo i po havárii raketoplánu Columbia. 6. března jmenoval prezident Reagan na místo generálního ředitele NASA dr. Jamse C. Fletchera, který už řídil v této funkci NASA v letech 1971 až 1977. 2. dubna byl na vlastní žádost propuštěn vedoucí startovacích příprav raketoplánů S. Reinartz, pravděpodobně z důvodů havárie raketoplánu Challenger. Před vyšetřovací komisí přiznal, že věděl o odmítavém stanovisku techniků firmy Morton Thiokol ke startu za nízkých teplot, ale neinformoval o tom nadřízené složky NASA.\n\nSystém kosmického raketoplánu doznal více jak 400 změn, dalších 15 změn se týkalo startovacích komplexů a byla zpřísněna bezpečnostní opatření při přípravě a letu raketoplánů. Pomocné motory SRB, které byly příčinou nehody, prošly 155 změnami. Nejvýraznější z nich bylo to, že mezi segmenty motorů se namísto dvou těsnicích kroužků začaly používat tři. Objevily se též návrhy na úplně novou konstrukci motorů či dokonce na úplně nové pomocné motory, ale z finančních důvodů byly tyto návrhy zamítnuty a zůstalo při motorech SRB. Došlo též k dalším opatřením, která se nehody přímo netýkala. Šlo například o používání lehkých oranžových skafandrů pro posádku při startu nebo návrat k původnímu značení letů raketoplánů jednoduchým číslem, které označuje pořadí v jakém jsou mise schválené. Raketoplány získaly boční nouzový východ, astronauti byli vybaveni padáky a byla vyvinuta nová záchranná pomůcka – teleskopická tyč. 15. srpna 1988 byla schválena stavba náhrady za zničený Challenger – raketoplán Endeavour. Prvním letem, který následoval po tragédii, byl 29. září 1988 let raketoplánu Discovery STS-26.\n\nVšichni členové posádky jsou pohřbeni na Arlingtonském národním hřbitově v sekci 46.\n\n2. dubna 1986 oznámila NASA a Astronauts Memorial Foundation plán na postavení památníku v prostorách KSC na Cape Canaveral, který byl připomínal všechny astronauty, kteří zahynuli při výcviku a kosmických letech. Kromě posádky Challengeru to byli Grissom, White, Chafee, Bassett, See, Freeman, Williams a Givens. NASA poskytla pozemek, AMF financovala návrh, stavbu a v budoucnosti údržbu. Jménem Ellisona Onizuky byla pojmenována letecká základna v Kalifornii, Onizuka AFB. Do washingtonského Kapitolu byl umístěn skupinový portrét posádky Challengeru. Jmény všech členů posádky bylo pojmenováno též 7 planetek. Jedná se o planetky 3350 Scobee, 3351 Smith, 3352 McAuliffe, 3353 Jarvis, 3354 McNair, 3355 Onizuka a 3356 Resnik.\n\n\n"}
{"id": "178645", "url": "https://cs.wikipedia.org/wiki?curid=178645", "title": "Radešov (Rejštejn)", "text": "Radešov (Rejštejn)\n\nRadešov je malá vesnice, místní část města Rejštejn, nalézající se od něj asi 3 km severně po proudu řeky Otavy. V roce 2006 zde stálo 16 domů. V roce 2011 zde trvale žilo osmnáct obyvatel.\n\nPrvní písemná zmínka o vesnici pochází z roku 1572.\n\n"}
{"id": "178651", "url": "https://cs.wikipedia.org/wiki?curid=178651", "title": "Kostel svatého Mořice (Annín)", "text": "Kostel svatého Mořice (Annín)\n\nŘímskokatolický kostel svatého Mořice se nalézá na kopci Mouřenec, 0,5 km jihozápadně od Annína (části obce Dlouhá Ves) v okrese Klatovy.\n\nKostel byl založen jako pozdně románský mezi lety 1220–1230, s pozdějšími gotickými a barokními úpravami. Svojí datací je v dané části Šumavy nejstarším kostelem vůbec. Tvrzení, že prvenství ve stáří patří kostelu sv. Petra a Pavla v Albrechticích u Sušice je zcela mylné (vysvěcení onoho kostela v roce 1179 se váže k dřevěné budově, nikoliv kamenné, která tam stojí dnes a je prokazatelně postavena o něco déle, cca století poté). Zasvěcení svatému Mořici naznačuje, že tento kostel souvisí s bavorským benediktinským klášterem v Niederaltaichu, jehož působnost je v okolí Sušice doložena ve čtyřicátých letech 13. století. První písemná zmínka o kostele pochází z roku 1360, jak napovídají konfirmační dokumenty. V 15. století byl kostel goticky přestavěn a rozšířen, stavební úpravy však probíhaly také ve druhé polovině 13. století či ve století 14.. V baroku byl kostel opět obnoven. Z té doby pochází též mobiliář. Určité stavební úpravy probíhaly též v 19. století.\n\nKostel byl původně obklopen osadou. V roce 1890 zde bylo zaznamenáno 23 trvale žijících obyvatel. Po vyhnání německého obyvatelstva roce 1946 však zanikla a dochovala se jen škola a několik ovocných stromů.\n\nPo roce 1989 byl kostel za přispění bývalých německých obyvatel a jejich potomků opraven. Při této rekonstrukci byly objeveny ikonograficky významné gotické nástěnné malby zobrazující Poslední soud z doby kolem roku 1310–1320 a vícekomparsové ukřižování s unikátně zobrazenými eucharistickými motivy z doby kolem roku 1360. Malby jsou dokladem dalekosáhlých uměleckých styků Sušicka ve středověku.\n\nKostel je situován na výrazném vrchu v meandru řeky Otavy. Obklopuje jej hřbitov s kostnicí. Samotný plochostropý jednolodní kostel má čtvercový chór zaklenutý pozdněgotickou hvězdovou klenbou, nad níž je mohutná románská věž. K chóru přiléhá drobná podkovovitá apsida s románským okénkem v ose.\n\nRománská loď byla téměř čtvercová. V gotice byla rozšířena k západu, takže nyní je obdélná. K chórové věži přiléhá ze západu sakristie, k lodi z jižní strany barokní osmiboká kaple.\n\nV kostele se nacházejí vzácné fresky, objeveny náhodně při celkové rekonstrukci kostela mezi lety 1991 - 1993, tou dobou též restaurovány akademickou malířkou a restaurátorkou, pí Miroslavou Houšťovou. Malby se objevují kromě jižní stěny všude po prostorách chrámu. Na severní stěně lodi je zobrazen výpravný Poslední soud rozvržený do tří horizontálních pásů, v apsidě pak lze spatřit Ukřižovávání Ježíše Krista, v hvězdnaté obloze/žebrové klenbě se ukrývají symboly evangelistů s nápisovými páskami a tomu vše přihlíží freska znázorňující velkolepost baroka.\n\nNávštěvníka jistě zaujme i barokní kostnice v sousedství, která vznikla z původní kaple se zde nacházející, a kde se v minulosti nacházelo odhadem 5 000 kosterních ostatků, dnes možná polovina. Původ kostní není znám. Nejpravděpodobněji však pochází z místního hřbitova. Stejně, jako v kostele, rovněž v kostnici lze nalézt fresky.\n\nSoučástí kostela je v r. 2015 zbudované minimuzeum mapující život na Mouřenci. Nachází se v prostorách zákristie (dobové fotografie) a v prostorách panské empory/oratoře (život v mouřenecké farnosti - čas slavení, pohřbů, ale i školství etc.).\n\nNově je také možno si přímo v prostorách chrámu prohlédnout pískovcovou sochu sv. Mořice, kterou v létě 2017 přímo před kostelem 14 dní vytvářel sochař p. Bartoloměj Štěrba. Socha do budoucna bude přemístěna do výklenku nad vstupními schody.\n\nKostel je veřejnosti přístupný v rámci akcí, které se tu pořádají za iniciativy Přátel Mouřence (dobrovolníků a nadšenců starající se o toto místo). Od r. 2011 se v kostele pořádají koncerty, divadelní představení, odborné přednášky a mnoho dalšího. Od r. 2015 pak v období letních prázdnin každý den komentované prohlídky od 16 hod.\n\nMouřenec se objevil např. ve výpravné pohádce Jiřího Stracha \"Anděl Páně\", či další pohádce \"Tři životy\". V roce 2014 se stal dějištěm seriálu \"Policie Modrava\", v roce 2015 přilákal produkci ČT a natáčely se na něm \"Záhady Toma Wizarda\", o rok později Folklorika na téma „Annínské sklo“, v roce 2017 poněkolikáté reportáž v pořadu \"Toulavá kamera\" a v roce 2018 byl na Mouřenci natáčen trojjazyčně dokument německé televize o freskách a kostnici. Mezi drobnější dokumenty pak můžeme zařadit „Zmizelou Šumavu“ s Emilem Kintzlem a fandové cykloturistiky si jistě přijdou na své prostřednictvím Cyklotoulek s Jančaříkem.\n\nPravidelné nedělní bohoslužby se v kostele nekonají. 2x do roka se zde slaví českoněmecké, 1x novoroční a vyhlášené.\n\n\n"}
{"id": "178655", "url": "https://cs.wikipedia.org/wiki?curid=178655", "title": "Srpska demokratska stranka", "text": "Srpska demokratska stranka\n\nSrpska demokratska stranka (\"Srbská demokratická strana\" doslovně) je jednou z nejvýznamnějších politických stran v Bosně a Hercegovině. Zastupuje zájmy především Bosenských Srbů; dlouhodobě vyhrává volby právě v Republice srbské.\n\nStrana vznikla v červenci 1991; jejími zakladateli se stali Radovan Karadžić, Momčilo Krajišnik a Biljana Plavšićová. Strana vyhlásila v lednu 1992 Republiku srbskou, dnešní entitu a dříve stát představující a zastupující bosenské Srby v časech občanské války, válčící s obdobným chorvatským a bosňáckým uskupením. V současné době strana dále prosazuje politiku současného rozdělení země na dvě relativně samosprávné entity.\n"}
{"id": "178665", "url": "https://cs.wikipedia.org/wiki?curid=178665", "title": "Kýros Mladší", "text": "Kýros Mladší\n\nKýros Mladší ( – \n- \"Kúrúš\", novopersky کوروش \"Kúrúš\"; † 401 př. n. l. v bitvě u Kunax) byl perský princ z rodu Achaimenovců, syn krále Dareia II. a jeho ženy Parysatidy. \n\nKýros byl oblíbeným synem královny, která měla v říši značný vliv, a na její zásah byl v závěru peloponnéské války mezi Athénami a Spartou ustaven satrapou Lýdie, Frýgie a Kappadokie, tj. prakticky nejvyšším perským činitelem v Malé Asii. V této funkci podporoval subsidiemi spartského velitele Lýsandra, což nakonec přispělo k porážce Athén ve válce. Po smrti svého otce Dareia v roce 404 př. n. l. se vzbouřil proti novému králi Artaxerxovi II., svému bratru, vytáhl v čele řeckých žoldnéřů proti němu, poblíž Babylónu byl však v rozhodující bitvě zabit.\n\nKýrovo tažení do Mezopotámie i pozdější návrat žoldnéřů do Řecka popsal ve svém spise \"Anabasis\" starověký spisovatel, historik, filosof a vojenský velitel Xenofón.\n\n\n"}
{"id": "178672", "url": "https://cs.wikipedia.org/wiki?curid=178672", "title": "Renault R27", "text": "Renault R27\n\nRenault R27 je vůz Formule 1, který se účastnil mistrovství světa v roce 2007.\n\nRenault R27 je evolučním nástupcem mistrovského R26, největších změn doznaly bočnice a převodovka. Bočnice vozu jsou zcela nové a užší, zakrývají inovované chladiče a výfuky. Nepřehlédnutelné jsou křídla na bočnicích s důmyslně zabudovanými zrcátky, které loni představilo Ferrari. Od svého předchůdce zdědil technické dimenze jako je rozchod kol, kýl do V, a další.\n\n\n\ntučně vyznačené závody znamenají zisk pole position, závody vyznačené kurzívou označují zajetí nejrychlejšího kola v závodě\n"}
{"id": "178673", "url": "https://cs.wikipedia.org/wiki?curid=178673", "title": "Vyškov (zámek)", "text": "Vyškov (zámek)\n\nVyškovský zámek byl přestavěn z původně gotického hradu. \n\nImpulsem k jeho vzniku bylo pravděpodobně zničení biskupského hradu Melice po roce 1423 husity a roku 1449 se již ve Vyškově připomíná nová tvrz.\n\nPři obsazení města vojskem krále Jiřího byl hrad poškozen a následně po roce 1470 obnoven olomouckým biskupem Protasiem Černohorským z Boskovic. Z této doby pochází tři erbovní desky na věži zámku. Další stavební úpravy zadal biskup Stanislav I. Thurzo. Do dnešní podoby byl zámek přebudován za biskupa Karla II. z Liechtenštejna - Kastelkornu dle projektu architekta Giovanniho Pietra Tencally. Přestavba probíhala ve dvou etapách, dvoupatrový trakt zámku byl upravován v letech 1665 až 1675, nový trakt vznikl v letech 1680 až 1682. V zámku tehdy byla obrazárna a divadelní sál. Slavné období ukončil požár v roce 1753. V roce 1774 zde byla vojenská nemocnice. V roce 1928 je zámek prodán zemi Moravskoslezské a je zde zřízena Zemská hospodyňská škola. V roce 1948 v zadní budově otevřena obrazárna a od roku 1954 tu jsou muzejní expozice.\n\n"}
{"id": "178674", "url": "https://cs.wikipedia.org/wiki?curid=178674", "title": "Albatros W.IV", "text": "Albatros W.IV\n\nAlbatros W.IV byl německý jednomístný (v několika málo kusech i dvoumístný) dvouplošný plovákový letoun, používaný během první světové války jako námořní stíhací letoun nejprve v německé, později i v rakousko-uherské armádě.\n\nPočátkem léta 1916 německé námořnictvo vyjádřilo zájem vybavit své jednotky moderním stíhacím hydroplánem a během května a června oslovilo výrobce jako Albatros, Friedrichshafen, Hansa-Branderburg, Lübeck-Travemünde, Roland, Rumpler a Sablatnig (LVG) aby přišli s vlastním návrhem jednomístných stíhacích letounů schopných startu a přistání na vodě. 16. května námořnictvo objednalo tři prototypy Albatros W.IV poháněné řadovým šestiválcem Mercedes D.III o výkonu 160 k (119 kW) a vyzbrojené jedním synchronizovaným kulometem LMG 08/15 ráže 7,92 mm. První prototyp s evidenčním číslem 747 byl dodán k testovací jednotce německého námořnictva \"Seeflugzeug Versuchs Kommando\" již během srpna téhož roku. Na první pohled se dalo usuzovat, že nový hydroplán vychází z předchozí verze pozemní stíhačky Albatros D.I, nicméně křídla a VOP byly zcela nové, trup mírně větší a samozřejmě byl letoun vybaven novým podvozkem s plováky.\n\nJiž první testy přesvědčily německou admiralitu o slibných vlastnostech letounu a dalších deset předsériových strojů (č. 902-911) bylo objednáno 5. září s tím, že bude pokračovat další vývoj prototypů. Během testů se ukázalo, že plováky jsou příliš křehké a krátké a nejen plováky, ale i křídla špatně odolávaly agresivní mořské vodě. Upravený prototyp s většími plováky a upravenými křídly (přitom těžiště letounu bylo posunuto vpřed) pokračoval v testech spolu s dalším dokončeným strojem č. 785 od 23. září. 29. září byl již typ W.IV schválen a doporučen k zařazení do výzbroje německého námořnictva. V prosinci, na třetím dodaném prototypu s č. 786, již byly také odstraněny přetrvávající problémy s příliš těžkou zádí. Dalšími testy i během služby se ukázala potřeba zdvojení málo efektivních křidélek (křidélka na obou křídlech, pravděpodobně již od č. 902), neboť jednoduché zvětšení rozpětí i s křidélky se ukázalo jako nedostačující.\n\nPrvních devět z objednaných deseti strojů dodala továrna armádě v únoru 1917 a další dodávky následovaly. První skutečný sériový kus č. 949 měl ještě další doporučená vylepšení a výzbroj doplnil druhý synchronizovaný kulomet. Albatros W.IV operoval na základnách v Severním a Baltském moři. Během služby v armádě se ukázalo, že ačkoli je dolní křídlo proti působení mořské vody plně impregnováno, jeho životnost a životnost dalších dřevěných částí letounu byla poměrně krátká, což byl ovšem problém všech tehdejších dřevěných konstrukcí letadel. Najít optimální řešení ochrany před vlhkem a současné udržení nízké hmotnosti vyžadované v letectví nebylo snadné.\n\nNázory na bojovou kariéru W.IV byly velmi různé. Někteří historici hodnotí Albatros W.IV jako typ s krátkou kariérou, protože není známo příliš mnoho úspěchů z tehdejších bojů, kterých by dosáhl. Jiní letoun chválí a tvrdí, že byl upřednostňován například před jednomístným Rumplerem 6B. Paradoxní je, že obě tvrzení vycházejí z různé interpretace stejných údajů. Na konci války byl totiž ve stavech námořního letectva evidován poměrně velký počet těchto strojů, což by mohlo svědčit o jejich velké oblibě. Nicméně tyto počty se výrazně liší od počtu letadel skutečně operačně nasazených v boji. Pravděpodobněji lze tedy soudit, že byl tento typ stíhacího hydroplánu v bojových operacích nasazován jen minimálně, zatímco byl více používán jako cvičný. Do prosince 1917 bylo vyrobeno celkem 118 kusů, některé se výměnou dostaly do služeb rakousko-uherské armády, mnohé skončily ve skladech a nebyly nikdy bojově nasazeny.\n\n\n\n\n\n\n\nNěmecko, Rakousko-Uhersko\n\n\n"}
{"id": "178678", "url": "https://cs.wikipedia.org/wiki?curid=178678", "title": "Blatná (rozcestník)", "text": "Blatná (rozcestník)\n\nNázev Blatná má více sídel:\n\nA také:\n"}
{"id": "178682", "url": "https://cs.wikipedia.org/wiki?curid=178682", "title": "McLaren MP4/13", "text": "McLaren MP4/13\n\nMcLaren MP4/13 je typový název vozu Formule 1, který pro rok 1998 připravila stáj McLaren.\n\nVůz navrhl Adrian Newey a byl poháněn motorem Mercedes FO110G. Obut byl do pneumatik Bridgestone. Mezi hlavní sponzory patřila firma West.\n\nS tímto vozem získal McLaren v roce 1998 titul jak v poháru konstruktérů, tak v pohárů jezdců. Mistrem světa v letech 1998 a 1999 se stal fin Mika Häkkinen. Výrazné úspěchy slavil s tímto vozem i druhý jezdec týmu David Coulthard.\n"}
{"id": "178685", "url": "https://cs.wikipedia.org/wiki?curid=178685", "title": "Erste Allgemeine Verunsicherung", "text": "Erste Allgemeine Verunsicherung\n\nRocková skupina Erste Allgemeine Verunsicherung (krátce EAV) byla založena roku 1977 v Rakousku. Ve své třicetileté kariéře kapela zažila mnoho úspěchů i pádů.\n\nNa konci sedmdesátých let začali EAV vystupovat jako Rock-Comix-Band a slavili první úspěchy na alternativní klubové scéně v Německu. S pátým albem „Geld oder Leben!“ (Peníze nebo život, 1985) konečně prorazili ve všech německy mluvících zemích. V následujících letech vydávali EAV plno hitů, odehrávali svá vystoupení jako nákladné rockové divadlo s kostýmy a kulisami a dokonce v roce 1991 dostali cenu World Music Award. Na vrcholu své kariéry se na tři roky stáhli a po svém comebacku v roce 1994 už nemohli na své komerční úspěchy z pozdních 80. a brzkých 90. let navázat. I přesto skupina vydávala další a další alba a v roce 2005 se jí s albem \"100 Jahre EAV…Ihr habt es so gewollt!!\" a stejnojmenným albem podařil skvělý comeback.\n\nPísničky EAV byly zvláště v osmdesátých letech špatně chápány spíše jakou pouhé písničky pro zábavu. Kvůli úspěchů písniček jako \"Ba-Ba-Banküberfall\", \"Märchenprinz\", \"Küss die Hand, schöne Frau\" nebo \"Ding Dong\" dostali nálepku kapely, která dělá rámus, a toto všeobecné přesvědčení zesílilo ještě víc v roce 1999 kvůli úspěchu písně „3 weiße Tauben“.\n\nV průběhu historie EAV došlo k mnoha změnám obsazení. V prvních letech (1977 až 1978) stál za mikrofonem rakouský zpěvák Wilfried, od roku 1979 do roku 1981 byl zpěvákem Gert Steinbäcker (dnes S.T.S.). Byl nahrazen Klausem Eberhartingerem, který svou výraznou interpretací rozhodně ovlivnil styl kapely. Dnes hrají EAV ve složení: Thomas Spitzer (kytara), Klaus Eberhartinger (zpěv), Kurt Keinrath (klávesy, kytara), Leo Bei (baskytara), Franz Kreimer (klávesy, saxofon) a Bertl Baumgartner (bubny).\n\nOd podzimu 2005 je Erste Allgemeine Verunsicherung s jejich \"100 Jahre EAV\" na turné po německy mluvících zemích a vedle svých hitů (\"Küss die Hand, schöne Frau\" / \"Banküberfall\") představuje i klasické (\"Der Tod\" / \"Sandlerkönig Eberhard\") a také zbrusu nové (\"God Bless America\" / \"Coconut Island\").\n\nPro EAV je typické míšení spisovné němčiny, slovních hříček a angličtiny, jako například v písničce \"Liebelei\":\n\nDokonce předělávají některá slova tak,aby se rýmovala:\n\nDalším poznávácím znamením kapely je, že si členové na každé vystoupení berou jiné kostýmy. Některé písně dokonce částečně dramaticky zpracovávají. Texty jsou většinou psány humorně,ale objevuje se v nich sarkasmus a kritika společnosti.\n\n\n\n\n\n\n\n\n\n\n\n\n\n\n\n\n\n\n\n\nAlba\n\nSingles\n\n"}
{"id": "178686", "url": "https://cs.wikipedia.org/wiki?curid=178686", "title": "Olšina", "text": "Olšina\n\nOlšina má více významů:\n\n"}
{"id": "178689", "url": "https://cs.wikipedia.org/wiki?curid=178689", "title": "Žlábek", "text": "Žlábek\n\nŽlábek může být:\n\n"}
{"id": "178691", "url": "https://cs.wikipedia.org/wiki?curid=178691", "title": "Hautes Fagnes", "text": "Hautes Fagnes\n\n' (fr.), ' (něm.) či (niz.), česky doslova \"„vysoké bažiny“\", je bažinatá náhorní plošina mezi Ardenami a vrchovinou Eifel.\nRozkládá se na území belgické provincie Lutych a německých spolkových zemích Porýní-Falc a Severní Porýní-Vestfálsko.\nJejím nejvyšším bodem je Signal de Botrange (694 m n. m.), který je zároveň nejvyšším vrcholem Belgie.\nVelká část Hautes Fagnes je součástí německo-belgického národního parku \"Hohes Venn-Eifel (Hautes Fagnes-Eifel)\".\n\nOblast Hautes Fagnes je s rozlohou 4100 ha největší přírodní rezervací v Belgii a tvoří ji především rašeliniště, vřesoviště a lesy s výjimečnou faunou a flórou, jejíž výskyt je spojen s chladným a vlhkým podnebím.\nRašeliniště začala vznikat před 7500 lety na konci poslední doby ledové rozkladem rostlin, zejména rašeliníků, ve velmi vlhkém prostředí.\nVrstva rašeliny může dosahovat tloušťky sedmi metrů.\nCelková plocha rašelinišť byla původně přibližně 1000 ha, zatímco dnes zbývají pouze stovky hektarů, neboť do poloviny 20. století rašelina sloužila obyvatelům v okolí jako topivo.\n\nV 7. a 8. století touto oblastí procházela via Mansuerisca, která spojovala významné cesty z Remeše do Kolína nad Rýnem a z Bavay do Kolína nad Rýnem.\nTato cesta byla poprvé zmíněna roku 670 v diplomu franského krále Childericha II.\n\nÚzemí dlouho rozdělovaly administrativní hranice, které vedly přes Baraque Michel.\nNa severozápadě se nacházel markyzát Franchimont (knížectví Lutych), na severovýchodě vévodství Limburk, na jihovýchodě hrabství a později vévodství Lucembursko a na jihozápadě opatství Stavelot-Malmedy.\n\nRoku 1795 se oblast stala součástí francouzského departementu Ourthe.\nRoku 1815 bylo území rozhodnutím Vídeňského kongresu rozděleno na dvě části.\nHranice mezi nimi vedla přibližně od severu k jihu a tvořily ji zejména říčky Helle a Eau Rouge.\n\nV 19. století začalo docházet k výrazným změnám rašelinné krajiny kvůli masivnímu vysazování smrků, které narušilo ekologickou rovnováhu této oblasti.\nRoku 1924 lutyšská univerzita zřídila v Hautes Fagnes vědeckou stanici, určenou ke zkoumání této oblasti z různých hledisek.\nRoku 1957 vznikl národní park Hautes Fagnes s rozlohou 4200 ha a roku 1971 byl vytvořen národní park Hautes Fagnes-Eifel, který se rozkládá na ploše 2400 km², z toho 700 km² na území Belgie.\n\nNa konci 20. století bylo kvůli velkému zájmu turistů nutné učinit určitá opatření, týkající se zejména usměrňování pohybu turistů – přístup do některých zón je omezený nebo zakázaný.\nPřesto tuto oblast v létě zaplňují milovníci přírody a v zimě běžkaři, přijíždějící z Belgie, ale i z přilehlých oblastí Nizozemska a Německa.\n\n9. a 10. srpna 2004 došlo k požáru, který zničil 150 ha bažin poblíž Baraque Michel.\n\nPři nízké maximální nadmořské výšce má oblast neobvykle drsné podnebí.\nCharakterizují je hojné srážky (1400 mm ročně na Signal de Botrange, oproti 850 mm v Bruselu), husté mlhy a vytrvalé sněžení (někdy sněží ještě v květnu).\nOteplování klimatu však v posledních letech zmírňuje tuhost zim.\nRekordní množství sněhu, 1,15 m, napadlo 9. února 1953.\n\nNáhorní plošina Hautes Fagnes se táhne od východoseverovýchodu k západojihozápadu.\nNa severu ji vymezuje řeka Vesdre a na jihu Rour, Warche a Amblève.\nSilnice, které procházejí plošinou od severu k jihu, a řeky, které zde vytvářejí hluboká údolí, určují několik nezalesněných oblastí bažin, které následují od západojihozápadu v tomto pořadí:\n\nŘeka Rour odděluje Hautes Fagnes od Rocherathské plošiny, která má podobné ekologické, klimatické a geologické podmínky, nicméně není součástí Hautes Fagnes.\nPramení zde řeky Warche, Olef a Schwalm a v bývalé obci Elsenborn se nachází vojenský tábor, jehož území tvoří zejména vřesoviště a bažiny.\n\n\n\n\n\nNa území přírodních rezervací je zakázáno se pohybovat od západu do východu slunce.\nPravidla přístupu veřejnosti ve dne určuje rozdělení na čtyři zóny:\n\nNa některých místech jsou tato omezení zpřísněna v období hnízdění (od poloviny března do konce července).\nProcházky po Hautes Fagnes jsou zcela zakázány, když jsou vztyčeny červené vlajky.\n\n\n"}
{"id": "178693", "url": "https://cs.wikipedia.org/wiki?curid=178693", "title": "Parysatis", "text": "Parysatis\n\nParysatis ( , † kol. 395 př. n. l.) byla dcerou perského krále Artaxerxa I. (465–424 př. n. l.) a konkubíny Andie. Jejími nevlastními bratry byli králové Xerxés II., Sogdianos a Dareios II. Za posledně jmenovaného se provdala a měla s ním třináct dětí, z nichž dospělosti se dožili synové Arsikás (pozdější Artaxerxés II.), Kýros Mladší, Ostanés a Oxendrás a dcera Améstris.\n\nPo smrti Dareia II. v roce 404 př. n. l. podporovala Parysatis snahu Kýra Mladšího opanovat říši, nakonec se však musela smířit s vládou Artaxerxa II. Z Kýrova neúspěchu a smrti vinila především satrapu Tissaferna, jehož dala později zavraždit.\n\n"}
{"id": "178695", "url": "https://cs.wikipedia.org/wiki?curid=178695", "title": "Mýto (rozcestník)", "text": "Mýto (rozcestník)\n\nMýto může znamenat:\n\n\n\n\n"}
{"id": "178699", "url": "https://cs.wikipedia.org/wiki?curid=178699", "title": "Skláře", "text": "Skláře\n\nNázev Skláře má více sídel:\n"}
{"id": "178706", "url": "https://cs.wikipedia.org/wiki?curid=178706", "title": "Vesmírné zrcadlo", "text": "Vesmírné zrcadlo\n\nVesmírné zrcadlo je umělé kosmické těleso v podobě zrcadla, které je umístěno na oběžné dráze kolem vesmírného tělesa. Jeho cílem je odrážet dopadající světlo například na povrch planety a tu následně osvětlovat či oteplovat. \n\nV únoru 1993 při experimentu Znamja-2 bylo vyzkoušeno ruskými kosmonauty ze stanice Mir zrcadlo o průměru 25 metrů upevněné na zásobovací lodi Progress M-15. Úspěšně byla osvícena část území Evropy od Toulouse přes Německo, Česko až do středního Ruska. Osvětlená plocha měla průměr 4 km.\n\nV roce 1999 měl být experiment tentokrát nazvaný Znamja-2,5 zopakován ve stejném uspořádání. Osvětleno mělo být minimálně dvanáct měst řady zemí severní polokoule. Problémy s rozvinutím zrcadla zabránily úspěšnému dokončení pokusu.\n\nAmerický spisovatel Kim Stanley Robinson ve sci-fi knize Zelený Mars (Trilogie o Marsu) používal pro vesmírné zrcadlo název soleta. V této knize se jedná o nástroj používaný pro snazší terraformaci planety, který napomáhá zvýšení teploty povrchu Marsu a tak umožňuje jeho obydlení.\n\n\n"}
{"id": "178707", "url": "https://cs.wikipedia.org/wiki?curid=178707", "title": "Rovné", "text": "Rovné\n\nNázev Rovné má více sídel:\n\nČesko\n\nSlovensko\n"}
{"id": "178709", "url": "https://cs.wikipedia.org/wiki?curid=178709", "title": "Lazec", "text": "Lazec\n\nNázev Lazec má více sídel:\n"}
{"id": "178715", "url": "https://cs.wikipedia.org/wiki?curid=178715", "title": "Kaplice (rozcestník)", "text": "Kaplice (rozcestník)\n\nNázev Kaplice má více sídel:\n"}
{"id": "178718", "url": "https://cs.wikipedia.org/wiki?curid=178718", "title": "EAV", "text": "EAV\n\nZkratka EAV má více významů:\n"}
{"id": "178719", "url": "https://cs.wikipedia.org/wiki?curid=178719", "title": "Pořešín", "text": "Pořešín\n\nNázev Pořešín má více míst:\n\nPodobný název:"}
{"id": "178724", "url": "https://cs.wikipedia.org/wiki?curid=178724", "title": "GEOS", "text": "GEOS\n\nGEOS (Graphic Environment Operating System), později Geoworks je operační systém na bázi DOSu (\"Disk Operating System\") s grafickým rozhraním založeným na oknech, který byl původně vyvinut pro velmi populární 8-bitové počítače Commodore C64 v roce 1986 firmou Berkeley Softworks, později Geoworks Corporation. Jedná se o jinou platformu než stejnojmenný GEOS, který byl určen pro mikroprocesory 6502 od firmy MOS Technologies.\n\nByly vytvořeny i verze pro IBM PC a podobné systémy a platformu x86. Jedna z verzí byla vyvinuta pro telefon Nokia 9000 Communicator, později 9110i, který v sobě má procesor 486 na 33 MHz (následující modely již mají Symbian OS).\nPoslední verze, PC/GEOS 4.0, byla vyvinuta v roce 2001 společností Breadbox Computer Company LLC. a pojmenována Breadbox Ensemble.\n"}
{"id": "178730", "url": "https://cs.wikipedia.org/wiki?curid=178730", "title": "Assam", "text": "Assam\n\nAssam je označení čaje pěstovaného v indické oblasti Ásám.\nDnes se čajovník pěstuje na obou březích řeky Brahmaputry, nejrozlehlejší oblasti produkující černý čaj na světě. V roce 1993, přibližně po 155 letech, kdy do Londýna dorazily první bedny s čajem, vyrobilo 2000 asámských plantáží rekordních 444 231,8 tuny čaje, tedy 53 procent z tehdy nejvyšší roční úrody v Indii činící 835 552,7 tuny.\n\nÚdolí Brahmaputry se táhne 193 km na východ od Dárdžilingu a hraničí s Čínou, Barmou a Bangladéšem. Pěstitelé se musí potýkat se značně vysokými srážkami od 2000 do 3000 mm ročně. Jsou velmi nerovnoměrné a v období monzunových dešťů mohou dosáhnout až 255–300 mm denně. Tato „skleníková“ kombinace vlhkosti a tepla dává vzniknout jedněm z nejjemnějších druhů čaje na světě.\n\nPřevážná část ásámských čajů přichází na svět od července do září, kdy kolem tisíce sběračů pracuje osm hodin denně. Každý z nich otrhá téměř 50 000 flešů za den. Lístky se trhají do těžkých košů na zádech, zajištěných pásem kolem čela.\n\nAby vyhověl rostoucí domácí poptávce a udržel si stálou úroveň vývozu, soustředil se ásámský průmysl v uplynulých letech na pěstování a selekci kvalitních klonů a osiva a na biotechnický výzkum zlepšení vlastností rostlin. Aby se vyřešil problém nedostatku pracovní síly v sezoně, zkoušelo se v některých oblastech využít mechanizace.\n\nOrtodoxní čaje a čaje vyrobené technologií CTC se přepravují kamiony do nejbližších aukčních síní v Guváhátí (specializovaná hlavně na čaje pro domácí trh), Silgiri a Kalkatě, kde se koná dražba čajů na export.\n\n\nZdejší čajovníky začínají vyhánět nové výhonky v březnu a první sklizeň probíhá osm až deset týdnů. Vyrobené čaje se na rozdíl od Darjeelingu zřídka prodávají do Evropy a USA.\n\n\nDruhý sběr začíná v červnu a převážná část výroby probíhá od července do září. Velké listy ásámského čajovníku, jejichž spodní strany pokrývá stříbřené chmýří, poskytují vysoce kvalitní čaj s vysokým podílem tipsu. Výsledný nálev vyniká bohatou vůní, čirou, tmavě červenou barvu, plným tělem a silnou, zakulacenou chutí s nádechem sladu.\n\nTento typ čaje tvoří hlavní část místní produkce. Bohatost sladové chuti a tělo činí z assamských směsí ideální čaje k typické anglické snídani sestávající například ze slaniny, šunky a uzené ryby.\n\nNa zelený čaj připadá o málo více než 1 procento z celkové produkce čaje v Indii.\n\n"}
{"id": "178738", "url": "https://cs.wikipedia.org/wiki?curid=178738", "title": "Hopmanův pohár", "text": "Hopmanův pohár\n\nHopmanův pohár ( ), oficiálně se jménem sponzora MasterCard Hopman Cup, je tenisová soutěž smíšených reprezentačních týmů. V letech 1989–2019 se konala v australském Perthu. Založena byla v roce 1989 a nejvyšší počet šesti titulů vybojovaly Spojené státy americké. Premiérový ročník vyhrálo Československo.\n\nPořadatelem je Mezinárodní tenisová federace, která soutěž nazývá Oficiální mistrovství smíšených družstev (\"Official Mixed Teams Championships of the ITF\"). Tenisté z turnaje nezískávají do žebříčku ATP a WTA žádné body.\n\nV roce 2017 se sponzorem turnaje stala společnost MasterCard, která navázala spolupráci s dalšími čtyřmi australskými turnaji včetně Australian Open. Stejný rok událost proběhla jako první oficiální turnaj v kalendáři mužského či ženského tenisového okruhu v historii, s uplatněním formátu tzv. Fast4 tenisu zkrácených setů, a to v zápasech smíšené čtyřhry.\n\nV březnu 2019 bylo oznámeno, že se Perth od roku 2020 stal dějištěm nově založené týmové soutěže ATP Cup a pořadatelé Hopmanova poháru začali hledat nové místo konání pro zachování turnaje. Mezinárodní tenisová federace pak sdělila, že ročník 2020 byl zrušen s plánem obnovení v roce 2021.\n\nNa rozdíl od mužského Davisova poháru a ženského Fed Cupu je Hopmanův pohár určen dvoučlenným smíšeným družstvům. Pořadatelé zvou každoročně osm týmů. V některých letech se o jedno účastnické místo hrálo v kvalifikaci přímo na místě před zahájením soubojů.\n\nVe dvou čtyřčlenných skupinách A a B nastupuje každé družstvo ke třem zápasům systémem „každý s každým“. Vítězové obou skupin se střetávají ve finále.\n\nKaždé utkání družstev zahrnuje tři zápasy, dvouhru mužů i žen a závěrečnou smíšenou čtyřhru. Pořadí dvouher není od roku 2016 ustáleno. Před tímto datem začínaly vždy ženy. Singly se konají na dva vítězné sety a všechny mohou být zakončeny tiebreakem. Smíšená čtyřhra se koná také na dvě vítězné sady, ale od roku 2017 ve formátu tzv. Fast4 tenisu, do čtyř vítězných gamů setu. Za stavu her 3–3 následuje tiebreak hraný do pěti vítězných míčů (bez nutnosti rozdílu dvou bodů). V mixu není počítána „výhoda“ a po „shodě“ následuje přímý vítězný bod.\nKonečné pořadí v základní skupině se řídí následujícími kritérii:\n\nTurnaj se hraje vždy na začátku nové tenisové sezóny na přelomu prosince a ledna. Do roku 2012 se konal na tvrdém povrchu v hale Burswood Dome v Perthu. V letech 2013–2019 probíhal v RAC areně na krytém dvorci se zatahovací střechou, na němž je položen tvrdý povrch.\n\nRekordní návštěvnost zaznamenal zápas základní skupiny Hopman Cupu 2018 mezi Spojenými státy a Švýcarskem, když do arény 4. ledna 2018 zavítalo 14 029 diváků. Jednalo se také o nejvíce navštívené tenisové utkání v historii Západní Austrálie.\n\nDo roku 2012 byl ředitelem turnaje bývalý australský tenista Paul McNamee, kterého pro sezónu 2013 nahradil Steve Ayles. Následně vedení turnaje převzal perthský rodák a bývalý tenista Paul Kilderry, aby se do funkce později opět vrátil Paul McNamee.\n\nStříbrný putovní pohár pro vítězné družstvo byl pojmenován po Harrym Hopmanovi (1906–1985), který jako kapitán přivedl Austrálii k 15 vítězstvím v Davisově poháru v letech 1938–1969.\n\nPohár je putovní, ale členové vítězného družstva si mohou ponechat zvláštní odměnu – šperk ve tvaru tenisového míčku, který je zdobený diamanty ze západoaustralských diamantových dolů.\n\nOd založení Hopmanova poháru přenášela turnaj do roku 1994 televizní síť Seven Network, od níž vysílací práva pro období 1995–2010 získala Australian Broadcasting Corporation. V roce 2011 uzavřeli organizátoři pětiletou smlouvu s komerční televizní stanicí Network Ten, s ukončením kontraktu již v listopadu 2013. Následně práva odkoupil kanál 7mate z divize společnosti Seven Network. Na evropském kontinentu soutěž vysílá stanice Eurosport.\n\n\n"}
{"id": "178741", "url": "https://cs.wikipedia.org/wiki?curid=178741", "title": "Lira", "text": "Lira\n\nLira má více významů:\n\n\n\"Lira\" je jiný výraz pro pojem libra.\n"}
{"id": "178743", "url": "https://cs.wikipedia.org/wiki?curid=178743", "title": "Naděžda Petrovová", "text": "Naděžda Petrovová\n\nNaděžda Petrovová (: \" - čti \"Naděžda Viktorovna Petrova\"), někdy též Nadia nebo česky Naďa (* 8. června 1982 v Moskvě) je ruská profesionální tenistka. Na žebříčku WTA byla nejvýše klasifikovaná na 3. místě, a to jak ve dvouhře (květen 2006), tak ve čtyřhře (březen 2005).\n\nSvůj první turnajový titul vyhrála v roce 2005 v Linci, o rok později k němu přidala dalších pět titulů včetně turnajů v Charlestonu a Berlíně, které patří do nejvyšší skupiny po Grand Slamu.\n\nV turnajích Grand Slamu ve dvouhře dosáhla největšího úspěchu na French Open, kde hrála v letech 2003 a 2005 semifinále. Na US Open 2010 se spolu s Liezel Huberovou probojovaly do finále ženské čtyřhry, v níž prohrály.\n\nV roce 2007 vyhrála jeden turnaj a to Open Gaz de France v Paříži. Celkem má na svém kontě devět titulů WTA ve dvouhře a devatenáct ve čtyřhře.\n\nNaděžda Petrovová se zúčastnila 11 zápasů ve Fed Cupu za tým Ruska s bilancí 4-3 ve dvouhře a 6-1 ve čtyřhře.\n\n\n"}
{"id": "178748", "url": "https://cs.wikipedia.org/wiki?curid=178748", "title": "Marlies Schildová", "text": "Marlies Schildová\n\nMarlies Raichová, nepřechýleně Marlies Raich, více známá pod svým dívčím jménem Marlies Schildová, nepřechýleně Marlies Schild, (* 31. května 1981 Admont) je rakouská alpská lyžařka a olympionička.\n\nNa počátku své kariéry sice upřednostňovala sjezd, ale po operacích kolena podstoupených ve věku devatenácti let se soustředila na slalom a obří slalom.\n\nNa mistrovství světa v roce 2003 ve Svatém Mořici vybojovala stříbrnou medaili ve slalomu za Janicou Kosteličovou. O dva roky později získala bronz v kombinaci.\n\nNa Zimních olympijských hrách 2006 v Turíně vyhrála stříbro v kombinaci a bronz ve slalomu. Ve světovém poháru vyhrála do sezóny 2015–2016 37 závodů, z toho třicet pět ve slalomu, jeden v superkombinaci a jeden v obřím slalomu. Do třětího místa se umístila 68krát. První vítězství dosáhla v italském Sestriere 13. března 2004. Ve Světovém poháru 2007 obsadila celkové druhé místo. Získala pět malých křišťálových glóbů, sezónních vítězství v jednotlivých disciplínách, když čtyřikrát ovládla klasifikaci slalomu a jednou kombinaci.\n\nManželem je bývalý rakouský lyžař Benjamin Raich. Na podzim 2015 očekávají narození prvního potomka .\n\n"}
{"id": "178750", "url": "https://cs.wikipedia.org/wiki?curid=178750", "title": "Stupná", "text": "Stupná\n\nNázev Stupná má více sídel:\n"}
{"id": "178754", "url": "https://cs.wikipedia.org/wiki?curid=178754", "title": "Nové Domky", "text": "Nové Domky\n\nNázev Nové Domky má více sídel:\n\n"}
{"id": "178755", "url": "https://cs.wikipedia.org/wiki?curid=178755", "title": "Toray Pan Pacific Open", "text": "Toray Pan Pacific Open\n\nToray Pan Pacific Open ( ) je profesionální tenisový turnaj žen patřící do kalendáře WTA Tour, který se koná každoročně na přelomu září a října v japonském hlavním městě Tokiu.\n\nTurnaj byl založen v roce 1984. Od roku 1993 patřil do kategorie Tier I a po reorganizaci v sezóně 2009 si zachoval postavení v nově vzniklé druhé nejvyšší ženské kategorii WTA Premier Tournaments. V jejím rámci se hrál mezi lety 2009–2013 v úrovni Premier 5. Od sezóny 2014 však tato licence přešla na nově založený Wuhan Open, konaný v Číně, a tokijská událost získala pořadatelství od zrušeného turnaje Southern California Open na nižší úroveň Premier.\n\nUdálost původně probíhala na kobercovém povrchu kryté haly Tokyo Metropolitan Gymnasium. Od roku 2008 došlo k přemístění dějiště na otevřené dvorce s tvrdým podkladem Ariake Coliseum a také se v důsledku Letních olympijských her 2008 změnil únorový termín na zářijový.\n\nNejvíce, pět singlových titulů, vyhrála mezi lety 1997–2007 švýcarská tenistka a bývalá světová jednička Martina Hingisová. Navíc odešla z tří utkání o vítězný pohár jako poražená finalistka.\n\n"}
{"id": "178757", "url": "https://cs.wikipedia.org/wiki?curid=178757", "title": "Krasobruslení na Zimních olympijských hrách 1972", "text": "Krasobruslení na Zimních olympijských hrách 1972\n\nKrasobruslení na Zimních olympijských hrách 1972 v Sapporu se uskutečnilo v hale Makomanai Indoor Skating Rink v období 4.–8. února.\n"}
{"id": "178762", "url": "https://cs.wikipedia.org/wiki?curid=178762", "title": "Kiwi", "text": "Kiwi\n\nKiwi je ovoce, plod popínavých dřevin rodu aktinidie, pocházejících z Číny. \n\nPlod druhu aktinidie lahodná (\"Actinidia deliciosa\") obsahuje velké množství vitamínu C. Velikostí je podobný slepičímu vejci, slupka je hnědá a chlupatá, dužina obvykle zelená. Z jednoho stromku se sklidí až 200 kg plodů.\n\nPředkem dnešního kiwi je \"Actinidia deliciosa\", která je původně z Číny. Jiný předek kiwi, také Actinidia, byl opět nalezen v Číně. Kiwi zde měla různé názvy, včetně „jang-tao“ (). Semena začala cestovat světem a brzy se rozšířila do Japonska a na Sibiř. Počátkem 20. století byla kiwi „představena“ Novému Zélandu a také zasazena. Původně si lidé, kteří kiwi ochutnali, mysleli, že chutná po angreštu, proto jej pojmenovali také čínský angrešt či angrešt Číňana. Kiwi však s angreštem a jeho rodinou nemá nic společného.\n\nVe 20. letech 20. století se rozmohlo domácí pěstování kiwi. Ve 40. letech se již přešlo na komerční pěstování a dlouhou dobu držel Nový Zéland prvenství ve vývozu kiwi (12 t/ha). V současné době je vedoucím producentem kiwi Itálie. Za ní se drží Nový Zéland, Chile, Francie, Japonsko, Řecko a USA. Vyšlechtěné velkoplodé odrůdy kiwi ale mají svůj původ na Novém Zélandu, odtud pochází jejich obchodní název. Kiwi může být pěstováno ve většině mírných klimatech s adekvátním letním teplem. Do České republiky se dováží více kiwi italského původu, protože jsou levnější, dostupnější a dají se lépe skladovat. Navíc je dovoz z nepříliš vzdálené Itálie ekologicky účelnější než ze zámoří.\n\nKiwi dostalo svůj nový název (původně čínský angrešt, angrešt Číňana) hlavně kvůli studené válce a také z nové marketingové strategie. Svůj název dostalo ovoce podle národního ptáka Nového Zélandu - kivi, jehož vzhledově poněkud připomíná. V roce 1974 se jméno stalo oficiálním obchodním jménem.\n\nV současné době kvůli zmatkům, zda se při vyslovení „kiwi“ jedná o ovoce nebo o ptáka, prodává Nový Zéland kiwi pod značkou Zespri, což je také ochranná známka. Pohyb značkování také poslouží k tomu, že se rozlišuje kiwi z Nového Zélandu od ovoce plozeného jinými zeměmi, které mnohdy profitují ze jména „Kiwi“.\n\nTradiční zelená kiwi jsou oválná. Můžeme je přiblížit zhruba slepičímu vejci, ovšem kiwi nejsou tak špičatá. Kiwi má hnědou a chlupatou slupku. Slupka není zdravotně závadná a dá se jíst. Většina lidí však před spotřebou kiwi oloupe. Kiwi je tvrdé a postupem času měkne a zraje. Je citlivé na tlak a mačkání. Mačkáním měknutí kiwi neuspíšíme. Chuť kiwi popisuje každý jinak. Většina lidí je však přirovnává ke kombinaci jahod, ananasu a banánu. \n\nV současné době se dají v některých zemích sehnat i zlatá kiwi. Zlaté kiwi se od tradičního zeleného neliší jen barvou dužiny ale také tvarem. Špička naproti stopce je totiž kulatější a tvar tak více připomíná vejce nebo hrušku. Další rozdíl je v ochlupení. Chloupky na slupce jsou totiž miniaturní a jsou zastoupeny v mnohem menším množství. Díky tomu je zlaté kiwi mnohem citlivější na poškození a dozrává dříve. Mnoho farem produkujících zlaté kiwi proto preferuje ruční sbírání přímo z keřů s ručním překládáním do košů a krabic. I přes svoji náročnost na šetrné zacházení se zlaté kiwi vyváží do celého světa. Oproti zelenému kiwi je zlaté sladší, jemnější a není tak kyselé. Kvůli vyšším nákladům na pěstování, sklizeň i přepravu, je v obchodech také dražší.\n\nJen málokteré ovoce obsahuje tolik vitamínu C jako kiwi. Obsahem až 1 miligram vitamínu C v 1 gramu kiwi pokrývá konzumace jednoho kusu kiwi příjem denní dávky. Díky vitamínu C, i v kombinaci s hořčíkem, podporuje kiwi látkovou výměnu, zpevňuje cévy a žíly, posiluje imunitní systém a zlepšuje vidění. Je známo, že vitamín C je důležitý antioxidant, který pomáhá zvládat stresy, zvyšuje schopnost soustředit se a podporuje tvorbu hormonů pro dobrou náladu. Dále konzumace kiwi přispívá ke zdravé funkci srdce a svalů, k růstu kostí, pomáhá při krvácení z dásní, parodontóze. Hlavně v zimních měsících je kiwi výbornou prevencí chřipek, nachlazení a rýmy. Je to i významný zdroj energie pro sportovce, kterým také pomůže například při namožení vaziv nebo podvrtnutém kotníku, protože díky vysokému obsahu vitaminu C zpevňuje vaziva.\n\nObsah draslíku je mírně nižší než u banánu. Kiwi také obsahuje vitamín E s rovněž mimo jiné antioxidačními účinky. Je také bohaté na některé bílkoviny, které se používají ke změkčování masa. Ty jsou ale pro některé lidi alergenem.\n\nKiwi můžeme jíst syrové nebo tepelně upravené. Mnoho lidí si kiwi před konzumací loupe, ale není to nutné. Kiwi lze jíst i jako jablko, stačí jej před konzumací jen umýt. Nejlepší způsob, jak jíst kiwi, pokud je nechceme jíst se slupkou, je rozpůlit je a lžičkou vydlabat měkkou dužinu. Také můžeme kiwi omýt, oloupat a sníst. Dá se použít pokud možno nerezová škrabka na brambory nebo obyčejný loupací nůž. Stejně jako u jiného ovoce se ale i zde loupáním ztrácí mnoho ve výživě významných látek.\n\nKvůli změkčovacímu enzymu není dobré kiwi používat v dezertech a moučnících, které obsahují mléko nebo mléčné výrobky. Přesto je kiwi v kombinaci se šlehačkou v mnoha oblíbených dezertech. Kiwi chutná nejlépe v čerstvém stavu, ale můžeme z něho dělat i kompoty, koláče, ovocné dezerty, marmelády, používá se ke zdobení dezertů a výrobků studené kuchyně. V poslední době se kiwi také užívá při výrobě džusů nebo míchání koktejlů; do nápojů je ale vhodné kiwi oloupat, protože jinak se do nápoje ze slupky rozmixováním rozptýlí příliš mnoho hořkých látek, které sice nejsou nezdravé, ale způsobují nepříjemnou chuť. Kiwi lze i sušit. Kiwi je možno použít také jako náplň do palačinek, k ochucení jogurtů nebo zmrzliny.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v plodech kiwi.\n\nPlody bychom při výběru měli jen lehce ohmatat. Příliš tvrdé kiwi je ještě nezralé, má méně šťávy, je kyselejší a zejména slupka je tuhá, avšak jíst se dá. Takové kiwi můžeme koupit a nechat doma v teple dozrát. Příliš měkké kiwi nekupujeme, pokud z něj nechceme připravovat marmeládu. Kiwi není výrazně chemicky ošetřeno jako citrusy a přitom jej můžeme skladovat delší dobu. Při teplotě kolem 1 °C a asi 80 - 90 % vlhkosti vzduchu vydrží kiwi až 5 týdnů.\n\n"}
{"id": "178763", "url": "https://cs.wikipedia.org/wiki?curid=178763", "title": "Liliovec", "text": "Liliovec\n\nLiliovec (\"Narthecium\") je rod jednoděložných rostlin z čeledi liliovcovité (\"Nartheciaceae\"). Starší taxonomické systémy ho řadily někdy do čeledí kýchavicovité (\"Melanthaiceae\"), popř. do čeledi liliovité v širším pojetí (\"Liliaceae\" s.l.).\n\nJedná se o vytrvalé pozemní byliny s plazivými oddenky. Jsou to rostliny jednodomé s oboupohlavnými. Listy jsou převážně jen v přízemní růžici, na lodyze je několik (3-6) poměrně redukovaných lodyžních listů. Listy jsou jednoduché, přisedlé, střídavé, s listovými pochvami. Čepele listů jsou celokrajné, většinou úzce čárkovité, žilnatina je souběžná. Květy jsou oboupohlavné, v květenstvích, většinou ve vrcholových hroznech. V květenství jsou přítomny listeny. Květy jsou pravidelné, okvětí je vyvinuto, zpravidla 6 okvětních lístků ve 2 přeslenech (3+3), okvětní lístky jsou volné, vytrvalé, za květu rozestálé, za plodu vzpřímené, žlutavé nebo zelenavé. Tyčinek je 6, ve 2 přeslenech, nitky jsou hustě vlnaté. Gyneceum je složeno ze 3 plodolistů, synkarpní, semeník je svrchní. Plod je suchý, pukavý, jedná se o tobolku, většinou hluboce trojlaločnou. Semena jsou četná a nitkovitá.\n\nJe známo asi 4-8 druhů (záleží na pojetí), které jsou rozšířeny v Evropě, východní Asii a v Severní Americe.\n\nV ČR v současnosti neroste žádný druh, ale naposledy v roce 1900 rostl poblíž Slatiňan liliovec kostilomka (\"Narthecium ossifragum\"). Možná že v 19. století rostl i v Polabí. Později vyhynul.\n\n\nKvětena ČR: 8 nebo 9 díl\n\n \n \n"}
{"id": "178766", "url": "https://cs.wikipedia.org/wiki?curid=178766", "title": "Michal Šlesingr", "text": "Michal Šlesingr\n\nMichal Šlesingr (* 3. února 1983 Ústí nad Orlicí) je český biatlonista, jehož dosavadním největším úspěchem je zlatá medaile ze smíšené štafety na MS 2015 ve finském Kontiolahti. Na MS 2007 v italské Anterselvě získal stříbrnou medaili ze sprintu. Ze stejného mistrovství světa získal také jeden bronz z vytrvalostního závodu. Ve světovém poháru vyhrál jeden individuální závod.\n\nV juniorském věku vybojoval celkem sedm medailí na světových šampionátech juniorů, včetně zlata z roku 2002 ze stíhacího závodu.\n\nV sezóně 2004-05 se poprvé dostal v závodech Světového poháru do první desítky, což zopakoval v jednotlivých případech i v dalších letech. Do začátku února 2007 dojel v první desítce Světového poháru pětkrát, nejlépe ve vytrvalostním závodě ve švédském Östersundu v sezóně 2006-07, kdy byl čtvrtý.\n\nNa Zimních olympijských hrách 2006 v Turíně si odbyl svou olympijskou premiéru a přispěl k šestému místu české štafety.\n\nPrůlomem v jeho seniorské kariéře bylo druhé místo na mistrovství světa v italské Anterselvě v roce 2007. Ve sprintu na 10 kilometrů v den svých 24. narozenin neminul ani jeden terč a prohrál jen o necelých pět sekund s nejúspěšnějším biatlonistou historie, Norem Olem Einarem Bjørndalenem. Stříbrnou medaili věnoval své kamarádce, oddílové kolegyni a vrstevnici, někdejší dorostenecké mistryni světa Tereze Hlavsové, která v roce 2006 zahynula při autonehodě. V následujícím stíhacím závodě se sice po první střelbě dostal dokonce do vedení, ale v závěru chybou při poslední z dvaceti ran (celkem ale třetí v závodě) opustil i stupně vítězů a obsadil čtvrté místo pět sekund za olympijským vítězem Defrasnem z Francie. Pro druhou medaili na šampionátu si dojel ve vytrvalostním závodě na 20 kilometrů, v němž ho nezastavily ani dvě chyby při první střelbě vstoje. Čtvrtého Nora Andresena porazil o pouhou sekundu. Jako finišman přivedl českou štafetu v závodě na 4×7,5 km do cíle na 5. místě.\n\nStartoval také na ZOH 2010, ZOH 2014 a ZOH 2018.\n\nMichal Šlesingr reprezentuje klub PSK Jablonex, žije a trénuje v Letohradu pod vedením trenéra Vlastimila Vávry.\n\nNa podzim roku 2019 oznámil, že sezóna 2019/2020 bude pro něj poslední.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nSezóna 2001/02\nSezóna 2002/03\nSezóna 2003/04\nSezóna 2004/05\nSezóna 2005/06\nSezóna 2006/07\nSezóna 2007/08\nSezóna 2008/09\nSezóna 2009/10\nSezóna 2010/11\nSezóna 2011/12\n\nSezóna 2012/13\nSezóna 2013/14\nSezóna 2014/15\n\nSezóna 2015/16\nSezóna 2016/17\nSezóna 2017/18\nSezóna 2018/19\nSezóna 2019/20\n"}
{"id": "178767", "url": "https://cs.wikipedia.org/wiki?curid=178767", "title": "Skikros", "text": "Skikros\n\nSkikros nebo také skicross je disciplína akrobatického lyžování, při níž několik lyžařů zároveň sjíždí trať s umělými překážkami.\n\nTratě pro skikros jsou vybavené především klopenými zatáčkami, terénními vlnami a skoky. Závody probíhají vyřazovacím způsobem.\n\nHlavními závody ve skikrosu jsou mistrovství světa, světový pohár a SAAB Salomon Crossmax Series. Od roku 2010 se skikros stal součástí programu zimních olympijských her.\n\nMezi největší hvězdy krátké historie této disciplíny patří Tomáš Kraus, který vyhrál celkové pořadí světového poháru v letech 2005 a 2006 a v roce 2005 se také stal mistrem světa. Nejlepší ženou českého skikrosu je Andrea Zemanová, která vybojovala 2. místo v závodě Světového poháru ve švédském Åre v roce 2015.\n"}
{"id": "178768", "url": "https://cs.wikipedia.org/wiki?curid=178768", "title": "X Games", "text": "X Games\n\nX Games (původní název Extreme Games) jsou mezinárodní sportovní akce, které zahrnují především nové progresivní sportovní disciplíny, tzv. extrémní sporty.\n\nPrvní X Games se konaly od 24. června do 1. července 1995 v Providence, Newportu a Mount Snow ve Spojených státech. Navštívilo je 200 tisíc diváků a měly hned obrovský úspěch také v televizním vysílání. X Games byly a zůstávají projektem americké sportovní televize ESPN.\n\nPrvní zimní X Games se konaly v areálu Snow Summit v Kalifornii v roce 1997.\n\nOd roku 2003 do roku 2013 se letní X Games konali v Los Angeles. Od roku 2014 do roku 2016 v Austinu. A od roku 2017 v Minneapolis. Zimní X Games se konají od roku 2002 v Aspenu v Coloradu, budou tam pořádané nejméně do roku 2019.\n\nPo vzoru amerických X Games se pořádají podobné akce na celém světě (Asijské X Games, Latinskoamerické X Games, X Games v Austrálii nebo v Dubaji).\n\nDo programu letních X Games patří freestyle bikros, freestyle motokros, supermoto, skateboarding, surfing,rallycross a sprintrallye. Zimní X Games obsahují skikros a další disciplíny akrobatického lyžování, snowboarding a závody sněžných skútrů. Z programu již vypadly např. wakeboarding, sportovní lezení ad.\n\n\n"}
{"id": "178775", "url": "https://cs.wikipedia.org/wiki?curid=178775", "title": "Prefektura Okajama", "text": "Prefektura Okajama\n\nPrefektura Okajama ( , \"Okajama-ken\") je jednou ze 47 prefektur Japonska. Nachází se v regionu Čúgoku na ostrově Honšú. Hlavním městem je Okajama.\n\nPrefektura má rozlohu 7 113,21 km² a v květnu 2015 měla 1 920 654 obyvatel.\n\nNa území prefektury Okajama se až do reforem Meidži rozkládaly provincie Biččú, Bizen a Mimasaka.\n\nPrefektura Okajama sousedí s prefekturami Hjógo, Tottori a Hirošima. Na její jižní hranici se rozkládá Vnitřní moře, které Okajamu odděluje od prefektury Kagawa na Šikoku. K Okajamě patří asi 90 ostrovů a ostrůvků.\n\nV prefektuře se nachází historické město Kurašiki. Většina obyvatelstva je soustředěna právě kolem Kurašiki a hlavního města Okajama.\n\nV prefektuře Okajama je 15 velkých měst (市, ši):\n\n"}
{"id": "178778", "url": "https://cs.wikipedia.org/wiki?curid=178778", "title": "Square dance", "text": "Square dance\n\nSquare Dance (anglicky , zkratka \"SD\") je tanec, který se tancuje ve čtverylkách na jednoduchou anglickou nápovědu. Samotný tanec je na místě vytvářen callerem (vyvolávačem), který tanečníkům do rytmu napovídá jednotlivé figury a které tanečníci okamžitě provádějí. Z toho plyne jedinečný rys této taneční formy: tanečníci předem neznají choreografii, ale pouze figury, z nichž se tanec skládá.\n\nZáklady moderního Square Dance formoval v USA během 30. a 40. let 20 století Lloyd Shaw, který sesbíral pro uchování tradičních amerických lidových tanců používané figury. Od 70. let dvacátého století je moderní Square Dance podporován a standardizován mezinárodní organizací callerů CALLERLAB (anglicky ).\n\nDo Evropy rozšířili Square Dance po druhé světové válce americkými vojáky. Do bývalého Československa se SD dostal v roce 1988. V současné době v Česku funguje přes 20 tanečních klubů.\n\nJednotlivé taneční figury napovídané během tance callerem jsou rozděleny do tanečních úrovní. Pokud tanečník zvládne figury z určité taneční úrovně, je schopen si zatančit danou úroveň v jakémkoliv tanečním klubu Square Dance či na taneční akci v celém světě a není omezen jazykovou bariérou spolutanečníků. Názvy figur jsou proto v angličtině.\n\nRozdělení taneční úrovní je do 4 základních úrovní, některé z nich jsou dále děleny:\nOd úrovně Advanced se kromě figur dále definují \"koncepty\", které jednotným způsobem rozšiřují a upravují možnosti provádění jednotlivých figur.\n\n\n"}
{"id": "178784", "url": "https://cs.wikipedia.org/wiki?curid=178784", "title": "Ocún", "text": "Ocún\n\nOcún (\"Colchicum\") je rod jednoděložných rostlin z čeledi ocúnovité (\"Colchicaceae\"). Ve starších taxonomických systémech byl často řazen do čeledi liliovité v širším pojetí (\"Liliaceae\" s.l.).\n\nJedná se o zpravidla pozemní byliny s hlízami, jsou jednodomé s oboupohlavnými květy. Stonek je extrémně zkrácený, skrytý v zemi, květ téměř přisedá na hlízu, vyrůstá z paždí malého listenu. Po oplození se začne stonek prodlužovat a na povrchu se vytvoří růžice listů a vrcholová tobolka. Listy jsou pouze v přízemní růžici, jsou jednoduché, přisedlé, s listovými pochvami. Čepele listů jsou celokrajné, čárkovité až kopinaté, žilnatina je souběžná. Květy jsou oboupohlavné, zpravidla jednotlivé (někdy až po 3 z hlízy), jsou pravidelné, okvětí je vyvinuto, zpravidla 6 okvětních lístků ve 2 přeslenech (3+3), okvětní lístky jsou srostlé a vytvářejí zpravidla extrémně dlouhou korunní trubku sahající hluboko pod zem. Tyčinek je 6, ve 2 přeslenech. Gyneceum je složeno ze 3 plodolistů, je synkarpní, blizny 3, semeník je svrchní, v době květu je pod zemí. Plod je suchý, pukavý, převážně tobolka. Některé druhy kvetou na podzim a listy s plody vytvářejí na jaře, např. ocún jesenní, jiné kvetou na jaře, např. \"Colchicum hungaricum\".\n\nJe známo asi 100 druhů, které jsou rozšířeny hlavně v Evropě a v západní a střední Asii.\n\nV ČR roste běžně jediný druh, ocún jesenní (\"Colchicum autumnale\"). Je to hojný druh rostoucí od nížin do hor.\n\nRod je typický přítomností alkaloidů, zvláště je přítomen kolchicin a jiné příbuzné látky.\n\n\nKvětena ČR: 8 nebo 9 díl\n\n\n\n \n"}
{"id": "178789", "url": "https://cs.wikipedia.org/wiki?curid=178789", "title": "Plesiadapiformes", "text": "Plesiadapiformes\n\nPlesiadapiformes je vymřelá skupina savců, která je sesterská k primátům nebo zahrnuje jejich přímé předky. Někdy je považovaná za součást řádu primátů, moderní primáti se pak nazývají Euprimates. Plesiadapiformové se vyvinuli krátce po velkém vymírání na konci křídy, které se odehrálo před 66 miliony let.\n\n"}
{"id": "178791", "url": "https://cs.wikipedia.org/wiki?curid=178791", "title": "Ivo Kahánek", "text": "Ivo Kahánek\n\nIvo Kahánek (* 23. května 1979 Frýdek-Místek) je český pianista a hudební pedagog. Je znám širokou výrazovou paletou i výjimečnými virtuózními schopnostmi, které uplatňuje v repertoáru od baroka po soudobou hudbu s těžištěm v romantickém repertoáru. V cizině jej rovněž pokládají za specialistu na interpretaci české hudby.\n\nIvo Kahánek je absolventem Janáčkovy konzervatoře v Ostravě ve třídě Mgr. Marty Toaderové a Akademie múzických umění v Praze ve třídě prof. Ivana Klánského. Má za sebou také jeden semestr postgraduálního studia na prestižní londýnské Guildhall School of Music and Drama u Ronana O´Hory a mistrovské kurzy pod vedením Karl-Heinze Kämmerlinga, Christiana Zachariase, Alicie de Larrocha, Imogen Cooper, Petera Frankla a dalších osobností. \n\nV roce 2004 se stal absolutním vítězem mezinárodní hudební soutěže Pražské jaro a již předtím získal ocenění v mnoha významných kláních u nás i v cizině (Maria Canals Piano Competition v Barceloně, Vendome Prize ve Vídni, Stiftung Tomassoni Wettbewerb v Kolíně nad Rýnem, Mezinárodní soutěž Fryderyka Chopina v Mariánských Lázních, Concertino Praga aj.).  \n\nPo úspěšných\ndebutech na festivalu Beethovenfest v Bonnu a na Pražském jaru obdržel pozvání od Symfonického orchestru BBC k vystoupení na festivalu BBC Proms v londýnské Royal Albert Hall. Tam v srpnu 2007 pod taktovkou Jiřího Bělohlávka provedl Klavírní koncert č. 4 „Inkantace“ Bohuslava Martinů, živě přenášený televizí a rádiem BBC i českou stanicí Vltava. Tento kritikou oceněný debut nabízí německé vydavatelství Deutsche Grammophon jako digitální download. I na základě těchto úspěchů si Ivo Kahánka vybral Sir Simon Rattle ke dvěma vystoupením s Berlínskou filharmonií v listopadu 2014. Následoval nadšený ohlas odborné kritiky i široké veřejnosti. Mladý klavírista se stal po Rudolfu Firkušném teprve druhým českým pianistou v historii, jenž vystoupil s tímto světoznámým tělesem. Kromě toho spolupracuje Ivo Kahánek pravidelně s Českou filharmonií a má za sebou úspěšná vystoupení s BBC Scottish Symphony Orchestra Glasgow, Orchestrem WDR Kolín nad Rýnem, Filharmonií Essen, Symfonickým orchestrem Hlavního města Prahy FOK, Symfonickým orchestrem Českého rozhlasu, Pražskou komorní filharmonií, Filharmonií Brno a mnoha jinými. Z dalších významných dirigentů, s nimiž spolupracoval, jmenujme alespoň Pinchase Steinberga, Vladimira Ashkenazyho, Jiřího Bělohlávka, Zdeňka Mácala, Jakuba Hrůšu či Tomáše Netopila.\n\nIvo Kahánek podepsal v roce 2007 exkluzivní smlouvu s vydavatelstvím Supraphon Music a od té doby nahrál celkem sedm CD s díly Leoše Janáčka, Bohuslava Martinů, Gideona Kleina, Miloslava Kabeláče, Jeana Françaixe, Jacquesa Iberta aj. Jeho album (Janáček-Martinů-Kabeláč) získalo nejvyšší možné hodnocení v odborných zahraničních časopisech Classics Today (USA), Le Monde de la Musique (Francie) a Fanfare (USA). Kromě toho pravidelně natáčí pro Český rozhlas a Českou televizi. Jeho zatím poslední sólová deska je věnována Fryderyku Chopinovi (Sonáta h-moll, čtyři Scherza). Letos by měla u Supraphonu vyjít nahrávka Janáčkovy Moravské a Ukvalské lidové poesie v písních s vynikající sopranistkou Martinou Jankovou, dále CD s Koncertem pro dva smyčcové orchestry, klavír a tympány Bohuslava Martinů za doprovodu Essener Philharmoniker a Tomáše Netopila. Pro Český rozhlas se chystá rovněž Martinů - tentokrát nahrávka Klavírního koncertu č. 5 se Symfonickým orchestrem Českého rozhlasu pod taktovkou Tomáše Braunera.\n\n"}
{"id": "178797", "url": "https://cs.wikipedia.org/wiki?curid=178797", "title": "Jan Jiraský", "text": "Jan Jiraský\n\nJan Jiraský (* 31. srpna 1973 Vysoké Mýto) je český pianista a pedagog. Studoval klavírní hru na pardubické konzervatoři a na Janáčkově akademii múzických umění v Brně pod vedením doc. Aleny Vlasákové.\n\nBěhem studia se stal stipendistou Českého hudebního fondu, který jej vzhledem k mezinárodním soutěžním úspěchům nominoval na prestižní prémiovou listinu mladých interpretů. Ve dvaceti letech natočil debutové CD se skladbami B. Smetany pro vídeňské vydavatelství Musica.\nSvé vzdělání dovršil doktorskou dizertací na téma klavírní dílo Leoše Janáčka. Janáčkovo klavírní dílo také celé natočil, a to dokonce dvakrát – na moderní nástroj i autorův vlastní klavír značky Ehrbar, nacházející se v Janáčkově muzeu (labely ArcoDiva a Radioservis). Za janáčkovskou interpretaci mu byla udělena Prémie Fondu Leoše Janáčka.\n\nJe laureátem mnoha mezinárodních klavírních soutěží (Smetanovská soutěž 1990 – 2.cena, Beethovenův Hradec 1989 – cena za nejlepší provedení Beethovenova díla + 2. cena, Concours International de Noyers 1995 – 1. cena, F.Chopin International Piano Competition Novi Sad 1997 – 1. cena + Cena Yugokoncertu, Karlovy Vary International Piano Competition 1994 – 1. cena a absolutní vítězství, Europäische Chopin Wettbewerb Darmstadt 1996 – Diplom mit Auszeichnung, EBU/Unesco Competition Lisabon 2003 – titul finalisty, 21st Century Art Competiton Kiev 1998 – 1. cena – Grand Prix). Za rok 1999 získal prestižní Cenu Classic Českého hudebního fondu (Akademie klasické hudby) ve dvou kategoriích – Talent a Interpretační výkon.\n\nJako interpret je známý zejména koncertními sériemi, na kterých provádí kompletní klavírní cykly, jako Bachův Dobře temperovaný klavír, Mozartových 18 klavírních sonát, Chopinovy Etudy, Janáčkovo klavírní dílo či skladby dalších českých autorů. Při studiu skladeb čerpá z historických pramenů a autografů, koncertuje též na historických klavírech. Jako sólista byl hostem většiny předních českých orchestrů i orchestrů zahraničních, široký repertoár klavírních koncertů provedl pod taktovkou významných dirigentů (Ch.Arming, J.Bělohlávek, D.Bostock, A.Ceccato, G.Emilsson, J.Hrůša, M. Košik, T.Koutník, M.Lebel, Ch.Olivieri-Munroe, A.Schwinck, J.Stárek, L.Svárovský, R. Stankovský, J. Štrunc, A.Tali, F.Vajnar, V.Válek, A.Weiser, H.Wolf aj.). Představil se na domácích festivalech (Pražské jaro, Moravský podzim, Mladá Praha, Concentus Moraviae, Janáček Brno, Světová klavírní tvorba (FOK), Janáčkovy Hukvaldy, Smetanova Litomyšl, Dvořákův karlovarský podzim, Beethovenovy dny, MHF Český Krumlov atd.) i v zahraničí (Vídeň, Graz, Saarbrücken, Darmstadt, Apeldoorn, Oristano, Lisabon, Funchal, Vicenza, Peking, Katowice), na poli komorní hudby spolupracoval např. s Janáčkovým kvartetem, Kvartetem Martinů, Kvartetem města Brna, členy Pavel Haas Quartet a Wallingerova kvarteta, pěvci J. Březinou, M. Lehotským, R. Novákem, H. Minutillo, s herci L. Lakomým, R. Lukavským, J. Třískou, J. Potměšilem a mnoha instrumentalisty.\n\nJan Jiraský se věnuje intenzivně také klavírní pedagogice. Od roku 2000 vyučuje na mezinárodních interpretačních kurzech v ČR, Rakousku, Portugalsku a Itálii, zasedá v soutěžních porotách (Beethovenův Hradec, Smetanovská mezinárodní soutěž, Janáčkova mezinárodní soutěž, Prague junior note, Amadeus, ProBohemia, Gorizia, Lonigo, Peking, Vídeň). V roce 2007 byl jmenován vedoucím katedry klávesových nástrojů Janáčkovy akademie múzických umění v Brně.\n\n\n\n"}
{"id": "178798", "url": "https://cs.wikipedia.org/wiki?curid=178798", "title": "Jiraský", "text": "Jiraský\n\nPříjmení Jiraský nebo Jiráský může nést:\n"}
{"id": "178801", "url": "https://cs.wikipedia.org/wiki?curid=178801", "title": "František Nedvěd", "text": "František Nedvěd\n\nFrantišek Nedvěd (* 19. září 1947) je český zpěvák a kytarista. Patří mezi nejvýznamnější osobnosti české country, folku a trampské písně.\n\nVystupoval ve skupinách Brontosauři (která se původně nazývala Toronto) a Spirituál kvintet. Potom se vydal na sólovou dráhu jako jeho bratr Jan Nedvěd, který je také hudebník. Nyní hraje se svou skupinou, ve které hrají Petr Kocman – kytarista a zpěvák, jeho syn Vojtěch Nedvěd, který hraje na dvanáctistrunnou kytaru, baskytarista Milan Plechatý a bubeník Jaroslav Petrásek.\n\nS bratrem Janem mají ještě sestru. Se svou manželkou Marií má dva syny: Františka (* 1974) a Vojtěcha (* 1977).\n\n\n\n\n\n\n\n"}
{"id": "178804", "url": "https://cs.wikipedia.org/wiki?curid=178804", "title": "S. V. B. E. E. Q. V.", "text": "S. V. B. E. E. Q. V.\n\nS. V. B. E. E. Q. V. je latinská zkratka (\"abbreviatio\") pro sousloví \"Si vales, bene est, ego quoque valeo\" (Daří-li se ti, je to dobře, mně se také daří). Toto sousloví se používalo v antickém Římě (a v menší míře i ve středověku) jako zdvořilostní fráze v úvodu či závěru dopisu, a to tak často, až se ustálila zkratka z jeho prvních písmen.\n"}
{"id": "178805", "url": "https://cs.wikipedia.org/wiki?curid=178805", "title": "Bunraku", "text": "Bunraku\n\nBunraku ( ), také známé jako Ningjó džóruri (), je forma tradičního japonského loutkového divadla.\n\nBunraku vzniklo na konci 16. století během období Edo stejně jako divadelní forma kabuki (divadlo s živými herci, kde všechny role jsou hrány pouze muži) a hrají se tak obvykle tradiční epické balady.\n\nKaždou loutku vedou tři lidé, kurogo, nosí černé čepičky, aby nerozptylovali pozonost diváků. Vypravěč nezbytný při každé hře, nazývaný tajú, recituje příběh za doprovodu hudebního trojstrunného nástroje šamisen. Loutky mohou hýbat i obočím a jsou uzpůsobené na to, aby vyjádřily i jemné rozdíly ve výrazech tváří. Mají výšku kolem 1 metru (dvě třetiny lidské výšky).\n\n"}
{"id": "178818", "url": "https://cs.wikipedia.org/wiki?curid=178818", "title": "Masatoši Košiba", "text": "Masatoši Košiba\n\nMasatoši Košiba (小柴 昌俊) (19. září 1926, Tojohaši, Prefektura Aiči, Japonsko) je japonský fyzik. V roce 2002 obdržel Nobelovu cenu za průkopnické příspěvky k astrofyzice, zejména detekci kosmických neutrin.\n\n\n\n"}
{"id": "178821", "url": "https://cs.wikipedia.org/wiki?curid=178821", "title": "Karel z Lamberka", "text": "Karel z Lamberka\n\nKarel hrabě z Lamberka O.Cr. (1563 – 18. září 1612 Osecký klášter) byl katolický duchovní, 11. arcibiskup pražský a 26. velmistr řádu Křižovníků s červenou hvězdou (obojí 1607-1612).\n\nKarel z Lamberka pocházel že štýrského rodu svobodných pánů z Lamberka. Byl pasovským kapitulním děkanem a salcburským kanovníkem. V říjnu 1606 jej císař Rudolf II. jmenoval pražským arcibiskupem. Papež volbu stvrdil 14. května 1607, avšak k vysvěcení došlo teprve 7. října. Téhož roku byl zvolen za velmistra řádu křižovníků s červenou hvězdou.\n\nKarel z Lamberka se stejně jako jeho předchůdci snažil pokračovat v zavádění reforem Tridentského koncilu a oponoval ústupkům vůči protestantům, které zavedl Rudolf II. Nebyl příliš úspěšný: jednak pro možný nedostatek schopností (nuncius Antonio Caetani o něm napsal, že \"\"byl zbožný a velmi horlivý\"\", avšak \"\"měl málo zkušeností v pastorační činnosti\"\"), jiště však pro svůj německý původ (čeští stavové používali jeho původ proti němu a nakonec si odhlasovali, že tento úřad smějí zastávat pouze Češi) a zejména pro těžkou epilepsii, kterou trpěl.\n\nPo většinu času se kvůli nemoci zdržoval v oseckém klášteře, dokonce se nezúčastnil ani slavnostní korunovace Matyáše na českého krále (23. května 1611), kterou místo něj provedl kardinál Ditrichštejn.\n\nOsecký klášter, který byl v té době v dočasné správě pražského arcibiskupství, se Lamberk snažil natrvalo připoutat k arcibiskupským majetkům. Osecká kronika uvádí, že za tím účelem dokonce nechal spálit některé archiválie týkající se kláštera. Opisy nejdůležitějších listin (shromážděné v tzv. Codexu Damascu) však zachránil klášterní písař.\n\nArcibiskup Karel z Lamberka skonal 18. září 1612 za zdmi oseckého kláštera v severních Čechách. Jeho nástupce Jan Lohelius pak osecký klášter navrátil zpět do rukou cisterciáckého řádu.\n\n"}
{"id": "178822", "url": "https://cs.wikipedia.org/wiki?curid=178822", "title": "Gresham's School", "text": "Gresham's School\n\nGresham's School je škola v anglickém hrabství Norfolku. Byla založena v 16. století \"Sirem Johnem Greshamem\".\n\nRoční školné činí kolem 22 000 liber šterlinků.\n\nNa Gresham's School studoval Alan Lloyd Hodgkin, Benjamin Britten a Sienna Guillory.\n\n"}
{"id": "178828", "url": "https://cs.wikipedia.org/wiki?curid=178828", "title": "Lípa u Pašinky", "text": "Lípa u Pašinky\n\nLípa u Pašinky je památná lípa malolistá (\"Tilia cordata\" Mill.), která roste na severozápadním okraji obce Pašinka u božích muk na kraji pole. Lípa je chráněna jako významná krajinná dominanta a pro svůj historický význam vztahující se k božím mukám. V roce 2005 byl obvod kmene je cca 250 cm a výška stromu činila asi 18 m. Zdravotní stav lípy je dobrý.\n\n"}
{"id": "178830", "url": "https://cs.wikipedia.org/wiki?curid=178830", "title": "Veltrubská lípa", "text": "Veltrubská lípa\n\nVeltrubská lípa je památný strom ve Veltrubech v okrese Kolín. Chráněná lípa malolistá (\"Tilia cordata\" Mill.) roste v centru obce u božích muk. Obvod kmene stromu je asi 320 cm a výška stromu dosahuje do přibližně 21 m. Právní ochrana byla vyhlášena pro jeho vzrůst a pro jeho historický význam spojený s božími muky, u nichž roste.\n\nZdravotní stav lípy je dobrý.\n"}
{"id": "178831", "url": "https://cs.wikipedia.org/wiki?curid=178831", "title": "Rubín", "text": "Rubín\n\nRubín je růžový až červený drahokam sestávající převážně z minerálu korundu (AlO) s příměsí chromu způsobující zbarvení.\n\nMezi největší naleziště rubínů patří zejména Afrika, Asie, Austrálie, Grónsko, Madagaskar a Severní Karolína.\n\nRubíny nejlepší barvy, tj. sytě červené (v obchodním styku je tato barva nazývána barvou holubí krve) s lehkým modravým odstínem, pochází z Barmy, Mogoku, rubíny dobré barvy jsou ale i rubíny tanzanské, afghánské, vietnamské a rubíny z Nepálu, Srí Lanky a Indie. Rubíny barvy holubí krve jsou díky své barvě nejcennějsí, v Barmě navíc častokrát ve viditelném světle červeně fluoreskují, proto jsou barmské rubíny obvykle nejkvalitnější na světě.\n\nNejstarší naleziště rubínů jsou náplavy řek jihozápadní Srí Lanky (řeka Kaliganga) se starým centrem Ratnapury. Cejlonské rubíny jsou malinové barvy nebo jsou to asterické kameny. První zmínky pocházejí z Arthašástry, Brhatamhíty a buddhistických kronik, jakož od cestovatelů (i Marka Pola). Můžeme hovořit o 3000 letech těžeb zdejších rubínů. Od 4. až 5. století se postupně zvyšuje a od 15. století se na asijském a západním trhu objevují rubíny z Barmy a Kambodži či Thajska.\n\nOd novověku se rubíny těží také na Madagaskaru, v Tanzanii, Afghánistánu, Vietnamu a dalších lokalitách.\n\nAčkoliv se v Thajsku rubíny také hodně těží, nedoporučuje se kupovat rubíny od pouličních obchodníků, thajští obchodníci bývají totiž mistry v padělání a nezřídka se jedná o madagaskarské, méně kvalitní rubíny, které se za ty thajské pouze vydávají.\n\nZa rubíny se vydávají růžové safíry. Původně prý byl dle přednášky Roberta Nového o problému určování staroindických minerálů v soudobé mineralogii, padparádža safír rubínem padmarága.\n\nPodle Ratnaparikshy tak měli bráhmani dělit rubíny podle kast na jejich barvy.\n\nRubíny špičkové jakosti a velikosti mající nad deset karátů dosahují závratných cen a jsou vzácnější a cennější než velké diamanty, jsou ale vzácné a výjimečné.\n\nPřírodní rubíny se dopalují (heated), aby měly lepší barvu, doplňují berylliem (treatment), skelnou pastou a dalšími úpravami.\n\nRubíny jsou vzácné, a proto se v současné době velké množství rubínů vyrábí uměle. Používá se Verneuillova metoda nebo Czochralského metoda pro postupný růst krystalu z taveniny. Někdy se ale používají i další metody, jako třeba hydrotermální metoda.\n\n\n\n\n"}
{"id": "178833", "url": "https://cs.wikipedia.org/wiki?curid=178833", "title": "Dilatace času", "text": "Dilatace času\n\nDilatace času (čili roztažení, zpomalení času) je fyzikální jev pozorovaný u všech objektů, které vzhledem k pozorovateli \n\nV případě dvou pozorovatelů, pohybujících se vůči sobě rovnoměrně přímočaře, je dilatace času vzájemná. Oba dva tedy vnímají hodiny toho druhého jako pomalejší. Naproti tomu u dilatace času gravitačním polem se pozorovatelé shodnou na tom, že hodiny s vyšším gravitačním potenciálem jsou pomalejší než hodiny s nižším potenciálem (dále od středu gravitace).\n\nNa základě speciální teorie relativity můžeme spočítat dilataci času u objektu pohybujícího se rychlostí formula_1 jako:\n\nkde formula_3 je čas změřený pozorovatelem, formula_4 je čas změřený pohybujícím se objektem (tzv. vlastní čas) a formula_5 je Lorentzův faktor.\n\nPoužití Lorentzova faktoru zobecňuje Newtonovskou mechaniku – při běžných rychlostech se jeho hodnota limitně blíží jedné (a je tedy možné jej zanedbat), začne projevovat až u rychlostí, které se řádově blíží rychlosti světla ve vakuu (a kde je proto fyzikální popis Newtonovské mechaniky nedostatečný).\n\nU této teorie platí, že např. hodiny H´ pohybující se vzhledem k pozorovateli rychlostí v<c jdou pomaleji než hodiny H, které jsou vzhledem k tomuto pozorovateli v klidu. Tento vztah je symetrický: Druhý pozorovatel, vůči němuž jsou v klidu hodiny H´, bude naopak pozorovat, že pomaleji jdou hodiny H. Obě pozorování jsou v každé ze soustav, spojených s daným pozorovatelem, správná. Správná jsou ale jen po dobu, kdy je pozorovatelova soustava inerciální, tedy bez zrychlení.\n\nDilataci času prokázala řada experimentů.\n\n"}
{"id": "178840", "url": "https://cs.wikipedia.org/wiki?curid=178840", "title": "Svetozar Borojević von Bojna", "text": "Svetozar Borojević von Bojna\n\nSvetozar Borojević von Bojna, (, 13. prosince 1856, Umetić nedaleko Hrvatske Kostajnice, Rakouské císařství (dnes Chorvatsko) – 23. května 1920, Celovec, Rakousko) byl rakousko-uherský polní maršál za první světové války. Mimo jiné byl i držitelem mnoha vojenských vyznamenání včetně pruského řádu Pour le Mérite nebo vojenského řádu Marie Terezie.\n\nBorojević se narodil 13. prosince 1856 ve vesnici Umetić v chorvatské vojenské hranici v Rakouském císařství. Jeho otec Adam byl důstojníkem pohraniční stráže, jeho matka byla Stana Kovarbašić von Zboriste. Pokřtěn byl v pravoslavné církvi, s největší pravděpodobností ve farním kostele v Mečenčani, kde jeho otec sloužil.\n\nBorojević byl srbského původu. Sám se jednou zmínil, že je Chorvat a Chorvatsko je jeho domovina, zatímco je jednoduše nazýván \"Chorvatem\".\n\nBorojević byl vedle Hermanna Kövess von Kövesshaza a Eduarda von Böhm-Ermolli jeden z nejschopnějších rakousko-uherských maršálů první světové války. Do roku 1915 bojoval na ruské frontě (Komarow, karpatské průsmyky, Gorlice-Tarnow), ale jeho jméno je spojeno zejména s italskou frontou v letech 1915-1918 (12 sočských ofenziv a bitva na Piavě). Přes značné úsilí a početní i materiální převahu Italů, podařilo se mu zamezit jejich proniknutí do nitra říše. Byl přísným mužem s železnou vůlí, který kladl důraz především na disciplinu a v tom směru byl i bezohledný a brutální. Během bitev nikdy nespal. Mezi prostými vojáky nebyl oblíbený, ale vysoce vážený. Za zmínku stojí, že ač byl příslušníkem srbské menšiny s pravoslavným vyznáním, dosáhl nejvyšší hodnosti v rakousko-uherské armádě. Byl synem Adama B., poddůstojníka sloužícího na vojenské hranici. Absolvoval vojenskou přípravku v Petrovaradínu a pak kadetku v Liebenau u Štýrského Hradce. Postupoval v hodnostech: 1874 (kadet), 1875 (podporučík), 1880 (nadporučík). Roku 1878 se podílel na okupaci Bosny. V letech 1887-1891 absolvoval Tereziánskou vojenskou akademii ve Vídeňském Novém Městě. V roce 1892 byl povýšen na majora, v roce 1896 na plukovníka, 1904 generálmajora. V roce 1908 získal hodnost podmaršálek, 1916 generálplukovník. 1. února 1918 jej císař Karel První povýšil do hodnosti polního maršála. \n\nPo uzavření příměří se stáhl se zbytky vojska do Rakouska a nabídl císaři Karlovi vojenskou intervenci a obsazení Vídně za účelem likvidace republiky, což císař odmítl. V prosinci 1918 nabídl nové vládě jihoslovanské (Království Srbů, Chorvatů a Slovinců), své služby, ale byl příkře odmítnut. Pak zatrpklý a zcela bez příjmů žil v Celovci, kde zemřel po atace cévní mozkové příhody. Je pohřben na Centrálním hřbitově ve Vídni v hrobu, který zakoupil excísař Karel. Pohřeb byl velikou manifestací monarchie, ale masová účast tisíců prostých vojáků svědčila o Borojevičově obrovském respektu, který si v širokých vojenských kruzích vybudoval.\n\n\n\n\n"}
{"id": "178845", "url": "https://cs.wikipedia.org/wiki?curid=178845", "title": "MSA", "text": "MSA\n\nMSA může znamenat:\n\n"}
{"id": "178846", "url": "https://cs.wikipedia.org/wiki?curid=178846", "title": "Kahánek", "text": "Kahánek\n\nKahánek je malý kahan.\n\n\"... má na kahánku\" obvykle znamená, že dotyčná osoba brzy umře nebo dotyčná činnost bude brzy ukončena.\n\nPříjmení Kahánek je zdrobnělina z apelativa \"kahan\". Ženskou variantou je Kahánková.\n\n\n"}
{"id": "178851", "url": "https://cs.wikipedia.org/wiki?curid=178851", "title": "Tetralogie", "text": "Tetralogie\n\nTetralogie je umělecké (nejčastěji literární) dílo o čtyřech relativně samostatných částech, které spolu souvisejí motivicky, látkově nebo problémově.\n\nPůvod tetralogie můžeme najít již v antickém Řecku, kdy v Athénách o slavnostech Dionýsových soutěžili řečtí básníci se souborem tří tragédií (viz heslo trilogie) doplněných na tetralogii tematicky spřízněnou tzv. satyrskou hrou. Jen výjimečně byla satyrská hra zastoupena tragédií čtvrtou, např. \"Alkéstis\" u Euripida, která však obsahuje celou řadu burleskních prvků. Žádný takový soubor divadelních her se však nedochoval. Satyrské drama \"Próteus\" patřící k jediné dochované antické trilogii, k Aischylově \"Orestei\" je ztraceno, a Euripidova trilogie (\"Kréťanky\", \"Alkmeón v Psófidě\", \"Télefos\") patřící k \"Alkéstis\" se dochovala jen ve zlomcích.\n\n\n\nOznačení \"filmová tetralogie\" je pojem zavádějící resp. nemusí být stálý, neboť u komerčně úspěšných filmů mohou být dotáčena jejich další pokračování. Nikdo proto nemůže říci, zdali to, co je dnes charakterizováno jako tetralogie, nebude zítra pentalogií resp. filmovou sérií. V kinematografii má proto tento pojem smysl pouze u výrazně časově ohraničených nebo již definitivně uzavřených děl.\n\n"}
{"id": "178858", "url": "https://cs.wikipedia.org/wiki?curid=178858", "title": "Velbloudí srst", "text": "Velbloudí srst\n\nVlákna z velbloudí srsti (angl.: \"camel hair\", něm.: \"Kamelhaar\") – velbloudí vlna patří k nejdražším textilním surovinám. \n. Jejich celosvětová produkce se odhaduje na 2 500 ročních tun .\n\nSeveroafrický jednohrbý velbloud (dromedár) dává velmi hrubou vlnu, vhodnou jen na výrobu koberců.\n\nNaproti tomu asijský dvouhrbý velbloud (hlavně v severozápadní Číně a v Mongolsku) má velmi jemnou, hebkou srst, vlákno je skoro bílé, velmi kadeřavé, s hrubými šupinami na povrchu.\n\nVlna se nemusí stříhat. Chomáče vláken se sbírají, když je velbloudi ztrácejí po studeném ročním období (až 5 kg za sezonu).\n\nJemnost: z mláďat (\"baby camel hair\") 16–17 µm, standardní jakosti 20–29 µm, chlupy 30–120 µm, \"odchlupacená\" podsada 16–20 µm. Obsah jemných vláken v srsti kolísá mezi 35 a 75 %. \n\nDélka vláken z podsady 36–40 mm, chlupy z pesíku až 37,5 cm\n\nPevnost vláken dosahuje např. při jemností 23,5 µm až 22 g/tex, vlákna jsou zakroucena asi 1,5 obloučky na cm. \nCeny odchlupacených vláken z podsady (v roce 2002 pro průmyslové zpracování) se rozlišují podle možného použití: vlákna na pletařské příze = 24 USD/kg, na prvotřídní tkalcovské příze = 12-13 USD/kg, 2. třída tkalcovských přízí = 9 USD/kg. \n\nV maloobchodě se např. nabízela v roce 2016 odchlupacená vlákna za 80 €/kg. \nOdchlupacení a praní se provádí zpravidla v chovatelském regionu, po třídění podle stáří zvířat a podle barevných odstínů vláken se materiál většinou vyváží ke spřádání do USA, Japonska nebo do Evropy (Itálie). \n\nJemná vlákna se zpracovávají vlnařskou technologií často ve směsi s ovčí vlnou na \n\n\nPodrobnější údaje o zpracování velbloudí vlny nebyly dosud (2016) zveřejněny. Studie o celosvětové spotřebě textilií z velbloudí vlny se dá zakoupit za 4000 USD. \n"}
{"id": "178859", "url": "https://cs.wikipedia.org/wiki?curid=178859", "title": "Toni Kukoč", "text": "Toni Kukoč\n\nToni Kukoč (* 18. září 1968, Split) je bývalý chorvatský profesionální basketbalista. Jedná se o jednoho z prvních Evropanů, který se ve větší míře prosadil v severoamerické NBA.\n\nToni Kukoč je 208 centimetrů vysoký, díky své velmi dobré pohyblivosti a střelbě zdálky byl i přes svou výšku využíván nejen na pozici pivota, ale i křídla.\n\nToni Kukoč hrál téměř dvacet let profesionální basketbal na světové úrovni.\n\nJeho kariéra začala v týmu Jugoplastika Split, ve kterém hrál v letech 1987 až 1991. Týmu se podařilo třikrát v řadě vyhrát Euroligu (obdoba fotbalové Ligy Mistrů) a Kukoč se stal hned ve svých dvaceti letech jednou z největších basketbalových hvězd v Evropě.\n\nNásledoval přestup do týmu Benetton Treviso, za své účinkování v tomto italském klubu (1991 – 1993) byl Kukoč třikrát vyhlášen nejlepším hráčem Evropy.\n\nV roce 1993 dochází k přestupu do týmu Chicago Bulls severoamerické NBA, ve kterém měl ale Kukoč ze začátku nesnadnou pozici a první sezónu odehrál jako náhradník Scottieho Pippena. V následujících letech se přece jen postupně prosadil do základní sestavy Bulls, podílel se na třech titulech vítěze NBA po návratu Michaela Jordana do týmu. V roce 1996 byl vyhlášen šestým nejlepším hráčem NBA.\n\nZa Bulls hrál Toni Kukoč až do roku 2000, následovala jedna sezóna (2000 – 2001) za Philadelphia 76ers a (2001 – 2002) za Atlanta Hawks. Po dvou nepříliš úspěšných sezónách následoval třetí přestup do Milwaukee Bucks, kde se (v té době již čtyřiatřicetiletý) Kukoč znovu „chytil“ a odehrál čtyři další úspěšné sezóny. Svou profesionální kariéru ukončil ze zdravotních důvodů v roce 2006 ve věku 38 let.\n\nToni Kukoč se podílel na dvou stříbrných olympijských medailích – v roce 1988 za Jugoslávii, v roce 1992 již za Chorvatsko. V roce 1990 získal s týmem Jugoslávie titul mistra světa.\n"}
{"id": "178860", "url": "https://cs.wikipedia.org/wiki?curid=178860", "title": "Kostel Panny Marie Sněžné (Praha)", "text": "Kostel Panny Marie Sněžné (Praha)\n\nChrám Panny Marie Sněžné je kostel na Jungmannově náměstí čp. 753/18 na Novém Městě pražském, v těsném sousedství Václavského náměstí. Založen byl císařem Karlem IV. Současná podoba chrámu zahrnuje z původního monumentálního projektu pouze kněžiště (presbytář) a ambit.\n\nChrám Panny Marie Sněžné byl založen roku 1347 císařem Karlem IV. (podle dobových zápisů byl založen dne 3. září 1347, tedy jeden rok po korunovaci Karla IV. a Blanky z Valois) jako trojlodní bazilika a budoucí korunovační chrám s klášterní svatyní řádu karmelitánů. Karel IV. daroval spolu se založením kláštera řádu karmelitánů (který byl od roku 1245 žebravým řádem, tedy neměl vlastní statky) dřevo, z něhož byl postaven sál pro jeho korunovační hostinu, a velký pozemek. Z pronájmu severozápadní části pozemku (na němž byly postaveny domy a krámy Kurného trhu) řád dále získával finance na stavbu kostela. Další příjmy mu plynuly z odpustků a příspěvků měšťanstva.\n\nZ původního projektu chrámu, který byl zamýšlen jako 100 metrů dlouhá dvouvěžová stavba, jejíž výška střední lodi měla dosahovat 40 metrů, byl dokončen pouze presbytář (vysvěcený roku 1379), základy vstupní části, \"krásná věž\" a klášter, tedy pouhý zlomek plánované stavby chrámu, který měl soupeřit se Svatovítskou katedrálou a s klášterním kostelem cisterciáků na Zbraslavi.\n\nStavba věže a lodi síňového chrámu byla podle zjištění archeologického výzkumu Julie Richterové z roku 1981 zahájena počátkem 15. století, ale přerušily ji husitské války. V té době zde působil husitský kazatel Jan Želivský. Staveniště kostela bylo nalezeno na dnešním Jungmannově náměstí vedle Jungmannova pomníku a pod ním. Během husitských válek byl objekt poničen (mimo jiné z věže sestřelen zvon), dále pak zůstal řeholníky opuštěn, pustl a chátral. Koncem 15. století se řeholníci vrátili, ale neměli kde bydlet. Roku 1566 došlo ke zřícení gotické klenby kostela.\n\nRoku 1603 císař Rudolf II. daroval klášter s kostelem františkánům. Roku 1611 za vpádu pasovských vojsk zfanatizovaná lůza klášter napadla a povraždila čtrnáct mnichů, kteří byli roku 2012 blahořečeni jako Čtrnáct pražských mučedníků.\n\nKostel byl dostavěn roku 1625 a téhož roku 14. května vysvěcen pražským arcibiskupem Arnoštem Harrachem, vnitřní zařízení pokračovalo až do 2. poloviny 17. století, kdy byl dostavěn také klášter. Na nádvoří vyrostla jednolodní porciunkulová kaple (při rekonstrukci kláštera počátkem 20. století zbořená).\n\nPo roce 1606 se nedokončený a zchátralý komplex dočkal oprav od svých nových majitelů – bosých františkánů, jimž císař Rudolf II. ruinu postoupil. Zřícená gotická klenba byla nahrazena renesanční konstrukcí (síťová renesanční klenba s malbami hvězdné oblohy, Panny Marie, Nejsvětější Trojice a svatých) a byla zbudována vstupní přístavba s kruchtou. Presbytář původně zamýšlené stavby dnes slouží jako kostel. Se svou výškou 31,5 metru je jednou z nejvyšších chrámových staveb v Praze. Klášter byl obnoven v barokním slohu až po polovině 17. století. Zbytky gotického zdiva postranních lodí zůstaly zachovány v barokních kaplích zasvěcených Panně Marii a Janu Nepomuckému.\n\nNad renesančním vstupním portálem byl při generální obnově chrámu roku 1900 doplněn mozaikový obraz Panny Marie Sněžné od Viktora Foerstera a výše nad ním je v průčelí zčásti původní gotické rozetové okno.\n\nNa severní straně hlavního chóru se nachází podstatně nižší boční loď. Z té se zachovaly jen obvodové stěny. Zatímco hlavní chór je vystavěn na principu v podstatě \"skeletové\" konstrukce (okna vyplňují veškerou plochu mezi opěrnými pilíři pro dosažení maximálního možného světelného efektu), boční loď má stěny mezi jednotlivými příporami bohatě vyplněny lomovým zdivem. Na některé architektonické články byl také použit odlišný kámen. Vztah mezi hlavním chórem a boční lodí je zvláštní i nelogickým zapadáním opěrného systému chóru do prostoru boční lodi, či nestejnými geometrickými vztahy jednotlivých částí stavby. V roce 1379 totiž mezi fází výstavby bočních kaplí a pozdější výstavby hlavního chóru došlo ke změně v původním stavitelském plánu. Pravděpodobně byl půdorys změněn s dodatečným rozhodnutím o podstatném zvýšení chóru.\n\nNa západních koncích bočních lodí nám zesílené zdivo dokládá původní záměr stavby dvou věží. Existenci severní věže nám dokládají její fragmenty, které se zachovaly až dodnes. V nejzápadnějším poli severní kaple můžeme stále nalézt až 220 centimetrů široké a přes metr vysoké pozůstatky zdí a zbytky šnekového schodiště, které je zavázané v jihovýchodním koutě do zdiva kaple.\n\nTato věž byla patrně dostavěna už v první fázi staveb chrámu spolu se severní kaplí. Již v roce 1434 byla (dle křižovnického letopisu) pobořena a byl z ní sražen zvon. V roce 1683 došlo k jejímu definitivnímu zřícení.\n\nNad vstupní brankou na někdejší hřbitov byl druhotně umístěn originál (dnes již jen kopie) nikdy neosazeného tympanonu z nedokončeného chrámového portálu. Ve vysokém reliéfu je na něm zobrazen ikonografický motiv, zvaný Trůn Boží moudrosti. Na nebeském trůnu sedí Bůh Otec, který v rukou drží kříž se svým ukřižovaným synem Ježíšem Kristem, nad nímž se vznáší holubice Ducha svatého. Jde o jednu z nejvýznamnějších sochařských památek neparléřovského proudu vrcholné české gotiky. Výjev trojúhelného tympanonu dole doplňují dvě klečící postavy donátorů, které se dochovaly bez hlav, a proto poskytují prostor pro hypotézy o identifikaci. Podle jejich dvou dochovaných znaků, totiž českého dvouocasého lva a moravské šachované orlice, se dosavadní badatelé buď přiklánějí k verzi, že jde o Karla IV. a jeho první manželku Blanku z Valois (Fajt-Hlaváčková), nebo o krále Karla IV. a jeho bratra markraběte Jana Jindřicha (Opitz) nebo o krále Jana Lucemburského a jeho syna (v roce uvažované fundace těsně před jejím založením ještě pouhého moravského markraběte) Karla IV. Originál tympanonu byl sňat při opravách náměstíčka (bývalého Kurného trhu) po roce 1910 a putoval nejdříve do Lapidária Národního muzea a odtud do expozice Národní galerie v Jiřském klášteře na Pražském hradě. Po jejím zrušení byl roku 2012 odstěhován do mimopražského depozitáře.\n\nNa nádvoří před kostelem stála Loretánská kaple, která byla ze tří stran obklopena ambity. Jejím donátorem byl Ferdinand Berchtold hrabě z Uherčic (1657–1720) s chotí Uršulou, rozenou z Vrtby. Roku 1692 byla kaple přestavěna a roku 1878 zbořena.\n\nVnitřní prostor chóru je v současné době oproti původnímu stavu snížen. Původní gotické křížové žebrové klenby, které měly ve vrcholu výšku 34 metrů od země, byly již koncem 16. století zcela zničeny. Poté, co předal Rudolf II. klášter františkánům, kteří začali s opravnými pracemi, byl prostor znovu zaklenut níže posazenými síťovými klenbami renesančními. Zároveň s tím byla také přirozeně snížena i okna. Stopy původních gotických kleneb lze stále pozorovat na půdě kostela. Záklenky oken jsou viditelné i zvenku.\n\nV interiéru kostela se dochovala řada raně barokních movitých památek. Především je to jedna z nejmohutnějších oltářních architektur v Praze (výška 29 metrů): raně barokní sloupový oltář završený monumentální Kalvárií, totiž sochami Ukřižovaného, sv. Jana Evangelisty a Panny Marie. Byl vybudovaný v letech 1649–1651 neznámým řezbářem. Autorem spodního oltářního obrazu, který představuje legendu o založení římského kostela Panny Marie Sněžné (též Santa Maria Maggiore) je pražský malíř Antonín Stevens.\n\nNa levém bočním oltáři se nachází vrcholně barokní obraz, olejomalba Václava Vavřince Reinera: \"Zvěstování Panny Marie\". Ten byl v období 1929–1930 restaurován akademickým malířem Františkem Fišerem. Současně vytvořil jeho kopii, která zůstala v jeho držení.\n\nStylové období pozdní gotiky připomíná gotická cínová křtitelnice z konce 15. století, z jejíhož víka byla před časem uloupena barokní soška sv. Jana Křtitele.\n\nV podlaze kostela je řada hrobek slavných osobností, další těla byla uložena do krypty pod presbytářem. V chrámu je pohřben například velitel císařských vojsk Rudolfa II., hrabě Heřman Kryštof Russworm.\n\nV souvislosti s kostelem Panny Marie Sněžné bývá často odkazováno na pařížskou Sainte Chapelle. Především složitý závěr chóru a motiv soch na příporách napovídá, že se stavitelé mohli touto významnou francouzskou památkou nechat inspirovat. Další evropskou stavbou, na kterou by snad mohl kostel odkazovat, je katedrála v Kolíně nad Rýnem specifická vysokým chórem, který, stejně jako chór Panny Marie Sněžné, vpouští do vnitřních prostor velké množství světla díky výrazně proskleným stěnám. Třetím zmiňovaným odkazem bývá také chór katedrály svatého Štěpána ve francouzském Toulouse.\n\n\n"}
{"id": "178869", "url": "https://cs.wikipedia.org/wiki?curid=178869", "title": "Burleska", "text": "Burleska\n\nBurleska je literární, literárně-dramatický nebo hudebně-dramatický žánr zábavy, zobrazující komické a fraškovité příběhy se záměrem zlehčit realitu nebo zesměšnit její jevy. K dosažení tohoto cíle autoři využívají také prostředky varieté, kabaretu a striptýzu. Burleska má uměleckou hodnotu jen tehdy, je-li spojena s nadsázkou, ironií, parodií a satirou.\nTermín \"burleska\" je odvozen z italského slovesa \"burlare\" – smát se.\nZákonitosti a postupy burlesky jsou známy již z antické komedie a literatury (Aristofanés, Lúkianos), rozvíjely se v italské a francouzské komedii (Carlo Goldoni, Molière) a v pařížských kabaretech od závěru 19. století. Stejně tak se uplatnily v opeře i v operetě (například Jacques Offenbach).\n\nZákonitosti americké burlesky 20.století formulovala Dita Von Teese. Podle ní burleska má kořeny v Americe, ve striptýzu. Začali s ní bratři z rodiny Minsky; Abe, Billy, Herbert a Morton, kteří roku 1912 zařídili vlastní burleskní show a síť divadel v New Yorku. Obecenstvo tvořili převážně chudí přistěhovalci, protože burleska byla levnější než jiná divadelní představení. Jenže ti nedokázali ocenit čistou burlesku, a tak Billy a Abe děvčatům vybudovali molo pro bližší kontakt s publikem. Také změnili název show na \"Burleska, jak ji máte rádi – žádná rodinná show\" (Burlesque As You Like It – Not a Family Show).\n\nPrvní velká hvězda burlesky byla Gypsy Rose Lee, proslulá nákladnými kostýmy. Ve své vizuální show byla tanečnicí i kabaretiérkou, nedotknutelná hvězda s osobním šarmem.\n\nOd roku 1935 se proti vulgaritě newyorské burlesky začala zvedat vlna nevole. Minskyho licence byla nezpochybnitelná až skandálu z roku 1937, kdy striptérka jeho divadla New Gotham vystoupila zcela nahá bez tang. Všechna divadla burlesky byla následně uzavřena a samotné slovo burleska bylo zakázáno.\n\nSoučasná divadelní, kabaretní či klubová burleska bývá někdy označena jako neo-burleska proto, že na původní žánr (např. striptýz, nákladné kostýmy, kabaretní témata či vulgární humor) navázala vlastní umělecké pojetí performance a vizuálně nákladné show. Zastánci neo-burlesky se scházejí na akcích po celém světě, například na Vancouver International Burlesque Festival, Miss Exotic World Pageant, New York Burlesque Festival, Tease-O-Rama atd. Burleska má také vlastní muzeum v Las Vegas, kde jsou v kromě historie předvedeny kostýmy, artefakty a rekvizity slavných burleskních osobností.\n\nTvůrcem české burlesky a impresáriem stálého souboru je Čecho-Švýcar David N. Jahn alias Sonny Vargas, který provozuje soubor \"Prague Burlesque Supersong Women\".\n\n"}
{"id": "178884", "url": "https://cs.wikipedia.org/wiki?curid=178884", "title": "Stéphanie de Beauharnais", "text": "Stéphanie de Beauharnais\n\nStéphanie Louise Adrienne de Beauharnais, také Stephanie Napoleon, (28. srpna 1789 ve Versailles, Francie – 29. ledna 1860, Nizza, Francie) byla adoptivní dcera Napoleona Bonaparte, sňatkem pak velkovévodkyně bádenská.\n\nNarodila se na počátku revoluce jako dcera Clauda de Beauharnaise. Otec byl bratrancem Alexandra Beauharnaise (popraven za hrůzovlády 1794), prvního manžela Josefiny, pozdější manželky Napoleona a císařovny francouzské. Její matka zemřela, když Stéphanii byly tři roky. Po smrti matky žila několik let v jižní Francii; poté, co se otec vrátil do Paříže, představil dceru Napoleonovi a jeho ženě Josefině. Dostalo se jí přiměřeného vzdělání a roku 1806 byla adoptována Napoleonem.\n\nTéhož roku se provdala za bádenského korunního prince Karla Bádenského. Manželství vzniklo jako politicky motivované spojení a nelze je označit za šťastné. Zatímco Stefanie dlela v Mannheimu, trávil její manžel se svým strýcem Ludvíkem I. Bádenským čas orgiemi v Karlsruhe. Stefaniin adoptivní otec, mocný Napoleon Bonaparte, byl velmi rozezlen poměry na bádenském dvoře, přesto však vytvořil nové velké Bádensko. Karel Fridrich Bádenský, vládnoucí bádenský velkovévoda, byl nicméně vyzván k tomu, aby Ludvíka, svého nejmladšího syna z prvního manželství, vykázal ze sídelního města.\nStefanii to pramálo pomohlo, sblížili se s manželem teprve po letním pobytu v Baden-Badenu v roce 1810; v červnu roku 1811 pak se narodilo první dítě, dcera. Druhé dítě, syn, narozený v září 1812, zemřel měsíc po narození; později se vyskytly klepy, že dítě bylo vyměněno za nemocného kojence, přežilo a roku 1828 se stalo známým pod jménem Kašpar Hauser. Další syn se narodil 1816, ale ve věku jednoho roku zemřel.\n\nRoku 1811 se Karel stal velkovévodou bádenským. V letech úpadku napoleonského císařství, 1813–1815, Stefanie bojovala o práva svého manžela, jehož spojenci chtěli sesadit s trůnu. Po sedmi letech vlády v roce 1818 však Karel náhle zemřel, nezanechav mužských potomků. Stéphanie, jejíž postavení ve vztahu k novému bádenskému panovníkovi, strýci jejího zesnulého manžela Ludvíkovi I. Bádenskému, bylo přinejmenším problematické, se stáhla z života u dvora a žila střídavě v Mannheimu a ve svém letním sídle v Baden-Badenu. Za společnost volila především malíře a hudebníky. V Mannheimu založila zámecký anglický park a angažovala se v sociální péči.\n\nPo roku 1848 se angažovala pro syna své sestřenice Hortense de Beauharnais, Napoleona III. V prvních letech, když ještě sídlil v Elysejském paláci, plnila povinnosti první dámy Druhé Francouzské republiky. Snažila se realizovat sňatek své vnučky Karoly s Napoleonem III., ale setkala se s odporem jak dívky samotné, jež byla o dvacet let mladší než její nápadník, tak i jejího otce Gustava Vasy, který žil od svých deseti let jako vyhnanec a nechtěl jedinou dceru vydat všanc nejistému osudu manželky pretendenta.\n\nPoslední léta života trávila Stefanie částečně v Mannheimu, částečně na cestách a návštěvách u různých příbuzných a potomků. V Bádensku byla mimořádně populární u lidu a u středních vrstev a byla nazývána \"dobrou vévodkyní\".\n\nZemřela 29. ledna 1860 v Nizze ve Francii. Pochována je v knížecí kryptě rodu Zähringen v Pforzheimu.\n\n"}
{"id": "178885", "url": "https://cs.wikipedia.org/wiki?curid=178885", "title": "Darjeeling (čaj)", "text": "Darjeeling (čaj)\n\nDarjeeling je v evropských zemích vysoce ceněný černý čaj z oblasti Dárdžiling ze Západního Bengálska ve východní Indii.\n\nUkryto v podhůří zasněženého Himálaje na severovýchodě Indie leží horské středisko Dárdžiling. Nachází se ve výšce 1830 m n. m. a honosí se úchvatnou krajinou s více než 49 421 akry porostlými čajovníkem. Je-li jasno, můžete v dálce zahlédnout i Mount Everest.\n\nVynikající darjeelingy platí za „šampaňské“ mezi čaji. Jejich nevtíravou, muškátovou chuť a nádhernou vůni má na svědomí jedinečná kombinace chladného, mlhavého podnebí, nadmořské výšky, srážek, terénu a kvality půdy a ovzduší.\n\nVětšina zdejších čajovníkových keřů se pěstuje z čínských semen, čínských hybridů nebo křížených ásámských keřů. Čínský čajovník je odolnější vůči chladu a roste na výše položených plantážích severní části Dárdžilingu. Některým keřům se daří i na svazích ležících ve výšce nad 1830 m n. m. Množství srážek v nižších polohách na jihu zase vyhovuje čajovníku ásámskému. Sto dvě dárdžilingské zahrady produkují přibližně 16 534 tuny čaje ročně. Sběračky (výhradně ženy) začínají otrhávat lístky brzy ráno a někdy se musí šplhat po terasovitých úbočích stoupajících vzhůru v úhlu 45°.\n\nVlivem podnebí a vysokých nadmořských výšek keře nerostou po celý rok. Lístky se sbírají od dubna do října, kdy nastává doba vegetačního klidu. Nové letorosty začínají vyrážet opět v březnu po prvních jarních deštích. Druhý sběr probíhá v květnu a červnu. Čaj vyrobený v tomto období obsahuje mnoho vlhkosti. Lístky se zpracovávají ortodoxní technologií, jsou hnědavé až černé, dobře svinuté, se spoustu zlatavého tipsu.\n\nPrvní nové letorosty – tzv. fleše – se sklízejí v dubnu. Z nich zhotovené speciální mladé čaje jsou velmi žádané a na světových burzách se prodávají za horentní sumy. Zámožní indičtí nákupčí o ně bojují se zahraničními makléři. Jedny z nejlepších darjeelingů míří do Ruska a Německa, kde si je znalci vysoce cení již od 60. let. Systém jejich uvedení na trh a vývozu se podobá marketingovým tahům výrobců Beaujolais Nouveau. Nová dodávka dychtivě očekávané sklizně se posílá letecky do spotřebitelských států dva až čtyři týdny po zpracování a nabízí na zvláštních degustacích a odpoledních čajových dýcháncích, jež přitahují pozornost široké veřejnosti.\n\nDarjeelingy „In-Between“ se sbírají v dubnu a květnu a v jejich chuti se snoubí svěžest a svíravost mladých lístků z první sklizně se zakulacenější vyzrálostí listů z druhé sklizně na počátku léta. Tyto čaje nejsou všude k dostání, ale stojí za to je vyzkoušet. Pijí se bez mléka.\n\nDruhá sklizeň probíhá v květnu a červnu a poskytuje čaje výborné kvality. Mnozí tvrdí, že jsou lepší než listy z první sklizně a vůbec nejlepší, jež Dárdžiling produkuje. Tyto čaje vynikající zakulacenější, ovocnější, vyzrálejší a méně svíravou chutí než ty z první sklizně. Lístky mají tmavší hnědou barvu a zahrnují mnoho stříbřitého tipsu.\n\nDarjeeling „Autumnal“ se sklízí po období dešťů v říjnu a listopadu. Zpracovává se na velmi kvalitní tmavě hnědé lístky. Nálev se vyznačuje měděnou barvou, mnohem tmavší než předchozí typy.\n\nMíšením listů z různých sklizní a dárdžilingských zahrad vzniká čaj jedinečné chuti, úžasného aroma a vysoké kvality, jejímž se tato oblast proslavila.\n\nPřestože Dárdžiling produkuje hlavně černý čaj, vzhledem ke stoupajícímu zájmu o léčivé účinky zeleného čaje lze předpokládat růst poptávky po kvalitních nefermentovaných čajích. Dárdžiling je dnes už jednou z mnoha indických čajových oblastí, kde se vyrábí zelený čaj.\n\nTřídy se určují podle kvality a velikosti čajových lístků.\n\nCelé velké čajové lístky (\"Flowery\")\n\nMalé a polámané lístky (\"Broken\")\n\nPolámané a velmi malé lístky (\"Fannings\")\n\nČajové lístky rozbité na prach.\n\n"}
{"id": "178894", "url": "https://cs.wikipedia.org/wiki?curid=178894", "title": "První bitva u Helgolandské zátoky", "text": "První bitva u Helgolandské zátoky\n\nPrvní bitva u Helgolandské zátoky byla námořní bitvou první světové války. Došlo pří ní ke střetu mezi britskou a německou flotilou. Bitva se uskutečnila 28. srpna 1914 v Severním moři u Helgolandské zátoky.\n\nAby zabezpečili válečné přístavy Wilhelmshaven, Jade a Cuxshaven, položili Němci během srpna 1914 kolem Helgolandské zátoky 3 minová pásma. 28. srpna vyslala britská admiralita na moře lehké křižníky \"Arethusa\" a \"Fearless\" a 31 torpédoborců, kterým velel commodore Reginald Tyrwhitt. Jejich úkolem bylo napadnout lodě u Helgolandské zátoky. K jejich krytí byly určeny 3 skupiny.\n\n28. srpna ráno narazily Tyrwhittovy lodě na německé torpédovky, které spolu s lehkými křižníky \"Frauenlob\" a \"Stettin\" hlídkovaly u minonosek. Začala přestřelka ve které se k Tyrwhittovi přidaly i Goodenoughovy lodě. Němce posílily lehké křižníky \"Mainz\", \"Emden\", \"Köln\" a \"Ariadne\", které připluly z Wilhelmshavenu. V přestřelce byl potopen německý \"Mainz\" a poškozen britský \"Arethusa\".\n\nV 11:25 požádal Tyrwhitt o pomoc bitevní křižníky, které okolo 12:40 potopily lehké křižníky \"Ariadne\" a \"Köln\" se kterým se potopil i kontradmirál Leberecht Maass. Britské bitevní křižníky ustoupily dříve než mohla německým lodím připlout adekvátní posila z Wilhelmshavenu.\n"}
{"id": "178901", "url": "https://cs.wikipedia.org/wiki?curid=178901", "title": "Mistrovství světa v alpském lyžování 2007", "text": "Mistrovství světa v alpském lyžování 2007\n\n39. Mistrovství světa v alpském lyžování 2007 se uskutečnilo ve švédském Åre mezi 3. únorem a 18. únorem 2007. Åre se nachází v Jämtlandu, 98 km od města Östersund. Mistrovství patřilo mezi největší události švédského zimního sportu, účastnilo se ho 350 závodníků z 60 zemí. FIS rozhodla o konání mistrovství v Åre v roce 2002 – protikandidáty byly francouzské Val-d'Isère a norský Lillehammer. V Åre se již konalo Mistrovství světa v alpském lyžování 1954.\n\nZávod v superobřím slalomu se původně měl uskutečnit 3. února, kvůli nepřízni počasí byl přesunut na pondělí 5. února, ale až v úterý se počasí umoudřilo a dovolilo závodníkům super G absolvovat. V době konání závodu se teplota pohybovala kolem −15 °C.\n\nPrvní zlatou medaili z tohoto mistrovství světa si překvapivě odnesl šestadvacetiletý Ital Patrick Staudacher, pro kterého to byl nejen první titul, ale vůbec první umístění na stupních vítězů na světových závodech, kde skončil nejlépe 5., přímo v superobřím slalomu jen nejlépe osmý. V pořadí druhý 34letý olympijský vítěz ve sjezdu, Fritz Strobl z Rakouska, připsal podíl na úspěchu kvalitě sjezdovky, která se postupem času nelepšila, a vysokým startovním číslům favoritů. Těm se v závodě nedařilo a pro medaile si dojeli specialisté na sjezd. Mezi ně lze počítat i třetího Bruna Kernena, švýcarského mistra světa ve sjezdu z roku 1997, pro nějž je to čtvrtá medaile z MS a první ze superobřího slalomu. Favorizovaný americký obhájce zlata Bode Miller při agresívní jízdě chyboval, ve střední části trati ztratil rychlost při těsném nájezdu na branku a dokončil až na 24. pozici.\n\nZ celkem 69 účastníků jich 5 závod nedokončilo, mezi nimi i český reprezentant Petr Záhrobský. Ze zbylých tří českých závodníků se nejlépe umístil na 36. místě Ondřej Bank.\n\nPoprvé na mistrovství světa se jela tzv. superkombinace, v níž na sjezd navazuje pouze jedno kolo superobřího slalomu. Na start nastoupilo 69 závodníků, obě kola platně dokončilo pouze 36.\n\nVítěz sjezdu Bode Miller jel slalom opatrně a skončil bez medailí, zlatou medaili naopak získal 7. ze sjezdu Švýcar Daniel Albrecht, který svůj náskok 0,58 s před obhájcem titulu a špičkovým rakouským slalomářem Raichem těsně udržel, byť se mu smrskl na pouhých 8 setin sekundy. Závod byl velkým úspěchem pro švýcarské reprezentanty, kromě 1. místa získali zásluhou Marca Berthoda ještě bronzovou medaili a zbylí dva obsadili 4. a 8. místo.\n\nOndřej Bank se celkově umístil desátý, přestože po pádu v první části závodu, v závěru sjezdu, proťal cílovou čáru na zádech a s jedinou lyží.\n\nZávod ve sjezdu byl odložen na neděli kvůli hustému sobotnímu sněžení. Do rakouské nominace se nevešel Christoph Gruber, přestože vyhrál první trénink 7. února. Závod byl od počátku poznamenán mlhou, jeho start musel být o dvacet minut odložen než se viditelnost na spodní části trati trochu zlepšila. Po odjetí 11 závodníků byl z téhož důvodu opět na několik minut přerušen. Z 56 závodníků ze startovní listiny dokončilo závod 48.\n\nTitul získal Nor Aksel Lund Svindal, který v době šampionátu vedl v celkovém pořadí světového poháru. Překvapivě stříbrný byl Čechokanaďan Jan Hudec, rodák ze Šumperka, který do té doby v závodech na světové úrovni získal nanejvýš 7 místo, bronz připadl 37letému domácímu veteránovi Järbynovi. Medailistům, zejména Hudcovi a Järbynovi z první poloviny úvodní 11členné skupiny závodníků, přály dobré podmínky, naopak řada favoritů doplatila na sníženou viditelnost. Obhájce titulu Bode Miller se musel spokojit se sedmým místem, nejlepší z Rakušanů byl až osmý Scheiber, Hermann Maier obsadil třinácté místo.\n\nZ českých reprezentantů byl nejlepší Ondřej Bank, Petr Záhrobský skončil 4 místa za ním, původně zapsaný Filip Trejbal nenastoupil na start.\n\nNor Aksel Lund Svindal získal v obřím slalomu svou druhou zlatou medaili na tomto MS, když ze 4. místa v 1. jízdě dokázal dotáhnout ztrátu 0,23 s na vedoucího Švýcara Daniela Albrechta, ba dokonce ho ještě předstihnout o 0,48 s. Jízdu si sám pochválil jako téměř bezchybnou. Třetí skončil rovněž Švýcar Didier Cuche.\n\nČeský reprezentant Ondřej Bank obsadil 17. příčku, když oproti prvnímu kolu klesl o jedno místo. Všichni Rakušané\nskončili až za ním, včetně obhájce titulu Hermanna Maiera. Ten tak poprvé odjel z mistrovství světa bez medaile. Z českých závodníků dokázal dokončit závod ještě Petr Záhrobský, Filip Trejbal i Kryštof Krýzl vypadli v 1. kole. Z celkem 75 závodníků přihlášených do závodu dokončilo platně obě jízdy 45.\n\nVítězem slalomu se stal sedmadvacetiletý Mario Matt, který tak přinesl rakouským barvám dlouho očekávanou zlatou medaili. Po MS ve Svatém Antonu v roce 2001 je to jeho druhý titul v této alpské disciplíně. Už první jízdu se prosadil s velkým náskokem 1,14 s před tehdy druhým Felixem Neureutherem a byl nejrychlejší i ve druhém kole, takže jej od stříbrného Itala Mafreda Mölgga nakonec dělil drtivý odstup 1,81 sekundy. Třetí místo obsadil Francouz Jean-Baptiste Grange.\n\nZávod byl poznamenán řadou pádů a lyžařských chyb, které vyřadily i mnoho favoritů. Domácí Jens Byggmark, Ital Giorgio Rocca, Američané Bode Miller a Ted Ligety, švýcarský medailista Daniel Albrecht i Nor Aksel Lund Svindal skončili už po prvním kole, stejně jako tři z českých závodníků, takže nakonec byl z české reprezentace klasifikován pouze celkově 16. Filip Trejbal.\n\nVe druhém kole pády pokračovaly a vedle po prvním kole druhého Němce Felixe Neureuthera se jízdu nepodařilo dokončit ani Švédům Andre Myhrerovi a Markusu Larssonovi, Finu Kalle Palanderovi či Chorvatu Ivicovi Kosteličovi. Obě kola absolvovalo 47 závodníků ze 75, hodnoceno však bylo jen prvních 25.\n\nTitul v superobřím slalomu obhájila precizní jízdou domácí Anja Pärsonová, které se po operaci kolena do té doby sezóna nedařila a první vítězství v ní proto oslavila „tučňákem“, jízdou po břiše. Svou první medaili na mistrovství světa si vybojovala stříbrná americká závodnice Lindsey Kildowová. Na třetím místě skončila Renate Götschlová, vedoucí závodnice žebříčku FIS v této disciplíně. Výsledek přičetla množství chyb, které v riskantní jízdě udělala.\n\nZávod dokončilo 34 závodnic ze 43členné startovní listiny. Z českých reprezentantek se účastnila pouze Lucie Hrstková, která skončila na 29. místě.\n\nStejně jako u mužů měla superkombinace žen na mistrovství světa premiéru. V této disciplíně na sjezd navazuje pouze jedno kolo superobřího slalomu. Na startovací listině bylo 45 závodnic z 16 zemí, obě jízdy korektně absolvovalo 28 z nich.\n\nZlatou medaili získala domácí Anja Pärsonová, která svým druhým titulem v řadě potvrdila výbornou formu. Základem úspěchu byl náskok z vítězství ve sjezdu, který už slalomářky nedokázaly dotáhnout. Druhá Američanka Julia Mancusová prokázala vyrovnaný výkon v obou částech kombinace, když ve sjezdu zaostala za vedoucí závodnicí o 0,95 s a ve slalomu o 0,92 s. Třetí místo obsadila vítězka slalomu Marlies Schildová.\n\nČtvrtá, dvě desetiny za medailovým umístěním, skončila česká reprezentantka Šárka Záhrobská, které jedenácté místo ze sjezdu dovolilo ve slalomu, své nejlepší disciplíně, útočit na medailové pozice. Na trati, kterou stavěl její otec, ji sice překonala o pouhých 16 setin jen Schildová, ale na medailovou pozici to nestačilo. Čtvrtým místem nicméně vylepšila svou bilanci oproti minulému šampionátu v Santa Catarině, kde byla pátá v tehdy ještě klasické kombinaci s dvoukolovým slalomem.\n\nNa devátou pozici se dostala Slovenka Veronika Zuzulová, která se ve slalomu mohla pochlubit třetím nejlepším časem. Druhá česká lyžařka Lucie Hrstková skončila na 25. místě. Některé záludnosti tratě způsobily problémy i zkušeným závodnicím, druhá ze sjezdu Lindsey Kildowová byla ve slalomu diskvalifikovaná.\n\nStartovalo 35 sportovkyň z 13 zemí, 5 z nich závod nedokončilo. Češky na startu nebyly.\n\nVýsledky sjezdu se podobaly výsledkům superobřího slalomu.\nZlato si už potřetí ze tří závodů v řadě odnesla domácí suverénka Anja Pärsonová, přestože se kritizovala za množství chyb ve střední části. Druhá Američanka Lindsey Kildowová ztratila čtyři desetiny sekundy. Bronz překvapivě získala rakouská závodnice Nicole Hospová, která zatím na světových závodech ve sjezdu stupňů vítězů nedosáhla.\n\nNa startovní listinu se zapsalo 98 závodnic z 38 zemí, obě jízdy korektně absolvovalo 64 z nich.\n\nMistryní světa se stala Rakušanka Nicole Hospová. V prvním kole byla sice čtvrtá a ve druhém zvítězila jen o pouhou setinu, ale úspěšnějším soupeřkám z 1. kola se ve 2. kole nedařilo a tak v součtu zvítězila nad druhou domácí Marií Pietilaeovou o 0,85 s, která byla v prvním kole také až na šestém místě. Bronzovou příčku obsadila italská reprezentantka Denise Karbonová, 11. z 1. kola a 4. v kole druhém.\n\nVýbornou jízdou v 1. kole se předvedla česká lyžařka Šárka Záhrobská, která střední část tratě zvládla nejrychleji ze všech a umístila se na 2. příčce. „Šárka začíná předvádět to, co na tréninku,“ komentoval jízdu otec Petr Záhrobský.\nDruhou jízdu však pokazila, skončila až 25., což ji odsunulo až na celkové 12. místo. Vedoucí závodnici z 1. kola Julii Mancusové se rovněž nedařilo, skončila pátá a Genevieve Simardová, která se v 1. kole se Záhrobskou s navlas stejným časem dělila o 2. místo, se celkově umístila na desátém místě.\n\nDomácí šampionka Anja Pärsonová, která dominovala předchozím třem závodům, nedokončila druhé kolo.\n\nDalší česká závodnice Petra Zakouřilová se umístila na 40. místě, Lucie Hrstková po pádu nedokončila 1. kolo a Eva Kurfürstová v prvním kole skončila 53. a do druhého nenastoupila.\n\nŠárka Záhrobská přinesla ze závodu ve slalomu Česku vůbec první zlatou medaili v alpském lyžování.\n\nZáhrobská v prvním kole startovala jako třetí a předstihla o 0,12 s domácí favoritku Anju Pärsonovou, která si z předchozích disciplín odnášela už tři zlaté medaile. Čas těchto dvou závodnic pak už nikdo další nepřekonal, na třetím místě se umístila rakouská reprezentantka Marlies Schildová.\n\nVe druhém kole předstihla ostatní agresívním stylem Chorvatka Ana Jelušičová. Z pátého místa v prvním kole si však odnášela ztrátu 0,67 s, takže si nakonec polepšila jen na 4. místo. Schildová za ní zaostala pouze o 5 setin, což ji spolu s nízkou ztrátou z 1. kola 0,23 s vyneslo do čela průběžného pořadí. Záhrobská startovala jako poslední z elitní třicítky a v horní části na Rakušanku lehce ztrácela, v součtu časů však zvítězila o 0,11 s.\n\nZ ostatních českých reprezentantů se do elitní třicítky vešla jen Petra Zakouřilová, Michaela Smutná se umístila na 40. místě. Lucie Hrstková byla po prvním kole 34., ale nedokončila druhé kolo.\n\nNa mistrovství světa se tato soutěž jela podruhé. Šestice závodníků z každé země, přinejmenším dva muži a dvě ženy, v ní musí absolvovat celkem 4 super G a čtyři slalomy. V každém jízdě reprezentuje každou zemi jeden závodník, ženy a muži se střídají. Pořadí ze všech osmi kol se sčítá a země s nejmenším součtem vyhrává. Nenastoupí-li závodník na start, odpovídá to poslednímu místu. Nedokončí-li závodník kolo, je-li diskvalifikován nebo je-li jeho výsledný čas horší než 108 % vítězného času, odpovídá to také poslednímu místu, ale ve výsledkové listině je výše než závodníci, kteří nenastoupili na start.\n\nRakušané ve složení Renate Götschlová, Michaela Kirchgasserová, Marlies Schildová, Mario Matt, Benjamin Raich a Fritz Strobl potvrdili pozici světové jedničky v alpském lyžování, neboť měli titul jistý už před závěrečnou sérií. Mistr světa Mario Matt tak nemusel jet naplno, takže se před něj umístil i český reprezentant Filip Trejbal. V závěru o zbylé dvě medaile bojovala především družstva Švédska a Švýcarska. Švýcar Marc Berthod však slalom nedokončil.\n\nNavzdory únavě z absolvování všech závodů na MS byl z českých sjezdařů nejúspěšnější Ondřej Bank, který vyhrál svou sérii s časem 49,72 s. Šance českého mužstva startujícího jen v pěti kvůli absenci dvou závodníků, především čerstvé mistryně světa Šárky Záhrobské, byly malé. Neúspěch zpečetily výpadky Lucie Hrstkové v super G a Kryštofa Krýzla ve slalomu.\n\nMistrovství se zúčastnilo 60 zemí: (v závorce je počet sportovců)\n"}
{"id": "178902", "url": "https://cs.wikipedia.org/wiki?curid=178902", "title": "Nitrožilní aplikace", "text": "Nitrožilní aplikace\n\nNitrožilní aplikace neboli intravenózní aplikace je způsob vpravení tekuté látky přímo do žíly či tepny. Může se jednat o jednorázovou aplikaci injekcí nebo kontinuální aplikaci infuzí.\n\nV porovnání s ostatními způsoby vpravování látek do těla je nitrožilní aplikace nejrychlejším způsobem. Některé léky, stejně tak jako krevní transfuze a smrtící injekce, mohou být aplikovány pouze nitrožilně.\n\nVýraz se používá v souvislosti s nitrožilní aplikací léků a dalších, například diagnostických látek. Při ní se po zaškrcené žíly ve vhodném místě, převážně v loketní jamce, injekční jehlou vstřikuje kapalná látka.\n\nNěkteré látky není možno do žíly v loketní jamce aplikovat z důvodu vysoké hustoty látky, či osmolarity (nefyziologicky vysoká látková koncentrace léčivých či pomocných látek). V tomto případě se používají tzv. centrální žílní přístupy, které snižují riziko komplikací vyvolaných aplikovanou látkou (např. zánět žíly), jsou však zatíženy velkým množstvím komplikací při vstupu do příslušných žil. Při těchto přístupech se používá zejm. velká podkličková žíla (v.subclavia), vnitřní žíly krční (v.jugularis interna) a v ojedinělých případech žíla stehenní (v. femoralis).\n"}
{"id": "178904", "url": "https://cs.wikipedia.org/wiki?curid=178904", "title": "Centrum Babylon Liberec", "text": "Centrum Babylon Liberec\n\nCentrum Babylon je kongresový, hotelový a zábavní komplex v centru města Liberce o rozloze 30 000 m², který vznikl v roce 1997 přestavbou areálu bývalé textilní továrny Hedva. V areálu se nachází volnočasové aktivity, Hotel Babylon a kongresové prostory. Součástí centra je aquapark s laser show, lunapark ve stylu staročeské pouti, XD Theater, virtuální realita, indoor adventure golf, golfový simulátor, bowling ve stylu amerických 50. let nebo laser game.\n\nAreál libereckého Centra Babylon byl vybudován na místě brownfieldů, bývalých a značně zchátralých objektů výrobního závodu Hedva. Centrum vzniklo postupnou rekonstrukcí těchto objektů na ploše více než 25 000 m² a další výstavbou (včetně rozšiřování areálu na dalších pozemcích o výměře větší než 6 000 m²).\n\nVýstavba byla zahájena v červenci roku 1997. Jednotlivá střediska byla budována v rámci několika etap. V první etapě v roce 1998 bylo vystavěno Nákupní městečko s obchody a soubor gastro provozů, dále lunapark, laser game, bowling, diskotéka či herna s videohrami. Pro pořádání společenských akcí, plesů a firemních večírků byl zbudován konferenční sál.\n\nV dalších letech přibyly nové části areálu jako Byznys Centrum (1999) a Hotel Babylon (2000) s kapacitou 250 lůžek. V roce 2000 byl otevřen tematický aquapark se soustavou bazénů, tobogánů a nejrůznějších vodních atrakcí zakomponovaných do prostředí antických lázní. O rok později přibyl výstavní a společenský sál EXPO.\n\nV prosinci 2005 byla otevřena nová část Hotelu Babylon s kongresovým centrem. Tím došlo k výraznému navýšení ubytovací kapacity na více jak 1000 lůžek. V květnu 2007 byl v areálu Centra Babylon otevřen iQpark, v červenci pak zahájil provoz Labyrint. Obě tyto provozovny vybudovala obecně prospěšná společnost Labyrint Bohemia. Koncem roku 2007 bylo také otevřeno wellness centrum.\n\nV průběhu roku 2009 byly postupně vybudovány a otevřeny nové provozovny XD kino, laserová střelnice a golfový simulátor. V roce 2010 byly rozšířeny aktivity vně komplexu Centra – vybudování adventure golfu a provozování gastronomie na golfovém hřišti v Rozstání ve Světlé pod Ještědem.\n\nCentrum Babylon prošlo v letech 2014 a 2015 několika modernizacemi a inovacemi. Byla vybudována nová restaurace pizzerie Nostalgia a restaurace Babu Burger instalováno profesionální zařízení na bowlingu či nové vybavení pro laser game. Nejvýznamnější proměnou prošel Aquapark, v němž byla instalována nová výzdoba ve stylu příběhů Julese Verna, otevřena nová venkovní sekce a spuštěna 3D laser show – první svého druhu v České republice.\n\nOd roku 2007 je otevřeno wellness centrum, které po rekonstrukci zaujímá plochu více než 1000 m a řadí se tak mezi největší v Čechách.\n\nV největším krytém aquaparku v Liberci koluje téměř 900 m³ vody.\n\nAreál ve stylu staročeské pouti se rozkládá na ploše 3000 m².\n\nInteraktivní zábavně naučné science centrum je první svého druhu v České republice a navazuje na původní Muzeum zábavního poznávání, které bylo otevřeno v roce 2004. iQpark slouží především školám jako doplněk pro výuku fyziky či matematiky, neboť nabízí více jak 200 interaktivních, hravých, zábavných i poučných exponátů z nejrůznějších oblastí lidského života. Ve čtyřech podlažích se nachází exponáty členěné do prolínajících se tematických okruhů Člověk, Prostředí, Hry a Zajímavosti.\n\nČtyřhvězdičkový hotel má kapacitu téměř 1000 lůžek.\n\nSoučástí Centra Babylon je největší mimopražský kongresový komplex v České republice, který obsahuje více než 30 kongresových prostor.\n\n"}
{"id": "178905", "url": "https://cs.wikipedia.org/wiki?curid=178905", "title": "Poláci", "text": "Poláci\n\nPoláci (polsky \"Polacy\") jsou západoslovanský národ žijící hlavně v Polsku. K polské národnosti se hlásí přibližně 60 milionů osob; jde tedy o největší západoslovanský a po Rusech druhý největší slovanský národ. Poláci hovoří polským jazykem a používají latinku; většina jich je římskokatolického vyznání.\n\nPodle definice v preambuli polské ústavy jsou však polským národem všichni obyvatelé Polské republiky.\n\nPoláci jsou šestou největší národní skupinou v Evropě. 38 milionů Poláků obývá středoevropský stát Polsko, kde tvoří 98,7 % obyvatelstva.\n\nPoláci mají jednu z nejpočetnějších diaspor (tzv. Polonia): v USA jich žije přes 9 milionů, v Německu 1,5 milionu, v Brazílii 1,5 milionu, v Kanadě a Francii po necelém milionu.\n\nV Česku se k polské národnosti v roce 2001 přihlásilo 51 968 osob, tj. 0,5% všech obyvatel státu. V roce 2011 se k polské národnosti přihlásilo 39 096 obyvatel. Polská menšina je v České republice soustředěna především v okresech Karviná a Frýdek-Místek, na území české části historického Těšínska. Obcí s nejvyšším procentuálním podílem Poláků na obyvatelstvu je v České republice Hrádek (skoro 43%). Poláci představují v ČR jedinou národnostní menšinu, kde se nadpoloviční většina jejích členů (56,9%) hlásí k náboženské víře; specifikem věřících Poláků v ČR je fakt, že mezi nimi mají vysoký podíl protestanti. Stejně jako v případě ostatních tradičních národnostních menšin v České republice (Slováků, Němců a Maďarů), podíl Poláků na celkové populaci České republiky má do roku 2011 snižující se trend. V souvislosti se sčítáním lidu v roce 2011 se objevuje historicky první kampaň, jejímž cílem je přesvědčit Poláky žijící v ČR, aby se při nadcházejícím Sčítání lidu, domů a bytů 2011 přihlásili k polské národnosti. Akci spustil Kongres Poláků v ČR. Tvářemi kampaně pojmenované Sázka na polskost (Postaw na polskość) je zpěvačka Ewa Farna a vedoucí folklorního souboru Górole Alojzy Martynek.\n\n\nPoláci se mohou pochlubit dvěma velkými osobnostmi v dějinách vědy: Mikuláš Koperník je tvůrcem heliocentrického modelu v moderní astronomii, Marie Curie-Skłodowská, badatelka v oblasti radioaktivity, je první ženou, která získala Nobelovu cenu. Také nositel Nobelovy ceny za fyziologii z roku 1977 Andrew Schally měl polský původ. Stejnou cenu získal Tadeus Reichstein, který se narodil ve městě Włocławek. Ve Strzelnu se zase narodil laureát Nobelovy ceny za fyziku Albert Abraham Michelson. Ve Varšavě se narodil i zakladatel fraktálové geometrie a nositel Nobelovy ceny za fyziku Benoît Mandelbrot, stejně jako matematik Alfred Tarski. Maria Göppert-Mayerová, další nositel Nobelovy ceny za fyziku, se narodila v Katovicích, stejného ocenění se dostalo Maxi Bornovi, rodáku z Vratislavi, Otto Sternovi, rodáku ze Żorů. V Niegosławicích se narodil držitel Nobelovy ceny za fyziologii Günter Blobel, v Nyse další držitel této ceny Konrad Bloch, v Gdaňsku vynálezce teploměru Gabriel Fahrenheit a také významný středověký astronom Johannes Hevelius, známý svým výzkumem Měsíce. I člen proslulé Lvovské matematické školy Stefan Banach se narodil na území dnešního Polska, v Krakově, který tehdy ovšem patřil Rakousko-Uhersku (stejně jako Lvov, kam odešel). Dalším významným členem této školy byl Hugo Steinhaus, rodák z Jasla. Banachovým žákem byl Stanisław Ulam, rodák přímo ze Lvova. V tomto proslulém \"městě talentů\" se narodil i další významný matematik Jan Łukasiewicz, do tamní slavné Skotské kavárny chodívali i Kazimierz Kuratowski či Wacław Sierpiński, kteří oba později významně přispěli k topologii a teorii množin. Matematik Marian Rejewski prolomil roku 1932 šifrovací kód německé armády Enigma, což později zásadně ovlivnilo průběh druhé světové války. Ignacy Łukasiewicz vynalezl petrolejovou lampu. Astronom Aleksander Wolszczan objevil jako první ve Vesmíru planety, které nekrouží kolem hvězdy. Jako chemik, ale i jako esperantista se proslavil Antoni Grabowski.\n\nV oblasti humanitních a sociálních věd vynikl sociolog Zygmunt Bauman, byť toho z Polska roku 1968 vyštvala antisemitská kampaň. Významným kulturním antropologem je Bronislaw Malinowski. Předchůdcem osvícenství a moderní pedagogiky byl Stanisław Konarski. Filozof Józef Maria Hoene-Wroński zavedl známý pojem \"mesianismus\". Významným jazykovědcem 19. století byl Jan Niecisław Baudouin de Courtenay, ve 20. století myšlení o jazyce silně ovlivnil filozof Alfred Korzybski. Filozof Leszek Kołakowski byl ctěn jako velký znalec marxistického myšlení. Polský rodák Leonid Hurwicz získal Nobelovu cenu za ekonomii. Ludvík Lazar Zamenhof vytvořil nejúspěšnější umělý jazyk - esperanto. Ve Włocławku se narodil německy píšící literární teoretik Marcel Reich-Ranicki.\n\nZa nejvýznamnější osobnost politickou Poláci považují papeže Jana Pavla II., prvního polského a slovanského papeže v historii. Za zakladatele polského státu považují svého prvního krále Boleslava Chrabrého. Ctí také vůdce velkých vzpour - Tadeusze Kościuszka, Józefa Bema a Emilii Platerovou. Také marxistickou revolucionářku Rosu Luxemburgovou lze považovat za Polku. Polským národním hrdinou je předseda londýnské exilové vlády za druhé světové války Władysław Sikorski. Hrdinkou protifašistického odboje byla též Irena Sendlerová. Také osud pediatra Janusze Korczaka se stal příběhem univerzálního dosahu. Vůdce odborového svazu Solidarita Lech Wałęsa získal roku 1983 Nobelovu cenu za mír. Fyzik Joseph Rotblat, rodák z Varšavy, získal stejné ocenění za boj za jaderné odzbrojení. V Polsku se narodil i známý \"lovec nacistů\" Simon Wiesenthal. K významným disidentům a zakladatelům Solidarity patřil i Adam Michnik, později šéfredaktor největšího polského deníku \"Gazeta Wyborcza\". K pilířům intelektuálního okruhu kolem Solidarity patřili historik Bronisław Geremek či kněz Jerzy Popiełuszko, zavražděný nakonec tajnou policií. Z postkomunistické politické generace to až na \"prezidenta\" Evropské unie dotáhl Donald Tusk.\n\nNejslavnějším polským hudebním skladatelem je Frederic Chopin. K jeho proslulosti se zčásti přiblížili Stanisław Moniuszko, Henryk Wieniawski či Ignacy Jan Paderewski. Osud skladatele Władysława Szpilmana vypráví slavný Polanského film \"Pianista\". Hudbu k tomuto filmu napsal klasik polské filmové hudby Wojciech Kilar. Ke Kieślowského filmovým opusům psal slavnou hudbu Zbigniew Preisner. Modernistickou vážnou hudbu ovlivnil Karol Szymanowski, pod jeho silným vlivem tvořila Gražyna Bacewiczová. Britský deník \"Guardian\" za největšího žijící polského skladatele roku 2012 označil Krzysztofa Pendereckiho. Tuto štafetu převzal patrně od Henryka Góreckiho, a ten zase od Witolda Lutosławskiho. Wanda Landowska byla světově proslulou cembalistkou, k nejslavnějším světovým klavíristům patřil Arthur Rubinstein. Kabaretní zpěvačka Violetta Villasová, narozená v Belgii polským rodičům, se stala ženou nevšedního životního příběhu.\n\nDo pokladnice světové literatury vstoupilo dílo spisovatelů Adama Mickiewicze a Henryka Sienkiewicze. Mickiewicz je v Polsku řazen k tzv. třem bardům polské literatury, dalšími dvěma jsou Juliusz Słowacki a Zygmunt Krasiński. V žánru sci-fi patří ke klasikům Stanislav Lem, v příbuzném žánru fantasy má podobnou pozici tvůrce slavné ságy o Zaklínačovi Andrzej Sapkowski, legendárním humoristou je Stanisław Jerzy Lec. Za hranicemi dožil Witold Gombrowicz. Nobelovu cenu za literaturu získali krom Sienkiewicze též Władysław Reymont, Wisława Szymborska a Czesław Miłosz. Nedaleko Varšavy se narodil též další nositel této ceny, slavný židovský spisovatel Isaac Bashevis Singer. Polský původ však má i spisovatel Joseph Conrad, na území dnešního Polska se narodil také německý nositel Nobelovy ceny Günter Grass, držitel stejné ceny Gerhart Hauptmann či americký spisovatel Jerzy Kosiński, rodák z Lodže. Renesanční básník Jan Kochanowski patří ke klasikům polské literatury, v realistické próze podobnou pozici zastává Bolesław Prus. Vytříbeným stylem vstoupil do polské literatury Bruno Schulz. Ke známým autorům patřili též Stefan Żeromski, Zbigniew Herbert, Julian Tuwim, Tadeusz Różewicz, nebo Sławomir Mrożek. Z žijících lze jmenovat Leszka Engelkinga. Ke slavné polské novinářské škole patřil Ryszard Kapuściński.\n\nNejvýznamnějším polským malířem je Jan Matejko, pokud ovšem nepřiznáme polskou identitu legendě avantgardy Kazimiru Malevičovi (jeho rodiče byli etničtí Poláci, narodil se na Ukrajině, splynul s ruským kulturním prostředím). Byl to také Matejko, kdo objevil talent Stanisława Wyspiańského. Tamara de Lempicka byla uhrančivou představitelkou Art deco. Ve 2. polovině 20. století upoutal pozornost světa svými erotikou nabitými malbami Balthus. Ze sochařů lze jmenovat Józefa Gosławského či Magdalenu Abakanowiczovou. V Lodži se narodil architekt Daniel Libeskind.\n\nVelkou tradici má polská filmová škola, jejím nekorunovaným králem je režisér Andrzej Wajda. Vedle Vajdy se do dějin evropského filmu zapsal především Krzysztof Kieślowski. Řadu festivalových ocenění přivezl též Jerzy Skolimowski. K silné generaci patřil i Krzysztof Zanussi. Agnieszka Hollandová začínala jako asistentka Vajdy i Zanussiho. V Polsku se však narodil i slavný americký režisér Roman Polanski. Dvorním kameramanem Stevena Spielberga je Janusz Kamiński.\n\nPolská herečka Pola Negri byla hollywoodskou hvězdou v éře němého filmu. Izabella Scorupcová, jež emigrovala v 70. letech 20. století do Švédska, se proslavila rolí v bondovce \"Zlaté oko\". Polský populární film zajistil proslulost například Jerzy Stuhrovi, především díky nejúspěšnější polské filmové komedii všech dob - \"Sexmisi\" z roku 1984.\n\nVýznamným divadelním režisérem a teoretikem byl Jerzy Grotowski.\nPrvním polským kosmonautem byl Mirosław Hermaszewski. Nejznámějším polským cestovatelem je Kazimierz Nowak.\n\nNejúspěšnější polskou tenistkou je Agnieszka Radwańská. Adam Malysz a Kamil Stoch učinili z Polska světovou velmoc ve skocích na lyžích. Dvě zlaté ze dvou olympiád přivezla běžkyně na lyžích Justyna Kowalczyková. Hvězdou nejúspěšnější polské fotbalové generace byl Zbigniew Boniek, k pilířům slavného reprezentačního mužstva 70. a 80. let patřil i Grzegorz Lato. Několik posledních let vyhrává anketu fotbalista roku jednoznačně Robert Lewandowski. Prvním Polákem ve formuli 1 se stal Robert Kubica, podařilo se mu vyhrát jeden závod, dvanáctkrát stát na stupních vítězů a v roce 2008 skončit na celkovém 4. místě. Nejúspěšnějším polským šachistou je Miguel Najdorf, slavnými šachisty byli i Johannes Zukertort či Samuel Reshevsky. Čtyři zlaté olympijské medaile má chodec Robert Korzeniowski, tři sprinterka Irena Szewińská.\n\n\n"}
{"id": "178906", "url": "https://cs.wikipedia.org/wiki?curid=178906", "title": "Radčice", "text": "Radčice\n\nNázev Radčice má více sídel:\n"}
{"id": "178907", "url": "https://cs.wikipedia.org/wiki?curid=178907", "title": "Český svaz hemofiliků", "text": "Český svaz hemofiliků\n\nČeský svaz hemofiliků sdružuje postižené hemofilií, jejich rodinné příslušníky, odborníky, zástupce farmaceutických firem vyrábějících léčebné preparáty, přátele a sponzory.\n\nČlenství je dobrovolné, počátkem r. 2007 svaz zastupuje zhruba 900 hemofiliků z České republiky. V jeho čele stojí rada, která vykonává řídicí činnost v době mezi valnými hromadami. Svaz je členem Světové hemofilické federace se sídlem v kanadském Quebecu, Ëvropského hemofilického konsorcia se sídlem ve Vídni a Eurordis se sídlem v Paříži, organizace sdružující evropské pacientské organizace zastupující nemocné vzácnými chorobami. \n\n"}
{"id": "178913", "url": "https://cs.wikipedia.org/wiki?curid=178913", "title": "Laoská skalní krysa", "text": "Laoská skalní krysa\n\nLaoská skalní krysa (\"Laonastes aenigmamus\", , česky také laoš) je hlodavec, který byl objevený v roce 1996 a vědecky popsaný roku 2005. Jedná se o tzv. „lazarský (Lazarův) druh“. \n\nDosahuje délky těla 21–28 cm. Ocas měří dalších 13–16 cm. Hlava je klabonosá. Na hřbetě je šedý, břicho má stříbřité. Na čumáku má dlouhé hmatové vousy. Nášlapné mozoly na nohou mu umožňují pohyb po vápencových skalách. Samice mají pouze jeden pár hrudních mléčných bradavek – zdá se, že mívají pouze jedno mládě. Jedná se o býložravce, hlavní aktivitu vykazuje v noci.\n\nZbytky podivného zvířete poprvé spatřil americký zoolog Robert Timmins. Stalo se tak v roce 1996. Na tržišti v Laosu byly prodávány na maso. Zoologa zvíře zaujalo. Tušil, že se jedná o živočišný druh, který dosud nebyl vědecky popsán. O tři roky později získal kosterní pozůstatky tří dalších jedinců ze sovích vývržků. S tím už mohli vědci začít pracovat. Ale teprve v květnu 2006 se podařilo pořídit první fotografie a videa živého laoše. O ně se postaral čtyřiasedmdesátiletý americký penzista a amatérský ornitolog David Redfield, který se s jasným cílem vydal do Laosu a najal si místní lovce, aby mu jednoho laoše chytili.\n\nZvíře je natolik odlišné od všech současných hlodavců, že bylo po svém objevu zařazeno do zvláštní nově vytvořené čeledi Laonastidae. Později se ale ukázalo, že je příbuzné vymřelým miocenním rodům Diatomys, Fallomus a Willmus z doby před 10 až 20 miliony let, a tak bylo přiřazeno k nim do čeledi Diatomyidae, která je zcela na bázi dikobrazočelistních (hystrikognátních) hlodavců. Tato čeleď byla považována za vymřelou již před 11 miliony lety.\n\nVyskytuje se v krasových oblastech středního Laosu, konkrétně v krasové oblasti (vápencovém pohoří) provincie Khammouan (Khammouanský kras). Tato oblast je unikátní díky popsání několika donedávna neznámých druhů obratlovců. Jedná se o oblast s vysokou úrovní biodiverzity, takzvaný „biodiversity hotspot“. Toto území je však silně degradováno lidskou činností. Navíc krasové území není celistvé, naopak je rozlámané na množství izolovaných skalních výchozů. Laošové i další druhy zvířat tak vytvářejí populace, které od sebe dělí nepřekonatelná bariéra otevřené ploché krajiny. Od roku 2012 proto vědci podrobně studují genetické informace laošů z různých míst krasu a bylo identifikováno, že se druh rozpadá na 8 odlišných genetických linií.\n\nLaoš je ohrožen hned z několika důvodů. Tím prvním je velmi omezený areál výskytu. Dále se jedná o rychlé degradaci tohoto území z důvodu těžby vápence, stavby přehradních nádrží a vzrůstajícího zalidnění. Velkým problémem je také masivní lov, jemuž ročně podle odhadů podlehne několik desítek tisíc jedinců ročně. Hrozí tak, že laoská skalní krysa vyhyne dříve, než ji více poznáme.\n\nJelikož se jedná o evolučně výjimečný druh s řadou anatomických a fyziologických zvláštností, začínají se uskutečňovat aktivity spojené s ochranou laoše. Cílem ochranářských projektů pod záštitou Evropské asociace zoologických zahrad a akvárií (EAZA), na nichž spolupracuje i Zoo Praha, je provést potřebný základní výzkum a ve dvou etapách získat laoše pro záložní chov v evropských zoologických zahradách. V první fázi se má jednat o dvacet jedinců pro Zoo Praha a dalších dvacet pro polskou Zoo Wroclaw. Následně by měli být doplněni jedinci do zoologických zahrad ve Stuttgartu, Belfastu a Newquay. Výhodou může být atraktivní vzezření laoše, a tedy zvýšený potenciál být vlajkovým druhem ochrany přírody v laoské provincii Khammouan. \n\n\n"}
{"id": "178917", "url": "https://cs.wikipedia.org/wiki?curid=178917", "title": "Kaple svatého Jana Sarkandra (Olomouc)", "text": "Kaple svatého Jana Sarkandra (Olomouc)\n\nSarkandrova kaple nebo také kaple svatého Jana Sarkandra je novobarokní kaple v Olomouci.\n\nNa místě kaple se dříve nacházelo městské vězení a mučírna, kde byl roku 1620 umučen svatý Jan Sarkander. Následně v letech 1672–1673 došlo k přeměně na kapli a v roce 1703 byla kaple zasvěcena mučedníkům.\n\nMezi roku 1703–1704 a 1721–1724 byla provedena novostavba barokní kaple. V roce 1860 byl vyměněn hlavní portál a došlo k úpravě interiéru kaple. Od 6. května 1860 pak kaple nesla název \"kaple bl. Jana Sarkandra\". V letech 1909–1912 však byla přestavěna ve stylu historizujícího romantismu, architektem byl Eduard Sochor. Rekonstruována byla v letech 1994–1995 a dne 21. května 1995 zde proběhly kanonizační oslavy (svatořečení Jana Sarkandra).\n\nV interiéru se nachází zachovalý původní skřipec, který je chráněn v průhledné „vitríně“. Ve výklenku kaple v exteriéru je socha svatého Jana Sarkandera a u přilehlého schodiště je socha svatého Jana Nepomuckého. Před kaplí je pak fontána Pramen živé vody sv. Jana Sarkandra.\n\nFresky od Jano Köhlera v Sarkandrově kapli:\n\n"}
{"id": "178918", "url": "https://cs.wikipedia.org/wiki?curid=178918", "title": "Sarkandrova kaple", "text": "Sarkandrova kaple\n\nNázev Sarkandrova kaple označuje více kaplí:\n\n"}
{"id": "178920", "url": "https://cs.wikipedia.org/wiki?curid=178920", "title": "Prefektura Išikawa", "text": "Prefektura Išikawa\n\nPrefektura Išikawa (: 石川県, \"Išikawa-ken\") je jednou ze 47 prefektur Japonska. Nachází se v regionu Čúbu (中部) na ostrově Honšú. Hlavním městem je Kanazawa.\n\nPrefektura má rozlohu 4 185,22 km² a k 1. říjnu 2005 měla 1 173 994 obyvatel.\n\nPrefektura Išikawa vznikla spojením provincie Kaga (加賀) a provincie Noto (能登).\n\nPrefektura Išikawa leží na pobřeží Japonského moře. Severní část prefektury tvoří úzký poloostrov Noto, jižní část je širší a převážně hornatá. Hlavní město Kanazawa leží v pobřežní nížině. K prefektuře rovněž patří několik ostrovů (Notodžima (能登), Micukedžima (見附), Heguradžima (舳倉島) ap.)\n\nPrefektura Išikawa sousedí s prefekturami Fukui, Gifu a Tojama.\nV prefektuře Išikawa je 11 velkých měst (市, ši):\nNejdůležitějším výrobním odvětvím v Išikawě je textilní průmysl (hlavně umělých vláken) a strojní průmysl.\n\nZahrada Kenroku-en (兼六園) v Kanazawě patří mezi „Tři nejkrásnější zahrady Japonska“.\n\n\n"}
{"id": "178924", "url": "https://cs.wikipedia.org/wiki?curid=178924", "title": "Konec kapitoly", "text": "Konec kapitoly\n\nKonec kapitoly \"(End of the Chapter)\", česky též jako \"Poslední kapitola\", je románová trilogie anglického spisovatele Johna Galsworthyho, nositele Nobelovy ceny za literaturu za rok 1932. Jde o pokračování předcházejících autorových úspěšných trilogií \"Sága rodu Forsytů\" a \"Moderní komedie\". \n\nTrilogie byla souhrnně vydána až po Galsworthyho smrti roku 1934 a skládá se z těchto románů:\n\nV poslední části své rozsáhlé kroniky se Galsworthy se soustředil na vylíčení osudů blízkých příbuzných Forsytů, starého šlechtického rodu Cherrellů. Hlavní hrdinou cyklu je Dinna Cherrellová, sestřenice Fleur a Michaela Montových. V prvním díle se s ní seznamujeme jako s citově upřímnou představitelkou mladé generace, která rozdíl od mondénní Fleur dosud neztratila své ideály a která dychtivě očekává, co jí přinese život. Nakonec však díky umrtvujícím příkazům rodinné tradice končí jako výhodně provdaná, ale vnitřně podlomená žena.\n\nGalsworthy se i zde snažil udržet kritické stanovisko k vládnoucí anglické aristokracii a k jejím institucím, ale jeho vnitřní náklonnost k Cherrellům je více než zřejmá. Rod Cherrellů je v jeho pojetí připoután k půdě hlubokými historickými kořeny i tradičním pocitem odpovědnosti, takže sklouží nejen sobě, ale i celé vlasti, které tak pomáhá nalézt cestu ze zmatků začínajícího 20. století. Přesto Galsworthyho dílo předpovídá i tomuto rodu nezadržitelný úpadek, vyplývající ze lpění na strnulých tradicích a z neschopnosti přizpůsobit se novým potřebám života.\n\n"}
{"id": "178926", "url": "https://cs.wikipedia.org/wiki?curid=178926", "title": "Moderní komedie", "text": "Moderní komedie\n\nModerní komedie \"(A Modern Comedy)\" je románová trilogie anglického spisovatele Johna Galsworthyho, nositele Nobelovy ceny za literaturu za rok 1932. Jde o pokračování autorovy úspěšné trilogie \"Sága rodu Forsytů\". Podobně jako předcházející forsytovský cyklus se i \"Moderní komedie\", poprvé souhrnně vydaná roku 1928, skládá ze tří románů a dvou tzv. meziher. Jednotlivé její části mají tyto názvy:\n\nDěj tohoto díla se odvíjí ve dvacátých letech 20. století (v letech 1922-1926) a líčí osudy třetí a čtvrté generace Forsytů. Na rozdíl od staré generace, která houževnatě usilovala o zlepšení svého postavení a rozmnožení rodinného majetku, žijí mladí Forsytové ze dne na den, pachtí se za požitky a novotami a přitom jim není jasný cíl, k němuž směřují. Hlavním hrdinou je mladý liberální aristokrat Michael Mont, neúspěšně usilující o sociální a hospodářské přeměny. Jeho manželka, dcera Soamese Forsyta Fleur, je typická představitelka poválečné \"„moderní“\" ženy, podřizující lásku a krásu sobectví vysoké společnosti. Zatímco v prvním cyklu Galsworthy Forsyty ironizoval a kritizoval za jejich majetnické pudy, staví se k nim v tomto svém druhém cyklu mnohem kladněji a zejména Soamese líčí se zřejmými sympatiemi, neboť v něm vidí protiklad k rozkolísanosti poválečného světa.\n\nVedle \"„forsytovských“\" postav zobrazuje autor v trilogii i postavení nezaměstnaných dělníků a popisuje sociální snahy o zlepšení jejich situace, stejně jako politikaření vysokých společenských kruhů, tisku a soudnictví. Trilogie je tedy \"\"ságou\"\" i \"\"komedií\"\" o tom, jak odumírá starý svět pevných hodnot a rodí se svět jiný, který své hodnoty teprve hledá.\n\n"}
{"id": "178932", "url": "https://cs.wikipedia.org/wiki?curid=178932", "title": "Noto (provincie)", "text": "Noto (provincie)\n\nProvincie Noto (: 能登国; \"Noto no kuni\") byla stará japonská provincie, na jejímž území se dnes rozkládá prefektura Išikawa. Noto sousedila s provinciemi Eččú a Kaga.\n\nNanao bylo hlavním městem (a hradním městem) provincie Noto. V roce 1581 jmenoval Nobunaga Oda daimjóem provincie Noto Tošiie Maedu. Jeho potomci z klanu Maeda následně ovládali Noto ze svého sídla v sousední provincii Kaga až do konce období Edo v roce 1868.\n"}
{"id": "178934", "url": "https://cs.wikipedia.org/wiki?curid=178934", "title": "Sága rodu Forsytů", "text": "Sága rodu Forsytů\n\nSága rodu Forsytů (\"The Forsyte Saga\") je románová trilogie a zároveň nejznámější dílo anglického spisovatele Johna Galsworthyho, nositele Nobelovy ceny za literaturu za rok 1932. Do češtiny přeložil Zdeněk Urbánek.\n\nRozsáhlá kronika, ličící osudy tří generací anglického patricijského rodu od roku 1886 až do počátku dvacátých let 20. století, vznikala téměř šestnáct let a kompletně byla poprvé vydána roku 1922. Její souhrnný název zvolil Galsworthy se zřetelným ironickým záměrem, protože slovo \"„sága“\" vyvolává představu hrdinských činů, jimiž se Forsytové zrovna nevyznamenávají. Celé dílo se skládá se ze tří románů a dvou povídek, tzv. meziher:\n\nDěj prvního dílu trilogie, románu \"Vlastník\" začíná roku 1886, kdy rod Forsytů, typický představitel anglické vyšší střední třídy, dosahuje největšího rozkvětu, ale podobně i počátku úpadku své moci. Životním cílem Forsytů, za nímž jdou se vší svou energickou sveřepostí a sobeckostí, je hromadění majetku. Vlastnické instinkty jsou v knize zosobněny především v postavě Soamese Forsyta, advokáta a sběratele umění, považujícího za svůj majetek i vlastní ženu Irenu, která představuje prvek zneklidňující krásy, pronikající do vlastnického světa. Střetnutí majetnictví s krásou se stane osudným pro obě strany. Soames nechápe, že krása a láska potřebují svobodu, aby se mohly rozvíjet, a Irena nechová ke svému ledovému manželovi žádný vřelý cit. Sbližuje se proto s architektem Philipem Bosinneym, který staví Soamesovi nádherné sídlo na Robin Hillu poblíž Londýna. Žárlivostí rozběsněný Soames nejprve Philipa přivede na mizinu soudním procesem pro neustálé překračování rozpočtu stavby a následně jej dožene k zoufalství, když se Philip dozví od Ireny, že ji její manžel fakticky znásilnil. V tomto stavu Philip zahyne pod koly vozu. Pro Soamese to však neznamená nic víc než uplatnění vlastnického práva.\n\nAutor v románu jedinečným způsobem a na základě hlubokého proniknutí do psychologie postav ukazuje, jak majetnický pud rozvrací a lidsky degraduje nejen vlastníka samého, ale i jeho okolí, protože znásilňuje přirozené lidské vztahy a ničí i nejhlubší lidské city.\n\nV druhém dílu trilogie, v románu \"V pasti\", i v obou mezihrách se Galsworthyho kritický postoj k Forsytům postupně mění v jakousi zdráhavou sympatii a v sentimentální soucit. Hlavním představitelem rodu se stává Jolyon Forsyte, který již ve \"Vlastníkovi\" projevoval odchylky od stroze majetnického forsytovského typu svou přemýšlivostí a lidskými city. Jolyon opouští své podnikatelské aktivity a užívá si svého majetku ve venkovském sídle na Robin Hillu, který koupil od bratrance Soamese, kde postupně podlehne kouzlu nyní již rozvedené paní Ireny, která unikla z tísnivého manželského svazku a přišla na Robin Hill vzpomínat na mrtvého Bosinneyho. Změnil se i Soames. Silná otcovská láska k jeho dceři z druhého manželství Fleur i narůstající životní moudrost v něm přemáhají bohatce a vlastníka ve prospěch člověka. Soames se pro Galsworthyho stává ztělesněním anglické spolehlivosti a pevnosti v období, kdy se celý svět otřásá v základech pod nárazy takových děsivých událostí, jakými je první světová válka. Autor sice i nadále pokračuje v zobrazování rozkladu a neodvratného pádu kdysi monolitního rodu, ale do jeho líčení proniká stále silnější nostalgie a stesk po starých časech.\n\nTřetí díl trilogie, román \"K pronajmutí\", se odehrává po první světové válce a do popředí v něm vystupují vedle Soamese představitelé mladé generace, především Soamesova dcera Fleur, která sice svým nekonvenčním vystupováním otce často dráždí, ale přesto hluboko v sobě skrývá staré forsytovské majetnické instinkty. A tak její horečné citové hledání a nešťastná láska k synovi Jolyona a Ireny, které nepřejí obě znepřátelené strany, končí v konvenčním sňatku s aristokratem Michaelem Montem, při němž se forsytovské peníze spojují s půdou a šlechtickými tituly Montů. Přes všechen vnější lesk a pompu je však stárnoucímu Soamesovi zřejmé, že stará imperiální Anglie je i se svými tituly po první světové válce \"„k pronajmutí“\", že její éra neodvratně končí.\n\n"}
{"id": "178935", "url": "https://cs.wikipedia.org/wiki?curid=178935", "title": "Kaga (provincie)", "text": "Kaga (provincie)\n\nProvincie Kaga (: 加賀国; \"Kaga no kuni\") byla stará japonská provincie jejíž území dnes tvoří jižní část prefektury Išikawa. Kaga sousedila s provinciemi Ečizen, Eččú, Hida a Noto. Byla součástí administrativního okruhu Hokurikudó.\n\nV roce 1488 Ikkó-ikki, militantní stoupenci Pravé sekty, porazili šugo (hejtmana) provincie Kaga Masačiku Togašiho a získali vojenskou kontrolu nad provincií na následujících sto let.\n\nV roce 1583 Hidejoši Tojotomi připojil provincii Kaga k území Tošiie Maedy jako výraz vděčnosti za jeho služby při tažení proti Kacuie Šibatovi a přikázal mu, aby přenesl své sídlo do Ojama Gobó (尾山御坊). To Tošiie přejmenoval na Kanazawa a jeho potomci odtud až do roku 1868 vládli celému svému lénu (han), které zahrnovalo i provincii Kaga.\n"}
{"id": "178936", "url": "https://cs.wikipedia.org/wiki?curid=178936", "title": "Pozitivní ekonomie", "text": "Pozitivní ekonomie\n\nPozitivní ekonomie je směr ekonomické teorie. Přijímá ekonomickou realitu jaká je. Jejím cílem je realitu popisovat a hledat v ní zákonitosti fungování. Ekonomie se má zabývat tím, co je a nemá stavět „vzdušné zámky“, např. v makroekonomii – ať je jakákoli míra nezaměstnanosti, inflace, atd., pozitivní ekonomie vystupuje jen popisně, bez ambicí stav ovlivňovat, usměrňovat, natož cílovat. Naopak, stačí zjištěné skutečnosti jen zveřejňovat, zavést tak trhům zpětnou vazbu, a nechat je, ať samy zareagují a najdou si novou ekonomickou rovnováhu.\n\nPozitivní ekonomie popisuje fakta a ekonomické vztahy mezi subjekty: Pouze hledá odpověď na otázky, jaký ekonomický život je, ne jaký by měl být. Je to ekonomický přístup, který pracuje se skutečnými údaji a stavy, popisuje ekonomickou realitu a zkoumá její změny\n\nOpakem je normativní ekonomie.\n"}
{"id": "178940", "url": "https://cs.wikipedia.org/wiki?curid=178940", "title": "NASDAQ", "text": "NASDAQ\n\nNASDAQ (akronym z National Association of Securities Dealers Automated Quotations) je největší ryze elektronický burzovní trh v USA s více jak 3900 kótovanými společnostmi z 39 zemí celého světa. Na tomto trhu lze obchodovat akcie, opce a futures kontrakty.\n\nByla založena roku 1971 Asociací národních (USA) obchodníků s cennými papíry. Nyní je NASDAQ vlastněn společností NASDAQ OMX Group. Hlavní ústředí NASDAQ OMX Group jsou v New Yorku a ve Stockholmu.\n\nNASDAQ je třetí největší burza na světě a druhá největší v USA, měřeno dle tržní kapitalizace kótovaných akciových společností.\n\nSpecializací NASDAQu je zejména obchodování s akciemi:\n\nNejznámější obchodované NASDAQ burzovní indexy jsou:\n\n\n"}
{"id": "178942", "url": "https://cs.wikipedia.org/wiki?curid=178942", "title": "Normativní ekonomie", "text": "Normativní ekonomie\n\nNormativní ekonomie je směr ekonomické teorie. Zkoumání reality je pro ni jen východiskem k závěrům (vychází z pozitivní analýzy), co by se mělo dělat. Ekonomický přístup, který spočívá v zkoumání a popisu optimální ekonomické reality, odvozování hodnotových soudů a doporučení.\n\nOpakem je pozitivní ekonomie.\n"}
{"id": "178947", "url": "https://cs.wikipedia.org/wiki?curid=178947", "title": "Reginald Tyrwhitt", "text": "Reginald Tyrwhitt\n\nSir Reginald Tyrwhitt /ˈtɪrɪt/ (10. května 1870 – 30. května 1951) byl britský admirál v první světové válce. Během první části války byl velitelem lehkých jednotek umístěných v Harwichi na východním pobřeží Anglie.\n\nDo Royal Navy vstoupil v roce 1883 jako kadet. V roce 1912 v hodnosti kapitána velel 2. flotile torpédovek. V roce 1913 byl povýšen na komodora a převzal velení všech flotil torpédoborců v \"Home Fleet\". Jeho vlajkovou lodí byl lehký křižník \"Amethyst\".\n\nJako velitel Harwichské skupiny se účastnil bitvy u Helgolandské zátoky v roce 1914 a bitvy u Dogger Bank v roce 1915. Během bitvy u Jutska v roce 1916 byla Admiralitou Harwichská skupina držena v pozadí.\n\nV roce 1918 po něm byla pojmenována hora Mount Tyrwhitt v kanadských Skalnatých horách\n\nV letech 1927–1929 byl velitelem britských námořních sil v Číně.\n\nV letech 1930–1933 byl velitelem v Nore.\n\nV roce 1934 byl povýšen na admirála.\n"}
{"id": "178954", "url": "https://cs.wikipedia.org/wiki?curid=178954", "title": "Srst alpaky a lamy", "text": "Srst alpaky a lamy\n\nSrst alpaky a lamy je vlákenná surovina z jihoamerické živočišné čeledi velbloudovití Camelidae (velbloudovitých), ke kterým patří:\nAlpaka, která se chová převážně v Peru, ve výškách 3000 až 4500 m nad mořem. Chov sestává \nasi z 90 % z druhu \"huacayo\" s objemným rounem z hrubších vláken s mnoha odstíny barev\nasi z 10 % z druhu \"suri\" s dlouhými, zkadeřenými, bílými vlákny s hedvábným leskem \n\nLama patří k nejdéle domestikovaným velbloudům (více než 5000 let), asi 2/3 z nich se chovají na náhorní plošině Bolívie. Vlákna lamy jsou hrubší než vlákna alpaky. \n\nDNA testy dokazují s vysokou pravděpodobností, že alpaka je druh vyšlechtěný z vikuně a lama se geneticky vyvinula z guanaca. \n"}
{"id": "178958", "url": "https://cs.wikipedia.org/wiki?curid=178958", "title": "Curd Jürgens", "text": "Curd Jürgens\n\nCurd Jürgens (13. prosince 1915 v München-Solln – 18. června 1982 ve Vídni) byl rakouský divadelní a filmový herec německo-francouzského původu. Jeho celé občanské jméno zní \"Curd Gustav Andreas Gottlieb Franz Jürgens\".\n\n\n\nNamluvil mj. také německý text k muzikálu \"War of the Worlds\" Jeffa Waynea.\n\n\n\n\n\nSoučasně s jeho biografií se objevila deska s „Art Sprechgesang“ s písní \"„60 Jahre und kein bisschen weise“\", která se úspěšně prodávala. Píseň složil Hanne Haller.\n\n"}
{"id": "178967", "url": "https://cs.wikipedia.org/wiki?curid=178967", "title": "Franc Močnik", "text": "Franc Močnik\n\nFranc Močnik, také uváděný jako Franz Močnik (1. října 1814, Cerkno, Slovinsko – 30. listopadu 1892, Štýrský Hradec, Rakousko), byl slovinský matematik.\n\nFranc Močnik studoval na gymnáziu a lyceu v Lublani (1824–32), poté teologii v Gorici. V roce 1836 byl vysvěcen na kněze. Následujících deset let se ve Štýrském Hradci věnoval studiu matematiky, které završil v roce 1840 získáním titulu doktora filozofie. V roce 1846 byl jmenován profesorem elementární matematiky na technické akademii ve Lvově. Ve Lvově zůstal tři roky a pak od roku 1849 přešel na univerzitu do Olomouce, kde byl ustanoven profesorem matematiky. V roce 1850 byl jmenován školním radou a inspektorem škol reálných a obecných ve Slovinsku.\n\nFranz Močnik je autorem velkého množství matematických učebnic, které byly přeloženy do mnoha jazyků a sloužily ve všech zemích rakousko-uherské monarchie. Učebnice vynikaly velkou srozumitelností i logickým uspořádáním. \n\n\n\n"}
{"id": "178983", "url": "https://cs.wikipedia.org/wiki?curid=178983", "title": "Jiří Welsch", "text": "Jiří Welsch\n\nJiří Welsch (* 27. ledna 1980, Pardubice) je český profesionální basketbalista. V NBA v letech 2002–2006 celkem odehrál 247 zápasů, z toho 102 v základní pětce a zaznamenal 1519 bodů. V prestižní severoamerické NBA se jedná o zatím historicky nejúspěšnějšího českého hráče.\n\nV současné době je Jiří Welsch jednou z hlavních opor české basketbalové reprezentace (průměr 18,7 bodu na zápas v rámci kvalifikace na Mistrovství Evropy 2007).\n\nJiří Welsch je odchovanec BVK Holice. Svou profesionální kariéru zahájil v BK Pardubice. Dvě sezóny 1998–2000 odehrál v české extralize Mattoni NBL za tým Sparta Praha, následující dvě sezóny za slovinský tým Olimpija Ljubljana.\n\nV roce 2002 byl draftován do NBA týmem Philadelphia 76ers a ihned prodán do Golden State Warriors. V tomto týmu strávil nepříliš úspěšnou sezónu 2002–2003 a po dvou rychlých výměnách na podzim 2003 hrál za Boston Celtics.\n\nZa Celtics odehrál Jiří Welsch dvě velice úspěšné sezóny (2003–2005) – nastřílel celkem 1161 bodů (s průměrem za obě sezóny 8,5 bodu na zápas), pravidelně nastupoval ve většině zápasů, často i v základní sestavě. \n\nPřesto byl v únoru 2005 prodán do týmu Cleveland Cavaliers, kde se mu nepodařilo proniknout do užšího kádru. Pro sezónu 2006 se proto Jiří Welsch vrátil do Evropy a uzavřel smlouvu s týmem španělské ligy Baloncesto Málaga, kde hrál až do léta 2010. Poté přestoupil do jiného španělského klubu, do CB Estudiantes Madrid.\nV sezóně 2011/2012 hrál za belgický Spirou Charleroi. V roce 2012 Welsch přestoupil do českého ČEZ Basketball Nymburk, kde hrál až do listopadu 2017 kdy přestoupil do BK JIP Pardubice, tedy klubu kde kdysi začal svoji karéru.\n\n\n"}
{"id": "178989", "url": "https://cs.wikipedia.org/wiki?curid=178989", "title": "VOLNÝ", "text": "VOLNÝ\n\nVOLNÝ, a.s. je český alternativní telekomunikační operátor. Společnost VOLNÝ, a.s. vznikla v roce 2009, kdy se jeho vlastníkem stal Dial Telecom. \n\nDne 1. 12. 2008 koupila telekomunikační skupina Dial Telekom od rakouských společností Telekom Austria TA Aktiengesellschaft a Telekom Austria Beteiligungen GmbH 100 % akcií společnosti Telekom Austria Czech Republic, která poskytuje služby pod značkou VOLNÝ, a 100% podíl ve společnosti eTel Slovensko.\n\nSpolečnost Telekom Austria Czech Republic vznikla 1. října 2007 fúzí společností Czech On Line, a.s. a ETEL, s.r.o.\n\nSpolečnost Czech On Line byla založena v roce 1995 jako ISP – poskytovatel internetových služeb. V roce 1999 zapříčinila změny českého internetového trhu, když nabídla první vytáčené připojení k internetu (dial-up) zdarma.\n\nV roce 2000 koupil společnost Czech On Line mezinárodní operátor Telekom Austria a proměnil ji v alternativního telekomunikačního operátora, který nabízí všechny typy telekomunikačních služeb, které jsou vázané na pevnou linku.\n\nSpolečnost ETEL byla založena v roce 1997 a byla známá jako alternativní telekomunikační operátor, který nabízel své služby zejména ve firemním segmentu. V roce 2007 koupil společnost ETEL Telekom Austria.\n\nDnes společnost nabízí vysokorychlostní internetové připojení (ADSL, SHDSL a mikrovlnné point-to-multipoint připojení, například WiMAX) pro zákazníky z řad malých i velkých firem a domácností, hlasové služby na bázi VoIP, pevné předvolby operátora (CPS – carrier pre-selection) nebo volby operátora (CS – carrier selection) s předvolbou sítě 1020 a službu digitální televize VOLNÝ TV na bázi technologie IPTV. Společnost rovněž provozuje vlastní internetový portál.\n\nTelekom Austria Czech Republic je jediný alternativní operátor vlastnící celonárodní licence na provozování bezdrátové sítě FWA v pásmu 3,5 GHz. Přístupová bezdrátová síť je k dispozici v 50 městech České republiky a je vybudována zcela nezávisle na jiných provozovatelích.\n\nTelekom Austria Czech Republic rovněž nabízí služby na své vlastní vysokorychlostní síti na bázi zpřístupnění místní smyčky (LLU – Local Loop Unbundling) v 17 největších českých městech (Praha, Brno, Ostrava, Plzeň, Hradec Králové, Olomouc, Zlín, Liberec, Ústí nad Labem, Teplice atd.) To pokrývá zhruba 40% pevných linek v ČR. \n\nTelekom Austria Czech Republic je držitelem certifikátu Microsoft Certified Partner, zakládajícím členem sdružení NIX.CZ, CZ.NIC a aktivním členem Asociace provozovatelů veřejných telekomunikačních sítí (APVTS) a její sekce AORTA.\n\n"}
{"id": "178990", "url": "https://cs.wikipedia.org/wiki?curid=178990", "title": "Einsatzgruppen", "text": "Einsatzgruppen\n\nPohotovostní jednotky Einsatzgruppen byly zřízeny vedoucími představiteli nacistického Německa již před invazí do Rakouska a obsazením Československa. Po obsazení Polska bylo jejich úkolem terorizovat místní obyvatelstvo a likvidovat nežádoucí osoby, v první řadě Židy, polskou inteligenci a kněze (operace Tannenberg). V květnu roku 1941 vznikly jednotky SS Einsatzgruppen určené pro činnost v Sovětském svazu, kam byl plánován německý útok - operace Barbarossa. Jejich úkolem byl jednak boj proti partyzánům, jednak likvidace skupin obyvatelstva – v první řadě Židů, komunistů a Cikánů, postupně následovalo vyhlazování slovanského obyvatelstva a příslušníků asijských menšin v Sovětském svazu. Veliteli těchto zvláštních jednotek byli příslušníci tajné státní policie gestapa (Geheime Staatspolizei), SD (Sicherheitsdienst) a SS (Schutz-Staffel). Mužstvo tvořili příslušníci gestapa, SD, SS, příslušníci pořádkové policie OrPo (Ordnungspolizei) a zejména příslušníci zbraní SS (Waffen-SS).\n\nSS Einsatzgruppen vykonávaly ty nejvíce odsuzované zločiny na okupovaném území Sovětského svazu. Např. v rokli Babí Jar u Kyjeva zavraždily koncem září přes 33 tisíc Židů, přičemž na tomto místě bylo celkem zmasakrováno 100–200 tisíc občanů SSSR. V rámci Akce 1005 se od května 1942 do roku 1944 pokusilo Německo zahladit stopy po řádění Einsatzgruppen.\n\nEinsatzgruppen se dělily na další podskupiny známé jako Einsatzkommandos či Sonderkommandos. V případě potřeby mohly požádat jednotky Einsatzgruppen o pomoc Wehrmacht, ještě důležitější byla pro ně spolupráce s místními policejními sbory na Ukrajině, v Lotyšsku či Litvě, kde jejich příslušníci bývali odměňováni z majetku ukradeného zavražděným obětem.\n\nV Sovětském svazu byly čtyři Einsatzgruppy, přičemž každou z nich tvořilo 500–990 mužů, celkem sloužilo v \"Einsatzgruppen\" zhruba 3000 mužů.\n\nZpůsob likvidace lidí těmito komandy byl nanejvýš brutální. Lidé byli vyhnáni z domovů, přičemž se stávalo, že nemohoucí lidé byli zastřeleni i v posteli. Ostatní odcházeli buď do transportů, které je odvážely do koncentračních táborů, nebo na určitá místa, kde muži museli vykopat masový hrob, načež lidé byli postupně stříleni a padali postupně do hrobu. Před exekucí se mnohdy museli dívat na oběti, které tam už ležely. Stávalo se, že se ženy před smrtí musely vysvléct do naha, některé z nich byly znásilněny nebo se samy podvolily, aby si zachránily život, ovšem většinou stejně byly druhý den zastřeleny, aby se Němci zbavili svědků masakru. Další „kratochvílí“ komand byly tzv. „hony“, při nichž byli lidé, kteří se schovávali v lese, stříleni jako lovná zvěř. Podobnou záležitostí bylo využívání odsouzených jako terčů při cvičných střelbách. Brutálním způsobem likvidace bylo i nahánění lidí na dopravní lodě, které byly v moři potopeny. Einsatzgruppy se účastnily i tzv. „vyčišťovacích protipartyzánských akcí“, při nichž bylo masakrováno civilní obyvatelstvo vesnic v příslušné oblasti. Při těchto akcích, které vykonávaly samostatně i jednotky Waffen SS, byli lidé přinuceni odejít do některé větší budovy (např. do kostela), přičemž tam byli buď upáleni zaživa, nebo zmasakrováni ručními granáty. Tyto vesnice, (mezi nimiž byl např. i Český Malín, v němž žila česká menšina), pak byly do základů vypáleny.\n\nPočet obětí řádění těchto jednotek není přesně znám. Předpokládá se, že jen v Sovětském svazu bylo těmito komandy smrti zlikvidováno zhruba 2 milióny osob, z toho asi 900 tisíc Židů (odhady se různí a pohybují se od 1 do 2,4 milionu). Některé zdroje uvádějí, že jednotky Einsatzgruppen mají na svědomí smrt až tří miliónů sovětských válečných zajatců. Odhady komplikuje i ta skutečnost, že není přesně známo, kolik zločinů spadalo pod přímou kompetenci jednotlivých skupin Einsatzgruppen, a kolik jí mají na svědomí další německé oddíly (Waffen SS, SS-Totenkopfverbände, Wehrmacht, jiné speciální skupiny).\n\nPo vypuknutí Slovenského národního povstání v roce 1944 působily tyto jednotky i na Slovensku. Kromě potlačování povstání se účastnily masakrů, při nichž bylo povražděno přes 5 tisíc Slováků včetně starců, žen a dětí, bylo vypáleno 90 slovenských vesnic, a po válce bylo odkryto 211 hromadných hrobů.\n\n\nNásledující zdokumentované zločiny na obsazených územích jsou připisovány jednotkám Einsatzgruppen spíše než Wehrmachtu operujícímu na frontě. Některých protižidovských akcí na Ukrajině, v Litvě a v Lotyšsku se účastnily i místní antisemitské jednotky.\n\n\n\n\n\n\n\n"}
{"id": "178997", "url": "https://cs.wikipedia.org/wiki?curid=178997", "title": "Jiří Zídek", "text": "Jiří Zídek\n\nJiří Zídek (* 2. srpna 1973 Zlín) je bývalý český profesionální basketbalista. Spolu s Jiřím Welschem, Janem Veselým a Tomášem Satoranským jsou jediní z českých hráčů, kteří se prosadili v prestižní severoamerické NBA.\n\nJeho otcem je basketbalista Jiří Zídek (* 1944). Jiří jr. hrál od svých 10 let za družstva mládeže Sparty Praha a v sezónách 1989/1990 a 1990/1991 byl hráčem ligového družstva Sparta Praha, které skončilo v československé 1. lize na 2. místě a bylo vicemistrem Československa. V listopadu 1990 byl se Spartou na basketbalovém turné v USA. Poté v roce 1991 odešel na studia a hrát basketbal do USA.\n\nV roce 1995 získal titul mistra v americké univerzitní soutěži NCAA jako člen týmu University of California (UCLA) a byl následně draftován týmem Charlotte Hornets. V NBA strávil celkem tři sezóny v letech 1995-1998, kromě Hornets hrál také za Denver Nuggets a Seattle SuperSonics. Nastupoval sice pravidelně k zápasům, ale obvykle pouze jako náhradník na několik minut. V NBA celkem odehrál 135 zápasů, zaznamenal 453 bodů a jeho celkový průměr činí 3,4 bodu na zápas.\n\nV roce 1998 se vrátil do Evropy a hned na konci první sezóny s litevským týmem Žalgiris Kaunas získal titul vítěze Euroligy. V roce 2003 s polským týmem Prokom Trefl Sopoty skončil v Eurolize na 2.místě, když ve finále tým prohrál s řeckým Aris Soluň 83:84.\n\nPo několika přestupech a poměrně úspěšném účinkování v evropských soutěžích zakončil svou kariéru ziskem dvou českých ligových titulů s týmem ČEZ Basketball Nymburk v letech 2004 a 2005.\n\nV současné době je sportovním manažerem a tiskovým mluvčím lídra ligy ČEZ Basketball Nymburk.\n\n\n"}
{"id": "179007", "url": "https://cs.wikipedia.org/wiki?curid=179007", "title": "Fytogeografie", "text": "Fytogeografie\n\nFytogeografie je mezioborová vědní disciplína studující rozšíření rostlin na Zemi. Někdy je ztotožňována s geobotanikou neboli fytocenologií, což je obor zkoumající vegetaci na úrovni rostlinných společenstev. Hlavní součástí fytogeografie jsou botanika a geografie. Fytografie je součástí biogeografie. Za zakladatele tohoto oboru je považován Alexander von Humboldt.\n\nfytos = rostlina, cenóza = společenstvo\n\nFytografie se dělí na následující podobory:\n\nI když se za zakladatele fytogeografie považuje Alexander von Humboldt (1769-1859), je nutné zmínit i jeho předchůdce. Nejvýznamnější z nich byl Theofrastos, který již ve 3. století př. n. l. popsal azonální formaci mangrovů v Indii.\n\nV roce 1805 vydal Alexander von Humboldt spis, ve kterém vymezil fytogeografii jako vědu. Proto je považován za zakladatele tohoto vědního oboru. Dále zavedl pojem asociace, což je výrazný typ rostlinného společenstva s určitým floristickým složením; definoval pojmy flóra a vegetace; zdůraznil vliv klimatu na utváření rostlinných formací.\n\nO osmnáct let později v roce 1823 vydává J. F. Schouw první příručku fytogeografie. V tomto spise Shouw definoval areálovou a regionální fytogeografii, popsal některé abiotické faktory, definoval areál (ač výrazu „areál“ nepoužil), vymezil svět na květenné regiony a zobrazil některé fytogeografické jevy na geografických mapách.\n\nZ dalších jmen je nutno uvést F. J. Meyena, který použil poprvé termín areál, A. L. P. P. de Condolla (1806-1893), který zavedl termíny endemit, relikt a disjunkce, a A. H. R. Griselbacha, který vytvořil přehled vegetace Země podle vlivu klimatu. Dalšími významnými vědci působícími na poli fytogeografie byly O. Heer a A. Engler, který studoval genezi flór od třetihor po současnost.\n\nPro rozvoj botanického výzkumu u nás se zasloužilo především založení ústavu botaniky na Karlově univerzitě v r. 1770.\nNásledně spousta odborníků i laiků zpracovávala spisy o květeně různých částí našeho území.\n\nAž v roce 1819 předložili bratři Preslovi botanické veřejnosti dokončenou a vydanou českou květenu (Flora Čechica) s více než 1500 rostlinnými druhy, čímž se snažili sjednotit poznatky o květeně z jednotlivých krajů našeho území.\n\nPrvním průkopníkem, který se mimo druhů rostlin zabýval také jejich nalezišti, byl český florista Filip Maxmilián Opiz.\nOd 2. poloviny 19. století je významnou osobností botaniky Ladislav. J. Čelakovský, který svým výzkumem tzv. Květeny okolí Pražského, inspiroval mnoho dalších osobností a začaly tak vznikat první fytogeografické studie. Mezi významné patří např. práce Jana Palackého (syn Fr. Palackého) nebo Emanuela Purkyně (syn J. E. Purkyně)\n\nVe 20. století pak vystupuje celá řada botaniků, kteří se zabývají květenou konkrétních oblastí, vzniká celá řada botanických spolků zaměřená na flóru daných oblastí. Spolky většinu svých poznatků vydávali v odborných časopisech. Mezi významnější osobnosti tehdejšího fytogeografického výzkumu patří např. Josef Podpěra, Anežka Hrabětová-Uhrová, Karel Domin a mnoho dalších.\n\nBěhem 2. sv. války byl výzkum v oblasti fytogeografie utlumen, zvrat nastal až po osvobození v r. 1945, kdy vznikala velká řada disertačních prací týkajících se fytogeografie určitých oblastí a také další fytogeografické studie např. od Radovana Hendrycha. Opět byly vydávány odborné články např. v časopise Preslia\n\nKe konci 20. století vzniká rozsáhlá publikace Květena ČSSR, dnes přepracovaná jako květena ČR od Slavíka a Hejného.\n\n\n"}
{"id": "179008", "url": "https://cs.wikipedia.org/wiki?curid=179008", "title": "Acidofilní rostliny", "text": "Acidofilní rostliny\n\nAcidofilní rostliny neboli acidofyty jsou rostliny vyžadující nebo snášející kyselé půdy o pH v rozmezí 3-6,4. Některé z těchto rostlin jsou výrazné acidofyty, rostoucí pouze na kyselých půdách, vyhýbající se vápnitým půdám (jsou zároveň vápnostřežné čili kalcifobní rostliny). Patří sem mnohé mechy, např. bělomech sivý (\"Leucobryum album\"), ale i vyšší rostliny, např. bika hajní (\"Luzula luzuloides\"), brusnice borůvka (\"Vaccinium myrtillus\"), metlička křivolaká (\"Avenella flexuosa\"), kostřava ovčí (\"Festuca ovina\"), smilka tuhá (\"Nardus stricta\") aj. Jiné rostliny jsou pouze mírnými acidofyty, spíše preferují mírně kyselé až středně kyselé prostředí, ale nevyhýbají se ani neutrálnímu či slabě vápnitému substrátu. Opakem acidofilních rostlin jsou tzv. bazifilní rostliny, tedy rostliny vyžadující nebo snášející zásadité půdy.\n\nNa kyselých půdách se vytvářejí celá rostlinná společenstva, v nichž dominují výrazné acidofyty nebo rostliny snášející, ale nevyžadující kyselé půdy (mohou růst i na neutrálních, či dokonce vápnitých). Jsou to například acidofilní doubravy (např. as. \"Luzulo-Quercetum\", \"Vaccinio-Quercetum\"), acidofilní teplomilné doubravy (např. as. \"Sorbo torminalis-Quercetum\"), acidofilní bory (sv. \"Dicrano-Pinion\"), acidofilní bučiny (sv. \"Luzulo-Fagion\"), acidofilní smrčiny (sv. \"Piceion excelsae\") aj. V případě bezlesí to jsou papř. smilkové trávníky (Sv. Violion caninae), acidofilní suché trávníky (sv. \"Koelerio-Phleion phleoidis\"), acidofilní vegetace efemér a sukulentů (sv. \"Arabidopsion thalianae\") atd.\n"}
{"id": "179009", "url": "https://cs.wikipedia.org/wiki?curid=179009", "title": "Mimasaka (provincie)", "text": "Mimasaka (provincie)\n\nProvincie Mimasaka (: 美作国; \"Mimasaka no kuni\") nebo Sakušú (作州) byla stará japonská provincie, jejíž území dnes tvoří severovýchodní část prefektury Okajama. Mimasaka sousedila s provinciemi Biččú, Bizen, Harima, Hóki a Inaba.\n\nMimasaka byla vnitrozemská provincie, které často vládl daimjó z Bizenu. Hlavním a hradním městem byla Cujama.\n"}
{"id": "179010", "url": "https://cs.wikipedia.org/wiki?curid=179010", "title": "Bazifilní rostliny", "text": "Bazifilní rostliny\n\nBazifilní rostliny čili bazifyty jsou rostliny vyžadující nebo snášející zásadité půdy o pH v rozmezí 7,5-11. V praxi dosti blízký význam má také kalcifilní rostlina neboli kalcikolní rostlina čili kalcifyt, což je vápnomilná (vápnobytná) rostlina, tedy rostlina vyžadující relativně vysoký výskyt Ca a Mg iontů v půdě. Příkladem bazifilních rostlin je třeba lomikámen latnatý (\"Saxifraga paniculata\"), dryádka osmiplátečná (\"Dryas octopetala\"), okrotice červená (\"Cephalanthera rubra\"), kruštík tmavočervený (\"Epipactis atrorubens\") aj. Jiné rostliny nejsou tak vyhraněné, jsou to mírné bazifyty preferující spíše vápnité půdy, ale mohou růst i na mírně kyselých.\n\nNa vápnitých substrátech se vytvářejí společenstva rostlin, kde dominují bazifilní či bazitolerantní rostliny. Příkladem jsou např. vápnomilné bučiny (as. \"Cephalanthero-Fagetum\"), pěchavové lipiny (as. \"Seslerio-Tilietum\"), perialpidské bazifilní teplomilné doubravy (např. as. \"Corno-Quercetum\", \"Pruno mahaleb-Quercetum pebescentis\"). Z nelesních společenstev pak třeba pěchavové trávníky (sv. \"Diantho lumnizeri-Seslerion\"), bazifilní vegetace efemér a sukulentů (sv. \"Alysso-Sedion albi\"), vegetace vápnitých skal aj.\n\n\n"}
{"id": "179011", "url": "https://cs.wikipedia.org/wiki?curid=179011", "title": "Neutrofilní rostliny", "text": "Neutrofilní rostliny\n\nNeutrofilní rostliny (neutrofyty) jsou rostliny rostoucí na půdách s neutrálním pH (v rozmezí 6,5-7,4). Jedná se například o ječmen setý (\"Hordeum vulgare\"), jaterník podléšku (\"Hepatica nobilis\") či psárku luční (\"Alopesurus pratensis\"). Zpravidla sem patří rostliny preferující neutrální půdy, ale tolerující i slaběji kyselé a slaběji zásadité, což je většina rostlin.\n\nRostliny vegetující v půdě o nižším pH (kyselejší) se nazývají acidofyty nebo acidofilní, naopak rostliny, kterým se více daří v půdách s vyšším pH (zásaditější), se nazývají bazifilní (bazifyty).\n"}
{"id": "179014", "url": "https://cs.wikipedia.org/wiki?curid=179014", "title": "Nitrofobní rostliny", "text": "Nitrofobní rostliny\n\nNitrofobní rostliny jsou ty, které nesnášejí nadbytek dusíku v půdě. Opakem nitrofobních rostlin jsou rostliny dusík milující, tedy nitrofilní. Příkladem mohou být například klikva bahenní, rojovník bahenní a další. Semena nitrofobních rostlin v půdách bohatých dusíkem obtížně klíčí.\n"}
{"id": "179016", "url": "https://cs.wikipedia.org/wiki?curid=179016", "title": "Nitrofilní rostliny", "text": "Nitrofilní rostliny\n\nNitrofilní rostliny jsou ty, které vyžadují nadbytek dusíku v půdě. Jedná se především o kopřivu dvoudomou (\"Urtica dioica\") rostoucí u vodotečí a v terénních depresích, kam se nejčastěji splavují dusíkaté látky z polí. S tímto jevem se setkáváme převážně tam, kde se hodně hnojí dusíkatými hnojivy, tedy i v České republice. Kopřiva dvoudomá je v tomto případě indikátorem přebytku dusíku v půdě nebo ve vodě. Dalšími nitrofilními rostlinami jsou například mochna husí (\"Potentilla anserina\") nebo šťovík alpský (\"Rumex alpinus\").\n\n"}
{"id": "179017", "url": "https://cs.wikipedia.org/wiki?curid=179017", "title": "Kalcifilní rostliny", "text": "Kalcifilní rostliny\n\nKalcifilní rostliny (též vápnobytné rostliny) jsou rostliny, kterým vyhovují půdy zásobené uhličitany. Opakem jsou kalcifobní rostliny (tedy vápnobojné), které se karbonátům vyhýbají. Tato vlastnost však není vždy stabilní v celém areálu druhu a některé populace se v odlišných edafických podmínkách jeví jako vápnobytné jinde jako kalcifobní. Příkladem může být třeba zimostrázek alpský (\"Polygala chamaebuxus\"), který spíše vyhledává vápnité půdy, ale místy může preferovat i kyselé. Vřesovec pleťový (\"Erica carnea\") je v ČR spíše kalcifobní rostlina, zatímco v Alpách se chová spíše jako kalcifilní druh. Výrazně kalcifilní druh je vždy bazifilní rostlinou. Příkladem kalcifilních rostlin jsou třeba lomikámen latnatý (\"Saxifraga paniciulata\"), dryádka osmiplátečná (\"Dryas octopetala\"), okrotice červená (\"Cephalanthera rubra\"), kruštík tmavočervený (\"Epipactis atrorubens\") aj.\n\nNa vápnitých substrátech se vytvářejí společenstva rostlin, kde dominují bazifilní či bazitolerantní rostliny. Příkladem jsou např. vápnomilné bučiny (as. \"Cephalanthero-Fagetum\"), pěchavové lipiny (as. \"Seslerio-Tilietum\"), perialpidské bazifilní teplomilné doubravy (např. as. \"Corno-Quercetum\", \"Pruno mahaleb-Quercetum pebescentis\"). Z nelesních společenstev pak třeba pěchavové trávníky (sv. \"Diantho lumnizeri-Seslerion\"), bazifilní vegetace efemér a sukulentů (sv. \"Alysso-Sedion albi\"), vegetace vápnitých skal aj.\n"}
{"id": "179021", "url": "https://cs.wikipedia.org/wiki?curid=179021", "title": "Gian Francesco Malipiero", "text": "Gian Francesco Malipiero\n\nGian Francesco Malipiero (18. března 1882, Benátky – 1. srpna 1973, Treviso) byl italský hudební skladatel, hudební vědec a editor.\n\nNarodil se v Benátkách jako syn klavíristy a dirigenta Luigi Malipiero a vnuk operního skladatele Francesca Malipiero. Neměl proto žádný problém v přístupu k hudebnímu vzdělání. Se svým otcem se nakrátko usadil ve Vídni, kde v letech 1898 až 1899 studoval na konzervatoři. Poté se vrátil k matce do Benátek a studoval skladbu a kontrapunkt na Liceo Musicale u Marca Enrica Bossi. Když Bossi odešel do Bologne věnoval se samostatně studiu partitur klasiků rané italské renesance, zejména Claudia Monteverdiho and Girolama Frescobaldiho a připravil je k vydání v Biblioteca Marciana. Absolvoval v Bologni a stal se asistentem slepého skladatele Antonia Smareglia.\n\nV roce 1908 navštěvoval přednášky skladatele Maxe Brucha v Berlíně, ale mnohem významnější bylo pro něj setkání se soudobou hudbou v Paříži. Velkým dojmem na něj zapůsobila díla Clauda Debussyho, Richarda Strausse, ale zejména Svěcení jara Igora Stravinského. Pod dojmem z těchto hudebních setkání část svých dosavadních skladeb zničil. V roce 1913 získal čtyři ceny za kompozici, když na Accademia Nazionale di Santa Cecilia v Římě předložil pět skladeb pod pěti různými pseudonymy.\n\nV roce 1921 byl Malipiero jmenován profesorem skladby na konzervatoři v Parmě, ale po třech letech rezignoval a věnoval se pouze skladatelské a ediční činnosti. V roce 1923 společně s Alfredem Casellou a Gabrielem D'Annunzio založili \"Společnost pro novou hudbu (Corporazione delle Nuove Musiche)\". S fašistickým vůdcem Itálie Benitem Mussolinim neměl žádné problémy až do doby, kdy zhudebnil Pirandellovo libreto \"La favola del figlio cambiato\", které bylo pochopeno jako protest proti fašismu. Malipierovi mnoho nepomohlo ani to, že svou příští operu \"Julius Caesar\" dedikoval velkému vůdci.\n\nUchýlil se do malého městečka Asolo, kde se až do roku 1942 věnoval intensivní práci na úplném vydání díla Claudia Monteverdiho. Znovu (1932) byl jmenován profesorem skladby, tentokrát na \"Liceo Musicale\" v Benátkách. Zde již vytrval až do roku 1952. V roce 1947 se stal ředitelem Vivaldiho ústavu (\"Istituto Italiano Antonio Vivaldi\") a prokazoval tutéž službu dílu dalšímu velkému italskému skladateli.\n\n\n\n\n\n\n\n"}
{"id": "179022", "url": "https://cs.wikipedia.org/wiki?curid=179022", "title": "Jacob van Artevelde", "text": "Jacob van Artevelde\n\nJacob van Artevelde (c. 1290, Gent – 24. července 1345), nazývaný též \"Moudrý muž\" byl vlámský politický vůdce za stoleté války, vůdcem vzpoury gentských měšťanů.\n\nPocházel z patricijské rodiny, ale dal se přijmout do sladovnického cechu, aby dosáhl vlivu na měšťanstvo. To se mu také podařilo, takže roku 1336 mohl vystoupit proti hraběti Ludvíku I. Flanderskému, který byl nakloněn Francii, což narušovalo vlámské zájmy. Artevelde pak utvořil obchodní spolek s Angličany. Na jeho stranu se postavila též města Bruggy a Ypres. Vzpoura byla úspěšná, Ludvíkovi II. nezbylo než uprchnout do Francie. Když roku 1339 vypukla stoletá válka mezi Anglií a Francií, podporoval Artevelde Angličany a v čele gentských jednotek vytáhl sám do boje. Když však roku 1345, v důsledku jeho vyjednávání s anglickým králem Eduardem III., vzniklo v Gentu podezření, že chce prince Waleského nechat zvolit flanderským vévodou, vyvolalo to proti Arteveldemu povstání, během něhož byl 24. července 1345 zavražděn, i s 500 svými přívrženci.\n"}
{"id": "179023", "url": "https://cs.wikipedia.org/wiki?curid=179023", "title": "Mohér", "text": "Mohér\n\nMohér (anglicky \"Mohair\") je textilní vlákno ze srsti angorské kozy. \n\nPůvod angorské kozy není známý, o použití vláken z její srsti ke zhotovení textilií se zmiňuje už kniha Exodus v Bibli asi před 3500 lety. \n\nNa světě se chová asi 6 milionů angorských koz (Nový Zéland, Texas, Jižní Afrika, Turecko); jejich srst se stříhá jednou nebo dvakrát do roka. Vlna z půlroční stříže „kidmohér“ je hodnotnější (10–15 cm dlouhá) než roční stříž (20–30 cm). Roční výnos z jednoho zvířete má být průměrně 2 kg, podle některých údajů až 5 kg. K textilnímu zpracování bylo v roce 2009 dodáno 5000 tun, z toho asi 60 % pocházelo z jižní Afriky (Lesotho).\n\nV odborných publikacích se mohérovým vláknům dlouho dával přívlastek \"luxusní\", protože jejich cena dosahovala např. až dvojnásobku ceny ovčí vlny. Od posledních let 20. století však poklesla spotřeba této textilní suroviny asi na čtvrtinu a za mohér se platí přibližně stejná cena jako za jemnou ovčí vlnu.\n\nStaplová délka 8-14 cm, průměr 23-45 μm, pevnost 17 cN/tex, oproti ovčí vlně má mohér na povrchu větší a řidší šupiny a cca poloviční pevnost v oděru, tažnost asi 40 %, zotavení po deformaci až 60 %, navlhavost 30 %, velmi nízkou žmolkovitost, hořlavost 27 LOI\n\nSrst angorské kozy obsahuje průměrně jedno procento vláken s dření (kanálek ve středu vlákna sestávající ze zbytků buněk a dírek). Tato vlákna jsou skoro dvojnásobně hrubší než zbytek stříže mohéru. V textilních výrobcích je pouhým okem viditelné jejich křídově bílé zbarvení, které i po obarvení zůstává jako světlá skvrna. Pro některé výrobky jsou partie s vyšším obsahem vláken s dření (\"kemp\") nepoužitelné.\n\nJakost mohérových vláken se hodnotí podle řady fyzikálních vlastností – délka, jemnost, obsah nečistot, obsah \"kempů\" atd. Na prodejní cenu má největší vliv tloušťka vlákna. Např. partie s průměrnou jemností 35 μm se dá prodat za cca 4 €/kg, zatímco vlákna s jemností pod 27 μm se hodnotí na 17 €/kg. \n\nPraním se odstraňuje z vlákniny asi 15-20 % nežádoucích příměsí (4-6 % nečistot).\n\nPříze se vyrábějí technologií mykané nebo česané vlny přizpůsobenou vlastnostem mohérových vláken. Běžné jsou také směsi mohéru s vlnou a s umělými vlákny. Technické podrobnosti nejsou publikovány, výrobci je zpravidla utajují. Známé je jen:\n\n\nNa začátku 21. století se uváděly podíly:\n\n65 % na ručně pletací příze (převážně efektní příze) \n\n15 % na pánské oděvy \n\n12 % na tkané oděvní doplňky a pokrývky \n\n8 % na bytové textilie (velurové dekorace apod) \n\nPod obchodním označením mohér (nebo Mohair) byla ve 20. století známá lehká, objemná látka se zatkávanou mohérovou přízí, ze které ležely na povrchu kadeře na způsob buklé. \n\n"}
{"id": "179025", "url": "https://cs.wikipedia.org/wiki?curid=179025", "title": "Kalcifobní rostliny", "text": "Kalcifobní rostliny\n\nKalcifobní rostliny (též vápnobojné rostliny) jsou rostliny, kterým vyhovují půdy chudé na uhličitany. Vyhraněné acidofyty (kyselomilné rostliny) bývají zároveň také kalcifobní rostliny. Tato vlastnost však není vždy stabilní v celém areálu druhu a některé populace se v odlišných edafických podmínkách jeví jako vápnobytné. Příkladem může být třeba zimostrázek alpský (\"Polygala chamaebuxus\"), který spíše vyhledává vápnité půdy, ale místy může preferovat i kyselé. Vřesovec pleťový (\"Erica carnea\") je v ČR spíše acidofilní druh, zatímco v Alpách se chová spíše jako bazifilní druh. Příkladem kalcifobních rostlin je např. metlička křivolaká (\"Avenella flexuosa\"), kociánek dvoudomý (\"Antennaria dioica\"), brusnice borůvka (\"Vaccinium myrtillus\") či kostřava ovčí (\"Festuca ovina\").\n\nNa kyselých půdách se vytvářejí celá rostllinná společenstva v nichž dominují výrazné acidofyty (tedy zároveň i kalcifobní druhy) nebo rostliny snášející ale nevyžadující kyselé půdy (mohou růst i na neutrálních či dokonce vápnitých půdách). Jsou to například acidofilní doubravy (např. as. \"Luzulo-Quercetum\", \"Vaccinio-Quercetum\"), acidofilní teplomilné doubravy (např. as. \"Sorbo torminalis-Quercetum\"), acidofilní bory (sv. \"Dicrano-Pinion\"), acidofilní bučiny (sv. \"Luzulo-Fagion\"), acidofilní smrčiny (sv. \"Piceion excelsae\") aj. V případě bezlesí to jsou např. smilkové trávníky (sv. \"Violion caninae\"), acidofilní suché trávníky (sv. \"Koelerio-Phleion phleoidis\"), acidofilní vegetace efemér a sukulentů (sv. \"Arabidopsion thalianae\") atd.\n"}
{"id": "179027", "url": "https://cs.wikipedia.org/wiki?curid=179027", "title": "Halofilní rostliny", "text": "Halofilní rostliny\n\nHalofilní rostliny (zkráceně halofyty) jsou rostliny snášející vysoké zasolení půdy či vody. Toto zasolení se nejčastěji pohybuje v rozmezí 3-4 % v případě moře. Půda pak může dosáhnout zasolení přes 6 %. Rostliny se zasolení brání řadou mechanismů, z nichž nejdůležitější je vysoký osmotický tlak dosahující až 5 MPa. Za zástupce se dá považovat saxaul (\"Haloxylon\" sp.) pocházející z oblasti Kaspického moře. Zvláštním typem halofytů jsou mangrofyty, což jsou dřeviny rostoucí na pobřežích pravidelně zaplavovaných slanou vodou.\n\n"}
{"id": "179028", "url": "https://cs.wikipedia.org/wiki?curid=179028", "title": "Halofobní rostliny", "text": "Halofobní rostliny\n\nHalofobní čili slanostřezné rostliny jsou rostliny, které nesnášejí vysoké zasolení půdního roztoku. Patří sem například avokádo (\"Persea\" sp.), většina listnatých dřevin, květák, mrkev a další. Tyto rostliny nemají adaptaci na zvýšený osmotický tlak půdního roztoku. Při růstu těchto rostlin v zasoleném půdním roztoku dochází k nekrózám, opadávání listů, inhibici růstu.\n\nOpakem halofobních rostlin jsou rostliny halofilní, které se zasoleným půdám přizpůsobily.\n"}
{"id": "179030", "url": "https://cs.wikipedia.org/wiki?curid=179030", "title": "Psamofyty", "text": "Psamofyty\n\nPsamofyty neboli psamofilní druhy (pískomilné) jsou rostliny rostoucí na písčitých půdách a píscích. Tato stanoviště jsou charakteristická prudkými výkyvy vodního režimu, proto musí být tyto rostliny dobře přizpůsobeny suchu, často bývají zároveň xerofyty. Jiné rostliny to řeší svou efemérností, to znamená, že se jedná o jednoleté druhy, které rychle odplodí, dříve, než zaniknou kvůli suchu. Na píscích také probíhá různá eroze, především větrná, proto musí tyto rostliny úspěšně bojovat i se zavátím či odvátím. Psamofyty se vyznačují mohutným kořenovým systémem jdoucím jak do hloubky, tak do délky. Většinou tento kořenový systém svojí délkou převýší výšku nadzemní části rostliny o několik metrů. Důležité je u těchto rostlin pro příjem vody dobře vyvinuté kořenové vlášení.\nPříkladem jsou některé přímořské trávy, např. ječmenice písečná (\"Leymus arenarius)\" či kamýš písečný (\"Ammophila arenaria)\". Četné psamofyty najdeme i na píscích vnitrozemí včetně ČR, např. paličkovec šedavý (\"Corynephorus canescens\"), kavyl písečný (\"Stipa borysthenica\"), smil písečný (\"Helichrysum arenarium\") a podobné.\n\nNa píscích se vyskytují četná společenstva rostlin. V ČR jsou příkladem i některé lesy, např. písčité bory (ze sv. \"Dicrano-Pinion\") či písčité borodoubravy (as. \"Vaccinio-Quercetum\"). Na primárním i sekundárním bezlesí to je pak jednoletá vegetace písčin (sv. \"Thero-Airion\"), otevřené trávníky písčin s paličkovcem šedavým (sv. \"Corynephorion canescentis\"), kostřavové trávníky písčin (sv. \"Plantagini-Festucion ovinae\"), na jižní Moravě i panonské stepní trávníky na písku (as. \"Diantho serotini-Festucetum vaginatae\"). Mimo ČR to jsou dále různá společenstva přímořských písků, pouští aj.\n"}
{"id": "179032", "url": "https://cs.wikipedia.org/wiki?curid=179032", "title": "Litofyty", "text": "Litofyty\n\nLitofyty jsou rostliny přizpůsobené růstu na obnažených skalách nebo v skalnatých terénech s malým množstvím humusu. Přijímají živiny ze vzduchu, deště a z tlejícího organického materiálu v blízkém okolí. Prvotně se jedná zejména o různé řasy, sinice a lišejníky, které postupně zvětrávají horninu. V druhé fázi se zde mohou uchytit i mechy, které příznivě působí na další osidlování těchto ploch.\n\n\n\n\n"}
{"id": "179033", "url": "https://cs.wikipedia.org/wiki?curid=179033", "title": "Chasmofyty", "text": "Chasmofyty\n\nChasmofyty jsou petrofyty rostoucí ve štěrbinách skal, vyplněných sypkým materiálem. Jedná se o byliny, keříky i stromy. Chasmofyty tímto způsobem zakořenění napomáhají zvětrávání hornin.\n\nChasmofilní společenstva lze pozorovat na vápencích, kde roste např. lomikámen latnatý, chudina vždyzelená, prvosenka medvědí ouško aj. Druhově odlišná společenstva skalních štěrbin se nacházejí na silikátovém podkladě. Na něm roste např. zvonek okrouhlolistý, vrbovka chlumní, sleziník severní aj.\n\n"}
{"id": "179034", "url": "https://cs.wikipedia.org/wiki?curid=179034", "title": "Sphagnetofyty", "text": "Sphagnetofyty\n\nSphagnetofyty jsou rostliny rostoucích na rašeliništích (slatiništích i vrchovištích). Toto prostředí je typické častým fyziologickým suchem, silnou aciditou, nízkým obsahem minerálních látek a kyslíku v půdě a anaerobiózou. Je zde též snížena činnost mikroorganismů a teplota je oproti okolí o několik stupňů nižší. \n\nTypickou rostlinou tohoto druhu je např. vřes obecný, brusnice brusinka, klikva bahenní, rosnatka okrouhlolistá a jiné masožravé rostliny nahrazující dusík rozkladem těl jiných organismů, a samozřejmě rašeliník.\n"}
{"id": "179035", "url": "https://cs.wikipedia.org/wiki?curid=179035", "title": "Inverze stupňů", "text": "Inverze stupňů\n\nInverze stupňů (též zvrat stupňů) je klimatologický termín označující změnu klimatických podmínek vyvolaných reliéfem. Tato klimatická změna má i výrazný vliv na vegetaci a projevuje se vznikem izolovaných nik charakteristických odlišným floristickým složením od okolního. V běžných podmínkách se v nejnižších nadmořských výškách vyskytuje nejvíce teplomilná vegetace a s přibývající nadmořskou výškou se dostáváme do stále chladnomilnějších typů. Při inverzi stupňů se chladnomilná vegetace nachází na dně údolí a se vzrůstající nadmořskou výškou se dostáváme do teplomilnější vegetace (samozřejmě to nejde do nekonečna).\n\nInverze stupňů vzniká nejčastěji ve velmi členitých územích s hlubokými roklemi. Chladný vzduch za jasných nocí stéká z okolních kopců do údolí, která pak prochládají. Za jasných dnů slunce svítí do hluboké rokle jen krátkou dobu či vůbec, zatímco například jižní svahy kopců jsou osluněny po celý den. Hluboká rokle se zdaleka přes den tak neprohřeje jako osluněný svah. Vzniká tak výrazná teplotní inverze. V rokli je mnohem menší výpar. Tím se v rokli drží mnohem déle sníh než na svazích (zvláště jižních) a celoročně zde je větší vlhkost. Mikroklima rokle také případně ovlivňuje protékající řeka, potok či jezero.\n\nV ČR je typickým příkladem např. Moravský kras. Na dně hlubokých krasových roklí najdeme chladnomilné suťové lesy s měsíčnicí vytrvalou (as. \"Lunario-Aceretum\"), dokonce se zde vyskytuje původní smrk ztepilý (nikoliv však původní smrčina). O více než 100 m vyšší nadmořské výšce na jižním svahu najdeme teplomilné doubravy (as. \"Corno-Quercetum\"). I na jiných svazích najdeme teplomilnější společenstva než na dně údolí, např. vápnomilné bučiny, dubohabřiny, teplomilnější suťové lesy (as. \"Aceri-Carpinetum\") aj. V ČR jsou i další území s inverzemi stupňů, např. Adršpašsko-teplické skály, Broumovské stěny, Labské pískovce aj.\n"}
{"id": "179039", "url": "https://cs.wikipedia.org/wiki?curid=179039", "title": "Kai (provincie)", "text": "Kai (provincie)\n\nProvincie Kai (: 甲斐国; \"Kai no kuni\") nebo Kóšú (甲州) byla stará japonská provincie na jejímž území se dnes rozkládá prefektura Jamanaši. Kai sousedila s provinciemi Musaši, Suruga, Sagami a Šinano.\n\nKai byla vnitrozemská provincie ležící na západ od Tokia. Na jejím území se nacházela hora Fudži.\n\nBěhem období Sengoku ovládal provincii Šingen Takeda ze svého sídla v Kófu.\n"}
{"id": "179048", "url": "https://cs.wikipedia.org/wiki?curid=179048", "title": "Tower 115", "text": "Tower 115\n\nTower 115 je výšková budova v Bratislavě v \"Pribinově ulici\", která v minulosti nesla názvy Presscentrum a Pressburgcentrum.\n\nCelková výška budovy však není 115 metrů, jak říká nový název, ale 104 metry. Výška 115 metrů je výška po vrchol vysílače umístěného na střeše budovy. Proto je neprávem považována za nejvyšší budovu v Bratislavě, ve skutečnosti je nejvyšší budovou v Bratislavě Národní banka Slovenska s výškou 111,6 metrů.\n\nBudova se nachází v městské části Ružinov v blízkosti nového mostu Apollo v \"Pribinově ulici\". V budoucnosti se má stát součástí nového městského centra; v okolí se počítá s dalšími výškovými budovami porovnatelné výšky. \n\nOd roku 2005 probíhá rozsáhlá rekonstrukce a modernizace budovy; změnil se i její vnější vzhled.\n\nBrzy ráno 14. července 2006 v budově vypukl požár. Na tísňovou linku bylo v 6:40 nahlášeno, že hoří střecha budovy, hasiči však po obhlídce zjistili, že plameny pohltily suterén a první nadzemní podlaží.\n"}
{"id": "179052", "url": "https://cs.wikipedia.org/wiki?curid=179052", "title": "Konipas citronový", "text": "Konipas citronový\n\nKonipas citronový (\"Motacilla citreola\") je asijský, výrazně žlutě zbarvený konipas. Vyskytuje se ve třech rasách (poddruzích) na východní Sibiři, v Íránu, Mongolsku i v Pákistánu a jihovýchodní Číně, kde zimuje. Chováním i hlasem je podobný konipasu horskému. Prostředím, které obývá (břehy vodních toků, rašeliniště, močály), je naopak podobný konipasu lučnímu, se kterým se může občas křížit.\n\n\nAreál konipase citronového se stále více posunuje na západ, do Evropy. Od roku 1976 hnízdí na Ukrajině, od roku 1982 v Bělorusku, od roku 1987 v Litvě, od roku 1991 v Estonsku a od roku 1993 v Lotyšsku. V posledních letech hnízdí také v Polsku (25-50 párů), Německu (1 pár), Slovensku (2 páry) a Finsku. Již v roce 1976 jednorázově zahnízdil v Anglii a o rok později ve Švédsku. Evropská hnízdní populace čítá více než 210 000 párů.\n\nDo 80. let 20. století existuje několik údajů o chycení tohoto druhu v Česku, ale většina z nich je neověřená. Spolehlivý výskyt je znám z roku 1977, kdy byl konipas citronový chycen u Úštěku a byl preparován. Ze stejného roku pak existuje i záznam o hnízdění u Karviné. Zprávy o výskytu tohoto druhu od 90. let 20. století přibývají, v letech 1996-2003 nebyl zaznamenán pouze v roce 1999. Jeden jedinec byl např. odchycen na Bohdanečském rybníce u Pardubic.\n\n"}
{"id": "179055", "url": "https://cs.wikipedia.org/wiki?curid=179055", "title": "Jan Karásek", "text": "Jan Karásek\n\nJan Nepomuk Karásek (10. září 1764 Smíchov, dnes Praha – 14. září 1809, Drážďany) byl vůdce loupežnické bandy, působící na pomezí Čech a Lužice.\n\nJeho otec byl truhlářem a on sám se vedle truhlářství vyučil ještě řeznickému řemeslu. Poté, co byl omylem chycen jako dezertér a zařazen do rakouské armády, uprchl při první příležitosti za české hranice. Zde se usadil a věnoval truhlářskému řemeslu, které postupně obohatil o podnikání loupežnické. \n\nByl chycen roku 1800 a odsouzen na doživotí. Po pokusu o útěk byl přikován železnou obručí ke své posteli, za těchto strašných podmínek brzy zemřel na následky věznění.\n\nV ústním podání obyvatel Horní Lužice a Šluknovského výběžku se z něj stal šlechetný loupežník, který bral bohatým a dával chudým, choval se přátelsky k dětem a dokonce podle pověsti trestal zloděje, kteří na tržišti okrádali prosté lidi. \n\nV Seifhennersdorfu existuje dnes Karáskovo muzeum.\n\nV Německu, kde je znám jako Johannes Karraseck nebo Karasek, o něm bylo napsáno též několik románů. Zmiňuje ho též Egon Ervín Kisch ve svém díle \"Pražský pitaval\". \n\n"}
{"id": "179077", "url": "https://cs.wikipedia.org/wiki?curid=179077", "title": "Ciferný součet", "text": "Ciferný součet\n\nCiferný součet je pojem z oblasti aritmetiky. Ciferným součtem daného čísla v dané číselné soustavě rozumíme součet všech cifer (číslic) v jeho zápisu v této číselné soustavě. O ciferném součtu v desítkové soustavě se často hovoří pouze jako o ciferném součtu.\n\nMáme číslo formula_1 (zapsané v desítkové soustavě). Jeho ciferný součet (v desítkové soustavě) získáme takto:\nformula_2\n\nCiferný součet přirozeného čísla formula_3 v soustavě o základu formula_4 je roven\n\nformula_5, kde formula_6\n\nPomocí ciferného součtu (v desítkové soustavě) lze snadno ověřit, zda je dané číslo dělitelné formula_7 či formula_8. Platí totiž následující tvrzení:\n\n\"Číslo je dělitelné formula_7 resp. formula_8, právě když je jeho ciferný součet (v desítkové soustavě) dělitelný formula_7 resp. formula_8.\"\n\nTedy například číslo formula_13 je dělitelné formula_7, ale ne formula_8 (ciferný součet je formula_16). Číslo formula_17 je dělitelné i formula_8 (ciferný součet je formula_19).\n\nPro jinou soustavu než desítkovou takové tvrzení ovšem neplatí: například číslo formula_20 zapsáno v pětkové soustavě je formula_21, tedy ciferný součet je formula_22, ačkoli je toto číslo dělitelné formula_7. \nPlatí však zobecnění, že v \"n\"-ární soustavě je číslo dělitelné \"(n-1)\", právě když jeho ciferný součet v této soustavě je dělitelný \"(n-1)\": např. číslo formula_24 zapsáno v pětkové soustavě je formula_25, tedy ciferný součet je formula_26, tedy číslo dělitelné formula_26.\n\nCiferný součet se používá v mnoha metodách ověřování číselné informace pomocí kontrolního součtu nebo kontrolní číslice. Příklad aplikace: stanovení ciferného součtu je jedním z kroků při určení kontrolní cifry evidenčního čísla železničního vozidla.\n\nCiferný součet je základní operací pro stanovení ciferace, používané v matematice i některých pseudovědeckých disciplínách (numerologie).\n\n"}
{"id": "179079", "url": "https://cs.wikipedia.org/wiki?curid=179079", "title": "Thursday", "text": "Thursday\n\nThursday (anglicky \"Thursday Island\") je ostrov v Korálovém moři náležící do oblasti Tropického Queenslandu v Austrálii. Ostrov se nachází v lokalitě Velkého bariérového útesu. Leží v dohledu pevniny na špici poloostrova Cape York mezi ostrovy Prince of Wales, Hammond a Horn.\n\n"}
{"id": "179083", "url": "https://cs.wikipedia.org/wiki?curid=179083", "title": "Vegavis iaai", "text": "Vegavis iaai\n\nVegavis je možná nejstarší známý vrubozobý pták, resp. prapták z příbuzenstva tohoto řádu. Pochází z období nejpozdnější křídy, když žil na území Antarktidy v době před 68 až 66 miliony let, tj. z doby, kdy na Zemi ještě žili poslední dinosauři. Je poměrně blízce příbuzný dnešním kachnám a husám. Jak ukázala studie z roku 2017, klad Vegaviidae dokonce přečkal velké vymírání na konci křídy před 66 miliony let a přežil do paleocénu. Dosahoval přibližně velikosti slepice.\n\nFosilie druhu \"Vegavis iaai\" byla nalezena na ostrově Vega v Antarktidě v roce 1993, ale byla formálně popsána až v roce 2005, protože dalo značnou práci složit veškeré úlomky fosilních kostí. Pojmenována byla podle ostrova, kde byla nalezena, a podle \"Instituto Antártico Argentino\" (IAA), jejíž expedice zkamenělinu našla. Holotyp nese označení MLP 93-I-3-1 a je uložen v instituci Museo de La Plata v Argentině.\n\n\n"}
{"id": "179087", "url": "https://cs.wikipedia.org/wiki?curid=179087", "title": "Mġarr", "text": "Mġarr\n\nNázev Mġarr (psáno také Mgarr) může znamenat:\n"}
{"id": "179088", "url": "https://cs.wikipedia.org/wiki?curid=179088", "title": "Mġarr (Malta)", "text": "Mġarr (Malta)\n\nMġarr (také L-Imġarr, dříve známo jako \"Mgiarro\"), je malá osada na (severo-) západě ostrova Malta; Mġarr je sídlo tzv. lokálního výboru (\"local council\") stejnojmenné administrativní jednotky ostrova. Městečko čítá 2995 obyvatel , zaměstnaných z převážné většiny v zemědělství.\n\nMimo několika pláží se v nejbližším okolí městečka nacházejí vykopávky dvou jen zčásti zachovalých megaltických chrámů: Ta' Ħagrat a Ta' Skorba; v okolí města (a také chrámů) byly nalezeny zbytky keramiky, která byla typická pro svou dobu, jež pak byla pojmenována dle naleziště jako fáze Mgarr.\n\n"}
{"id": "179089", "url": "https://cs.wikipedia.org/wiki?curid=179089", "title": "Mġarr (Gozo)", "text": "Mġarr (Gozo)\n\nMěstečko Mġarr (vyslov \"mdžarr\"), se nachází na jihovýchodním pobřeží maltského ostrova Gozo. Leží asi 6 km od hlavního města ostrova Victoria (Gozo). Jeho význam spočívá ve skutečnosti, že je jediným větším (a chráněným) přístavem na Gozu, zprostředkujícím dopravu na hlavní ostrov.\n\nPřístav je obehnán molem a je bezpečný i v zimních bouřlivých měsících. Útočiště zde nacházejí jachty, kotví tu i menší rybářská flotila, význam má pak přístav pro spojení velkými loďmi na ostrov Malta (přibližně 30 minut do přístavu Ċirkewwa na severozápadním cípu Malty).\n\n"}
{"id": "179090", "url": "https://cs.wikipedia.org/wiki?curid=179090", "title": "Mgarr (fáze)", "text": "Mgarr (fáze)\n\nJako archeologoická fáze Mgarr (podle osady Mġarr) se na Maltě nazývá doba od přibližně 3800 př. n. l. do 3600 př. n. l. Zde vzniklá kultura se připisuje nové vlně přistěhovalců, spřízněné s kulturou San Cono/Piano Notaro na Sicílii, kteří zde žili a samostatně se vyvinuli kolem 500 let – včetně období fáze Mgarr, vyznačujícího se hlavně vlastní specifickou keramikou. Až v následujícím období dochází k extenzivnímu budování megalitických chrámů.\n\n\n\n"}
{"id": "179096", "url": "https://cs.wikipedia.org/wiki?curid=179096", "title": "Alexandre Jacques Bernard Law de Lauriston", "text": "Alexandre Jacques Bernard Law de Lauriston\n\nAlexandre-Jacques-Bernard Law, markýz de Lauriston (1. února 1768 v Pondichéry (tehdy Francouzská Indie) – 10. června 1828 v Paříži) byl francouzský generál a maršál Francie.\n\nLaw, prasynovec Johna Lawa slavného skotského ekonoma a bankéře byl synem Jeana Lawa de Lauriston a jeho ženy Jeanne roz. De Carvalho. Byl třetím z celkem 6 synů. Absolvoval École Militaire v Paříži r. 1784 a sloužil v královské armádě, nejprve jako poručík v Toul. Roku 1789 se oženil – jeho ženou se stala Claude Antoinette Julie Le Duc (1772-1873!). V manželství se narodily 3 děti: Augusta 1790-1860, Coralie 1800-1891, Napoleon Adolphe 1805-1867. Přešel do vznikající revoluční armády a r. 1795 byl již plukovníkem dělostřelectva. Po 18. brumaire byl prvním konsulem povolán do generálního štábu a 1801 byl adjutantem. Brzy po návratu z diplomatické mise v Dánsku (1801) povýšen na brigádního generála. Roku 1805 velel obsazení Benátska a Dalmácie a proti přesile se opevnil v Dubrovníku (Ragusa). Po Tylžském míru se stal generálním guvernérem Benátska. 1808 přeložen k armádě ve Španělsku, 1809 statečně bojuje u Wagramu. 1811 je mimořádným vyslancem v Petrohradu. Po vypuknutí války roku 1812 se připojuje k armádě ve Smolensku a při ústupu je pod Neyem v zadním voji. 1813 organisuje 5. sbor v Magdeburgu, v jehož čele pak bojuje v tažení 1813. Při ústupu v bitvě u Lipska po předčasné destrukci mostu přes Elsteru přeplaval řeku, ale padl přímo do rukou nepřítele a byl zajat. Po restauraci se vrátil do Paříže, podřídil se Ludvíkovi XVIII. a byl jmenován kapitánem mušketýrů. Během 100 dnů se odebral na svůj statek a neangažoval se. Po druhé restauraci byl jmenován velitelem 1. divize gardové pěchoty. Roku 1820 ministr královského dvora a 1823 povýšen na maršála. Od roku 1822 byl členem Francouzského institutu a stal se nositelem velkokříže Čestné legie. Velel při expedici do Španělska r. 1823 druhému reservnímu sboru. Zemřel v Paříži náhle na mozkovou mrtvici. Jeho jméno je vyryto na Vítězném oblouku v Paříži.\n"}
{"id": "179101", "url": "https://cs.wikipedia.org/wiki?curid=179101", "title": "Jiří Rajmund Tretera", "text": "Jiří Rajmund Tretera\n\nJiří Rajmund Tretera (* 8. června 1940 Praha) je český právník, katolický kněz a člen dominikánského řádu, který působí jako profesor na Právnické fakultě Univerzity Karlovy v Praze. Jeho bratrem byl filosof prof. PhDr. Ivo Tretera, CSc.\n\nPatří k předním evropským odborníkům v oblasti konfesního práva. Je předsedou Společnosti pro církevní právo.\n\n\n"}
{"id": "179102", "url": "https://cs.wikipedia.org/wiki?curid=179102", "title": "Smerdis", "text": "Smerdis\n\nSmerdis (transkripce starořeckého , původně – – \"Bardija\"; † kol. 525 př. n. l.) byl princ z rodu Achaimenovců, syn zakladatele perské říše Kýra Velikého (vládl 559–530 př. n. l.) a bratr jeho nástupce Kambýsa II. (530–522 př. n. l.).\n\nJe o něm relativně málo známo. Ví se, že po otcově smrti spravoval východní část monarchie, ale přesný rozsah jeho pravomocí a titulatura zůstávají předmětem dohadů. Každopádně v něm však král Kambýsés viděl potenciálního konkurenta (ať už oprávněně či nikoli), a proto zorganizoval v polovině dvacátých let 6. století př. n. l. jeho vraždu. Ta byla podle Hérodotova podání i Behistunského nápisu držena v tajnosti.\n\nV roce 522 př. n. l., když Kambýsés pobýval v Egyptě, vystoupil v centrálních oblastech říše jistý mág Gaumáta s tvrzením, že on je Smerdis, syn Kýrův, a v krátké době se mu podařilo opanovat trůn. Achaimenovec Dareios jej však v Médii spolu s několika šlechtici ještě téhož roku přepadl a zavraždil. Později se za Smerdia prohlašoval ještě vzbouřenec Vahjazdáta – a také jeho nechal odstranit Dareios.\n\nNěkteří odborníci se domnívají, že Gaumáta byl ve skutečnosti opravdu Smerdis, a jako argument uvádějí, že vraždu tak vysoce postaveného činitele by šlo jen stěží utajit. Podle nich je celý příběh o Gaumátovi smyšlenkou, která sloužila novému králi Dareiovi k legitimaci jeho vlády. Pravdou ale je, že v takovém případě bychom museli relativizovat výpovědi všech soudobých pramenů.\n\n"}
{"id": "179103", "url": "https://cs.wikipedia.org/wiki?curid=179103", "title": "Hicham El Guerrouj", "text": "Hicham El Guerrouj\n\nHicham El Guerrouj (marocká výslovnost \"Hišam el-Gerudž\", , , ; narozený 14. září 1974 Berkane) je bývalý marocký sportovec, atlet, běžec na střední a dlouhé tratě.\n\nDosáhl stále platných světových rekordů v běhu na 1500 m (3:26,00), na 1 míli (3:43,13), na 2000 m (4:44,79) a bývalých světových rekordů v hale na 1500 m (3:31,18) a na 1 míli (3:48,45). Ty byly překonány teprve po 22 letech v roce 2019. Získal čtyři tituly mistra světa nepřetržitě za sebou (1997, 1999, 2001, 2003). V roce 2004 se stal na letních olympijských hrách v Athénách dvojnásobným olympijským vítězem, když k titulu na patnáctistovce přidal zlato také z běhu na 5000 metrů.\n\nPatří k nejúspěšnějším atletům moderní historie. V roce 2001, 2002 a 2003 se stal vítězem ankety Atlet světa. Od roku 2004 je členem MOV. Svoji atletickou kariéru ukončil v roce 2006.\n\n"}
{"id": "179113", "url": "https://cs.wikipedia.org/wiki?curid=179113", "title": "530 př. n. l.", "text": "530 př. n. l.\n\nStoletí: 7. století př. n. l. – 6. století př. n. l. – 5. století př. n. l.\n\nRoky: 535 534 533 532 531 – 530 př. n. l. – 529 528 527 526 525\n\n\nPerská říše:\n\nEgypt:\n"}
{"id": "179114", "url": "https://cs.wikipedia.org/wiki?curid=179114", "title": "Eččú (provincie)", "text": "Eččú (provincie)\n\nProvincie Eččú (: 越中国; \"Eččú no kuni\") byla stará japonská provincie na ostrově Honšú při pobřeží Japonského moře. Na jejím území se dnes rozkládá prefektura Tojama. Eččú sousedila s provinciemi Ečigo, Hida, Kaga, Noto a Šinano.\n\nJejím hlavním městem bývala Takaoka, ale během období Sengoku ji většinou ovládal vládce některé ze sousedních provincií, jako byly Ečigo a Kaga.\n"}
{"id": "179122", "url": "https://cs.wikipedia.org/wiki?curid=179122", "title": "Patrick Staudacher", "text": "Patrick Staudacher\n\nPatrick Staudacher (*29. dubna 1980 ve Vipitenu) je italský lyžař, mistr světa v superobřím slalomu z roku 2007.\n\nV sedmnácti letech se stal juniorským mistrem Itálie, ale na mezinárodní scéně se prosazoval obtížněji. Ve světovém poháru bodoval poprvé v prosinci 2001, ale do první desítky se neprobojoval až do roku 2005.\n\nMezi jeho první úspěchy patřilo sedmé místo v kombinaci na zimních olympijských hrách 2002 v Salt Lake City.\n\nV sezóně 2004-05 obsadil třetí místo v Evropském poháru v super-G, aniž by ale vyhrál aspoň jeden závod, a v další sezóně zaznamenal zlepšení i ve světovém poháru, když v super-G v Beaver Creeku v Coloradu obsadil deváté místo - poprvé v první desítce. Na zimních olympijských hrách 2006 v Turíně obsadil deváté místo ve sjezdu, kombinaci nedokončil.\n\nAni dál jeho vzestup nenapovídal senzačnímu úspěchu na mistrovství světa. Až v prosinci 2006 byl ve světovém poháru nejlépe pátý ve sjezdu v Bormiu, ale do titulu mistra světa nestál na stupních vítězů.\n\nSuperobří slalom na mistrovství světa v alpském lyžování 2007 v Aare byl dvakrát odložen kvůli počasí, což Staudacherovi pomohlo zotavit se lépe po nedávném pádu. Staudacher do něho startoval s číslem 16, které ho neřadilo mezi hlavní favority, ale nečekaně vybojoval zlatou medaili, první pro Itálii od vítězství slalomového krále Alberta Tomby v roce 1996 a 55 let od posledního italského vítězství v rychlostní disciplíně, v letech 1950 a 1952 vyhrál sjezd Zeno Coló.\n\nStaudacher je policista. Jeho koníčkem je rocková hudba, je baskytaristou ve skupině Rockemon. V době mistrovství světa 2007 se skupina chystala vydat své první CD.\n\n"}
{"id": "179123", "url": "https://cs.wikipedia.org/wiki?curid=179123", "title": "Seznam měst v Plzeňském kraji", "text": "Seznam měst v Plzeňském kraji\n\nSeznam měst Plzeňského kraje:\n\nPoznámka: Seznam zahrnuje pouze obce, která aktuálně mají oficiální status města, tj. neobsahuje historická města, jejichž status se neudržel a nebyl obnoven. Uváděné počty obyvatel vyjadřují počet obyvatel všech sídel obce.\n\n"}
{"id": "179124", "url": "https://cs.wikipedia.org/wiki?curid=179124", "title": "Giacomo Carissimi", "text": "Giacomo Carissimi\n\nGiacomo Carissimi \"(čti: karisimi)\" (pokřtěn 18. dubna 1605, Marino – 12. ledna 1674, Řím), byl italský hudební skladatel raného baroka. Je nazýván otcem oratoria.\n\nJeho životopis je neobyčejně chudý na převratné události. Přesné datum narození známo není, udává se datum křtu 18. dubna 1605, ale narozen mohl být i o rok dříve. Narodil se v rodině bednáře v Marinu, vesničce v blízkosti Říma. Nejspíše prošel základním hudebním vzděláním jako zpěvák v chrámovém sboru. Existují doklady o tom, že v roce 1623 zpíval v chrámu v Tivoli, kde se o dva roky později stal varhaníkem.\n\nVe svých dvaceti letech se stal kapelníkem v chrámu sv. Rufina v Assisi a v roce 1628 dosáhl již významného postavení v Římě jako kapelník chrámu sv. Apollináře, který patřil Collegiu Germanicu. Navzdory lákavým nabídkám (např. převzít místo kapelníka v chrámu sv. Marka v Benátkách po smrti Claudia Monteverdiho v roce 1643 nebo místo maestra na dvoře císařova syna Lepolda Wilhelma v Bruselu) zůstal Římu a tomuto chrámu věrný po celý život. V roce 1637 byl vysvěcen na kněze a patrně nikdy nepřekročil hranice Itálie. V letech 1655 a 1656 byl rovněž jmenován maestro di cappella del concerto di camera na dvoře královny Kristiny Švédské, která v té době žila v Římě po své abdikaci.\n\nProslul jako znamenitý hudební pedagog. Mezi jeho žáky patřili Marc-Antoine Charpentier, Johann Kaspar Kerll, Christoph Bemhard a patrně i Johann Philipp Krieger. Nepatřil mezi chudé hudebníky. Jeho dílo bylo vždy patřičně honorováno. Zemřel v Římě 12. ledna 1674 jako relativně velmi bohatý muž.\n\nCarissimi, jako pokračovatel v díle Monteverdiho, má významný podíl na rozvoji recitativu. Završil i vývoj madrigalů, typické formy hudební renesance, které se jeho přičiněním transformovaly do tvaru koncertní kantáty.\n\nNejvíce však skladatele proslavila forma oratoria. Carissimi bývá často nazýván otcem oratoria, neboť byl prvním významným skladatelem této hudební formy tak typické pro celé barokní období. Svými díly jako je Jefta nebo Jonáš stanovil formální pravidla, která byla téměř po dvě století respektována skladateli nejen baroka, ale i klasicismu. Nejen to, zásluhou Carissimiho dostala tato hudební forma i své jméno. První skladby tohoto druhu uvedli totiž skladatelé Giacomo Carissimi a Emilio de' Cavalieri v oratoriu (modlitebně) chrámu sv. Marcella v Římě.\n\nProtože naprostá většina autografů Carissimových děl se nedochovala a skladby jsou známy pouze z dobových opisů, je pro hudební vědce značným problémem rozlišit skutečné autorství skladeb, které jsou Carissimovi připisovány. Pro laika je už asi méně podstatný problém žánru, neboť je často značný problém rozlišit rozlehlejší moteto od oratoria.\n\nJeho dílo obsahuje:\n\n\n"}
{"id": "179138", "url": "https://cs.wikipedia.org/wiki?curid=179138", "title": "Amniota", "text": "Amniota\n\nAmniota (blanatí obratlovci) je korunová skupina obratlovců. Jedná se o tetrapody (čtyřnohé obratlovce), jejich vejce má obaly amnion, allantois a chorion (serosa), díky kterým již nemusí být tak vázaní na vodu jako sesterští obojživelníci a primitivní obratlovci. To umožňuje osídlení všech typů prostředí včetně pouští. Dalšími synapomorfiemi amniot je ztráta labyrintodontních zubů, tuk v kůži, metanefros a jiné.\n\nAmniota se dělí na dvě velké monofyletické skupiny, Sauropsida a Synapsida. Sauropsida zahrnují plazy a ptáky, Synapsida savce a další zvířata, tedy ta, která mají blíže v savcům (v úzkém slova smyslu) než k plazům. Zřetelné a na první pohled viditelné rozdíly mezi současnými zástupci těchto dvou linií v minulosti neexistovaly nebo nebyly tak zřejmé – čím jdeme v historii blíže ke společnému předku těchto dvou linií, tím podobnější si jsou jejich zástupci. Do linie vedoucí k savcům (Synapsida) tedy patří řada skupin (např. Pelycosauria nebo Therapsida, do kterých patří mj. Cynodontia), které jsou často nesprávně považované za plazy (někdy zvaní \"savcovití plazi\"), ač jsou spíše \"plazovitými savci\".\n\nNejstaršími příslušníky amniot byli \"Tulerpeton\" a/nebo \"Casineria\", někdy považované za jejich sesterské taxony.\n"}
{"id": "179143", "url": "https://cs.wikipedia.org/wiki?curid=179143", "title": "Felace", "text": "Felace\n\nFelace (lidově \"kouření, hulení, kuřba\") je druh orálního sexu, při němž je ústy stimulován penis muže.\n\nMůže se provozovat až do závěrečné ejakulace, která může být do úst partnerky či partnera. Jinou možností je orální sex těsně před vyvrcholením ukončit a výron semene pak proběhne mimo ústní dutinu (přitom může být prováděna stimulace rukou). V některých případech dochází k výronu na partnerku či partnera, na obličej, na prsa, chodidla či zcela mimo, a to dle domluvy partnerů.\n\nPři ejakulaci do úst občas dochází k (dobrovolnému) pozření spermatu osobou provádějící orální sex. Sperma poté putuje do žaludku, kde se následně rozloží a vstřebá. Převážně mezi mladší a nezkušenou populací se objevují obavy, že se dá prostřednictvím orálního sexu otěhotnět. Tyto obavy jsou zcela nepodložené, jelikož orální sex otěhotnění ženy neumožňuje.\n\nNa druhou stranu existuje značné riziko přenosu různých pohlavních nemocí orálním sexem mezi partnery (např. HIV, HPV, kapavka atd.), zejména v případě poranění v dutině ústní, kterým by mohlo dojít k přímému kontaktu s krevním oběhem.\n\n\n\n"}
{"id": "179160", "url": "https://cs.wikipedia.org/wiki?curid=179160", "title": "Georg Alexander Pick", "text": "Georg Alexander Pick\n\nGeorg Alexander Pick (10. srpna 1859 Vídeň – 26. července 1942 Terezín) byl rakouský matematik působící v Praze.\n\nV letech 1875-79 studoval na univerzitě ve Vídni matematiku a fyziku. V roce 1880 získal doktorát a v témže roce přijal místo asistenta fyziky na pražské německé univerzitě u Ernsta Macha. V roce 1882 se habilitoval, v roce 1888 byl jmenován mimořádným a v roce 1892 řádným profesorem matematiky na pražské německé univerzitě. Ve školním roce 1900-01 byl děkanem filozofické fakulty. V roce 1929 byl penzionován a žil ve Vídni. Po obsazení Rakouska odešel zpět do Prahy. V roce 1942 byl deportován do Terezína a dva týdny poté zemřel.\n\nV letech 1876-1939 publikoval 67 prací z lineární algebry, teorie invariantů, integrálního počtu, komplexní analýzy, teorie potenciálu, diferenciálních rovnic, integrálních rovnic, funkcionální analýzy, geometrie a diferenciální geometrie. Všeobecně znám je Pickův vzorec o výpočtu obsahu mnohoúhelníku s vrcholy v mřížových bodech. Do analýzy v komplexním oboru se jeho jméno zapsalo prostřednictvím tzv. Schwarzova-Pickova lemmatu.\n\n\n\n"}
{"id": "179170", "url": "https://cs.wikipedia.org/wiki?curid=179170", "title": "Weyr", "text": "Weyr\n\nPříjmení Weyr nosilo více osobností:\n"}
{"id": "179175", "url": "https://cs.wikipedia.org/wiki?curid=179175", "title": "Anja Pärsonová", "text": "Anja Pärsonová\n\nAnja Sofia Tess Pärsonová (:, * 25. dubna 1981 v Tärnaby) je švédsko-sámská bývalá lyžařka. Je olympijská vítězka a desetinásobná mistryně světa. V roce 2007 se stala první sjezdařkou, která vybojovala titul mistryně světa ve všech pěti disciplínách; více medailí z MS než Pärsonová má pouze Němka Christl Cranzová, ve Světovém poháru jí s 42 triumfy patří páté místo v historii.\n\nK závodnímu lyžování jí přivedl její otec Anders Pärson, který byl také jejím trenérem. Závodila za klub z města Tärnaby, odkud pocházel i legendární slalomář Ingemar Stenmark.\n\nZpočátku se specializovala výhradně na točivé disciplíny. Slalom světového poháru poprvé vyhrála v roce 1998 v americkém středisku Mammoth Mountain, hned v první sezóně ve světovém poháru, ale na další vítězství musela čekat celé tři roky. V celkovém pořadí slalomu obsazovala již v prvních sezónách třetí místa a na mistrovství světa v roce 2001 korunovala své slalomové snažení titulem světové šampionky.\n\nRychleji ale pokračoval její vzestup v obřím slalomu, přestože první vyhrála až v lednu 2003 v Cortině d'Ampezzo. Do konce sezóny 2002-03 ale vyhrála další dva obří slalomy a vybojovala první malý křišťálový glóbus za vítězství ve Světovém poháru v této disciplíně. Ve slalomu byla druhá a v absolutní klasifikaci skončila třetí.\n\nMezitím už absolvovala svou premiéru na zimních olympijských hrách v Salt Lake City. V obřím slalomu skončila druhá za suverénkou her Janicou Kosteličovou, ve slalomu třetí.\n\nNa mistrovství světa v roce 2003 vybojovala zlato v obřím slalomu, vyhrála absolutní klasifikaci světového poháru v roce 2004 společně s vítězstvími v pořadí slalomu a obřího slalomu. Celkové vítězství obhájila v roce 2005, i když v jednotlivých disciplínách dosáhla maximálně jen na konečné druhé místo v obřím slalomu. Svou největší soupeřku Janicu Kosteličovou porazila v nejtěsnějším souboji historie o pouhé tři body. Na mistrovství světa v roce 2005 ale vybojovala zlato nejen v obřím slalomu, ale také v super-G, což jen dokazovalo její velké zlepšení v rychlostních disciplínách. Když o rok později vyhrála poprvé i sjezd, stala se jednou z nemnoha sjezdařek, které vyhrály ve světovém poháru závody ve všech čtyřech disciplínách.\n\nDíky tomu patřila mezi favoritky všech disciplín na Zimních olympijských hrách 2006 v Turíně. Po bronzu ze sjezdu to platilo hlavně o kombinaci, kde ale získala také jen bronz, ze kterého byla velmi zklamaná. Až v závěru her si spravila náladu vítězstvím ve slalomu před Rakušankami Hospovou a Schildovou. Na konci sezóny získala také potřetí v životě světový pohár v obřím slalomu.\n\nNa Mistrovství světa v alpském lyžování 2007 v domácím prostředí v Åre vyhrála Pärsonová hned úvodní disciplínu superobří slalom, i když od jejího posledního vítězství ve světovém poháru uplynulo jedenáct měsíců. Vzápětí doplnila i vítězství v superkombinaci a sjezdu, ale tím se její cesta za dalšími vítězstvími zastavila. Obří slalom nedokončila, ve slalomu obsadila třetí místo a v týmové soutěži pomohla Švédsku ke stříbru.\n\nNa Zimních olympijských hrách 2010 v Vancouveru startovala ve sjezdu, v kombinaci a v super-G. Hned v první disciplíně ve sjezdu však těsně před cílem utrpěla velmi těžký pád (po téměř 60 metrů dlouhém letu vzduchem) a její další start v následujících závodech byl ohrožen. Přesto však dokázala o dva dny později získat další olympijskou medaili v alpské kombinaci.\n\nVleklé zdravotní problémy s levým kolenem ji donutily v březnu 2012 po finále Světového poháru ve Schladmingu ukončit aktivní kariéru.\n\nDeset let žila v Monaku, po ukončení sportovní kariéry se vrátila do Švédska. V červnu 2012 v rozhovoru pro Švédské rádio (\"Sveriges Radio\") uvedla, že žije s o osm let starší partnerkou Filippou, s níž se seznámila v roce 2005. Dne 4. července 2012 partnerka Pärsonové porodila syna.\n\nV roce 2006 obdržela Zlatou medaili deníku Svenska Dagbladet, udělovanou maximálně dvakrát za život Švédům za jejich výjimečný sportovní výkon.\n\n"}
{"id": "179177", "url": "https://cs.wikipedia.org/wiki?curid=179177", "title": "Ostříž", "text": "Ostříž\n\nOstříž je český název některých sokolovitých dravců z rodu \"Falco\". Je známo 10 druhů, v Česku žije ostříž lesní a velmi vzácně zalétá také ostříž jižní.\n\n"}
{"id": "179186", "url": "https://cs.wikipedia.org/wiki?curid=179186", "title": "Falco (rod)", "text": "Falco (rod)\n\nFalco je rod dravců z čeledi sokolovitých. Je rozdělován na větší množství podrodů, pro které jsou v češtině používány samostatná rodová jména (sokol, poštolka, raroh, ostříž a dřemlík). Rozdělení do podrodů je do jisté míry jasné u běžnějších, lépe studovaných druhů, u řady dalších je však natolik nejasné, že není široce používáno. V současné době je rozlišováno 37-39 druhů.\n\nV rodu \"Falco\" jsou rozlišovány následující druhy:\n\n"}
