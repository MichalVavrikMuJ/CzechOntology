{"id": "194727", "url": "https://cs.wikipedia.org/wiki?curid=194727", "title": "Let Pan Am 103", "text": "Let Pan Am 103\n\nLet Pan Am 103 (\"PA 103\") byl let letadla značky Boeing 747, typ 121, 21. prosince 1988 ukončený teroristickým bombovým útokem, jinak známým jako Aféra Lockerbie.\n\nLet společnosti Pan American World Airways směřující z londýnského letiště Heathrow na newyorské letiště Johna F. Kennedyho byl ukončen odpálením plastické trhaviny Semtex československé výroby na palubě letadla nad skotským městečkem Lockerbie, v kraji Dumfries a Galloway. Celkem bylo 270 obětí z celkem 21 států, i s 11 oběťmi zahynuvšími pod troskami na zemi. Událost byla považována až do teroristických útoků 11. září 2001 jako největší teroristický útok na občany USA, kvůli celkovému počtu 189 obětí z tohoto státu.\n\nPodle pozdějšího vyšetřování bylo znalci z oblasti pyrotechniky a bombových útoků zjištěno, že nálož plastické trhaviny vybuchla v přední části zavazadlového prostoru. Dle expertiz bylo použito k detonaci 340 až 450 gramů Semtexu. Trosky letadla byly rozptýleny na území celkem 845 kilometrů čtverečních, k čemuž přispěl vítr o rychlosti 190 km/h.\n\nLet \"PA103\" odstartoval jako let \"PA103A\" z Letiště Frankfurt nad Mohanem – Německo na palubě Boeingu 727 a směřoval na letiště \"Heathrow\" v Londýně (Spojené království), kde přestoupilo 47 pasažérů z celkového počtu 89 do Boeingu 747, který pokračoval s 259 pasažéry jako let PA 103 a měl přistát na letišti JFK v New Yorku (USA), a poté pokračovat na cílové letiště, opět letadlem Boeing 727, do Detroitu.\n\nLet měl podle letového řádu odstartovat z Londýna v 18:00 tamního času, ale kvůli zpoždění opustil runway číslo 27L v 18:25. V čase 18:56 překročilo letadlo anglicko-skotské hranice. V čase 19:00 byl let předán pod kontrolu leteckého provozu (KLP) letiště Glasgow Prestwick. Pozdrav spolu s udáním souřadnic byla poslední slova zachycená KLP.\n\nV posledních minutách letu bylo letadlo pozorováno na radarech v čase 19:01 a 19:02 nad zálivem Solway Firth. Poslední dostupné informace o letadle byly, že letělo ve výšce 9 400 metrů rychlostí 580 km/h v čase 19:02:46.9 – 21. prosince 1988. Poté v letadle explodovala nálož. Následné pokusy o kontakt s kapitánem letu McQuarriem byly neúspěšné. Trosky letadla dopadly na Sherwood Crescent v Lockerbie, kde způsobily další neštěstí v podobě dalších 11 obětí.\n\nGeologickou stanicí v Eskdalemuir poblíž Lockerbie byly zaznamenány seismické záchvěvy o hodnotě 1,6 stupně Richterovy škály. Pilot společnosti British Airways kapitán Robin Chamberlain, letící na lince Glasgow – Londýn, v té době poblíž města Carlisle, zpozoroval a následně ohlásil velký výbuch v oné oblasti.\n\nDne 5. prosince 1988 vydala \"Federální letecká správa USA\" (\"Federal Aviation Administration (FAA)\") buletin s prohlášením, že neznámý muž s arabským přízvukem ohlásil telefonicky na americkou ambasádu v Helsinkách možnost výbuchu letadla společnosti \"Pan Am\" na lince z Frankfurtu do USA v následujících dvou týdnech se spojitostí s organizací palestinského politika a teroristy Abu Nidala a že výbušninu dodá do letadla finská občanka v nějakém důmyslném zařízení.\n\nPo tomto telefonátu a vydání buletinu FAA, byly kontaktovány všechny americké letecké společnosti, samozřejmě včetně společnosti \"Pan Am\", která zdražila své letenky, respektive přidala k ceně letenek poplatek, o 5 dolarů na osobu, za speciální bezpečnostní opatření. Mnoho lidí si později vybralo k letu jinou leteckou společnost, na základě varování a volná místa byla pak prodána levněji. Bezpečnostní složky na frankfurtském letišti nalezly varovný buletin pod hromadou dokumentů na stole den po tragické události. Jedna z pracovnic, která měla za úkol prohlížení zavazadel, přiznala, že se o trhavině semtex dozvěděla až 11 měsíců po neštěstí (Prime Time Live, listopad 1989). Vyšetřovatelé později prohlásili, že varování byla mystifikace a spolu s tragédií souhra nešťastných náhod.\n\nAtentát měl být odpovědí Libye za bombardování jejího území. Ve dnech 15. a 16. dubna roku 1986 spustila americká armáda sérii útoků letadel z britských vojenských základen na libyjská města Tripolis a Benghází, jako odvetu za atentát libyjských služeb v tehdy Západním Berlíně na bar, hostící americké vojáky, z kterých byli tři zabiti a 230 zraněno. Tuto operaci objednal Kaddáfí jako odpověď za potopení dvou libyjských lodí americkou armádou v Siderském zálivu na sever od Libye.\n\nBěhem bombardování byla zabita také jeho adoptivní dcera Hanna Gaddafi.\n\nDne 23. února 2011 prohlásil bývalý libyjský ministr spravedlnosti Mustafá Muhammad Abbúd Džalíl v rozhovoru pro švédské noviny, že útok nařídil osobně Muammar Kaddáfí.\n\nTakto zní oficiální zprávy o motivu, ovšem existují i jiné teorie a jiní atentátníci, jako například spojitost výbuchu se čtyřmi pasažéry v podobě agentů CIA, údajně převážející větší množství heroinu a peněz. Zpočátku jedna z hlavních vyšetřovacích verzí a dodnes poměrně často uváděný motiv, měla být odveta arabských radikálů, popř. Íránu, za sestřelení dopravního letadla A300 s 290 lidmi na palubě, let Iran Air 655, provedené americkou armádou o šest měsíců dříve. Jeden z největších teroristů Abu Nidal měl podle jiné teorie být mozkem atentátu. Podle teorie Joe Viallse způsobily detonaci radiové vlny a další. Viz Jiné teorie motivu útoku na let Pan Am 103.\n\nBylo použito plastické trhaviny značky Semtex, která byla zabudována v kazetovém radiopřehrávači, který byl umístěn v cestovním kufru v zavazadlovém prostoru. Vyšetřovatelé došli k závěru, že spolu s přehrávačem bylo v zavazadle oblečení, jehož ohořelý útržek se našel na místě neštěstí. Z něj se později zjistilo, že bylo vyrobeno na ostrově Malta. Odborníky dovedl kousek látky až k maltskému obchodníkovi jménem Tony Gauci, který dosvědčil, že ono oblečení prodal neznámému muži libyjského vzhledu, ve kterém později poznal Al Megrahiho, a stal se tak klíčovým svědkem obžaloby. Byla nalezena i část (úlomek plošného spoje asi 1x1cm) švýcarského časovače (timeru), stejného typu, jako byl již dříve objeven mezi součástmi na výrobu bomby v zavazadle libyjského agenta. Existují ovšem skutečnosti, které zpochybňují svědectví Gauciho, v případě timeru zase existuje podezření, že s důkazy bylo vyšetřovateli záměrně manipulováno.\n\nVyšetřovatelé zjistili také přítomnost neoznačeného zavazadla na palubě, které se tam dostalo z letiště v Lugu (Malta), přes let číslo KM180 do Frankfurtu (Německo), odkud bylo přeloženo na let PA103A a posléze na PA103 v Londýně.\n\nVyšetřování útoku probíhalo pod dohledem policie z prefektury Dumfries a Galloway, což byl mimochodem do té doby největší případ vyšetřovaný nejnižší policejní složkou. K vyšetřování bylo použito satelitních a leteckých systémů, armády, civilních a leteckých helikoptér. To vše sloužilo mimo jiné k seskupení více než 10 000 částí letadla.\n\nPo sesbírání základních poznatků a identifikačních objektů byla provedena umělá rekonstrukce detonace trupu letadla, čímž se zjistilo, kde se začalo letadlo bortit a jakou sílu výbuch měl. Bylo zjištěno, že výbuch měl své „epicentrum“ v předním zavazadlovém prostoru, konkrétně pod písmenem „P“ v nápise Pan Am. Přední část letadla se od trupu oddělila během pouhých tří sekund od výbuchu. V později nalezené černé skříňce byl v době od detonace zaznamenáno pouze 180 milisekund šumu, při nichž bylo zařízení uvedeno mimo provoz.\n\nBěhem tříletého vyšetřování, na kterém se kromě policie z Dumfries a Galloway podílela také americká FBI, bylo vyslechnuto na 15 000 výpovědí. 13. listopadu 1991 bylo vzneseno obvinění z vražd proti Abdelu Bassetu Ali al-Megrahimu, libyjskému příslušníkovi tajných služeb a veliteli ostrahy Libyan Arab Airlines, dále pak proti Laminu Khalifah Fhimahovi, vedoucímu muži na letišti Luqa Airport na Maltě. Dále byly OSN uvaleny sankce na Libyi, v čele s plukovníkem Kaddáfím. Hlavní líčení proběhlo na neutrální půdě v nizozemském Camp Zeist.\n\n31. ledna 2001 byl Megrahi odsouzen za vraždu s dobou pobytu 27 let ve vězení. Fhimah byl osvobozen. Megrahiho odvolání bylo zamítnuto 14. března 2002. Odvolal se ještě k Evropskému soudu pro lidská práva, který zproštění viny označil za nepřípustné. V říjnu se opět u skotských právních institucí odvolal. Megrahi si svůj trest odpykával ve věznici města Greenock, západně od Glasgowa. Tento rozsudek ovšem vyvolal mnoho rozporuhodných reakcí a mnoho otázek. Existuje spousta lidí, kteří si myslí, že rozhodnutí soudu bylo vykonstruované a s politickým podtextem.\n\nKvůli novým okolnostem zjištěným od roku 2004 právnický týmem okolo Megrahiho sepsaných na 500 stránkách budou právníci odsouzeného znovu usilovat u Nejvyššího soudu v Edinburghu o znovuobnovení procesu. (Zdroj:The Observer, neděle 17. 6. 2007.) Při dalším vyšetřování se postupně zjistilo, že některé objevené části bomby byly pravděpodobně dodány na místo neštěstí později. 22. prosince 2008 světové tiskové agentury přinesly zprávu o tom, že důkaz, usvědčující Libyi z účasti na leteckém neštěstí v Lockerbie, byl podvrh.\n\nV srpnu 2009 byl Megrahi z humanitárních důvodů skotskou exekutivou propuštěn, protože měl podle lékařů rakovinu prostaty v konečném stádiu. Kvůli možnosti propuštění ze zdravotních důvodů se předtím vzdal odvolání proti trestu, jak to vyžadují britské zákony. Na rakovinu také o necelé tři roky později (20. května 2012\n) v Tripolisu ve věku 60 let zemřel.\n\nZ 243 cestujících a šestnácti členů posádky nepřežil nikdo. Podle vyšetřování vnikl do trupu letadla po odpálení bomby a následném odtržení se přední části silný vítr způsobený rozdílem tlaku vně a uvnitř stroje, který mohl mít za následek vymrštění nepřipoutaných pasažérů z letadla, kde byla teplota cca -46 °C (9000 m) a následný, přibližně dvouminutový pád na zem. Obrovský rozdíl změny tlaku mohl také cestujícím doslova roztrhat vnitřní orgány a způsobit smrt.\n\nPodle lékařských specialistů a i podle nalezených těl obětí se mělo za to, že někteří jedinci neupadli do bezvědomí, přežili výbuch i následný pád do nižších, na kyslík bohatších sfér, ale již nepřežili dopad, nebo nebyli včas nalezeni. Těla obětí nenesla známky úrazů způsobených detonací, ba ani dekompresí.\n\nPo dopadu nalezla žena místního farmáře vrchního stevarda ještě naživu, nepřežil však do příjezdu odborné pomoci, stejně jako jiný muž – cestující. Kromě nich bylo nalezeno několik těl připoutaných bezpečnostními pásy, matka objímající své dítě a také pár přátel držících se za ruce, což naznačuje, že posádka nezemřela ihned.\n\nNa zemi zemřelo následkem dopadů trosek letadla celkem 11 lidí obyvatel Lockerbie. Křídla dopadnuvší na \"13 Sherwood Crescent\", rychlostí okolo 800 km/h smetla z povrchu několik domů a vytvořila kráter dlouhý 47 metrů a objemu 560 m³. Při tom zahynula celá čtyřčlenná rodina, jejichž dům explodoval a zapálené části dolétly až na blízkou silnici A74 (Glasgow - Carlisle), kde poškodily několik automobilů. Celkem muselo být zbouráno přes 20 domů, nepočítaje ty, které se již zřítily. Jediným nedotčeným domem byl místní římskokatolický kostel. Ostatní lidé zemřeli na následky úrazů způsobených padajícími částmi letadla nebo domů.\n\nTěla obětí ležela v troskách na ulicích a v okolí městečka mnoho hodin, dokonce i dní, kvůli dokumentaci a identifikaci. Kromě policejních a armádních složek ze Skotska i Anglie pomáhalo odstraňovat následky katastrofy i mnoho dobrovolníků.\n\nNěkolik osob mělo to štěstí, že sice linkou PA103 letět mělo, ale nakonec tomu bylo jinak. Mezi nimi byla americká čtyřčlenná hudební skupina The Four Tops, která letadlo díky zdržení se v nahrávacím studiu nestihla. Dále pak bývalý člen skupiny Sex Pistols - Johnny Rotten s manželkou Norou, kteří let nestihli kvůli včasnému nesbalení svých osobních věcí. Jaswant Basuta, který se po pasové kontrole opil v odletové hale, nestihl nástup do letadla a později, po pádu letadla byl přiveden k výslechu, neboť měl na palubě zavazadlo a byl v té době hlavním podezřelým.\n\nCox, Matthew; Foster, Tom (1992). \"Their Darkest Day: The Tragedy of Pan Am 103.\" ISBN 0-8021-1382-6.\n\n\n"}
{"id": "194730", "url": "https://cs.wikipedia.org/wiki?curid=194730", "title": "Cirka", "text": "Cirka\n\nCirka latinsky znamená \"přibližně\". Často se používá i latinský tvar circa nebo zkratky cca, ca, c nebo značka ~ (vlnovka). Používá se v případech, kdy se uvádí hodnota známá pouze zhruba nebo přibližně. Většinou, když si nejsme jisti o přesném čase nebo počtu, ale jsme si jisti blízkou přibližností.\n\nV článku Vilém I. Dobyvatel je uvedeno \"„cca 1028 – 9. září 1087“\". V takovém případě je jasné, že rok 1028 je uveden pouze přibližně a naopak že 9. září 1087 je přesné datum.\n"}
{"id": "194744", "url": "https://cs.wikipedia.org/wiki?curid=194744", "title": "A (album)", "text": "A (album)\n\nA je album britské rockové skupiny Jethro Tull, vydané 29. srpna 1980 ve Velké Británii a v témže roce i ve Spojených státech.\n\nAlbum bylo nahráváno v létě 1980 v Maison Rouge Mobile a Maison Rouge Studios ve Fulhamu v Londýně. Eddie Jobson hostoval na albu jako klávesista a hráč na elektrické housle. Producenty alba byli Ian Anderson a Robin Black.\n\nA bylo během nahrávání zamýšleno jako sólové album Iana Andersona, než jej společnost Chrysalis požádala, aby album uvedl jako práci skupiny Jethro Tull, což mělo pomoci navýšit jejich klesající prodej. To je také příčinou názvu alba, protože pásky byly označeny písmenem \"A\" jako \"Anderson\". Pro používání syntetizeru a omezení folkových vlivů, bylo album mnohými fanoušky skupiny přijato rozporuplně.\n\n"}
{"id": "194746", "url": "https://cs.wikipedia.org/wiki?curid=194746", "title": "Carmina Burana", "text": "Carmina Burana\n\nCarmina Burana je soubor 254 středověkých náboženských, satirických, moralistických, milostných, pijáckých\naj. básní a písní, pocházející z 11.-13. století, sepsaný kolem roku 1230. Básně známe z rukopisu nalezeného v benediktinském klášteře v Benediktbeuern, v malé vesnici, ležící na úpatí bavorských Alp. Rukopis je nyní uložen ve Státní bavorské knihovně.\n\nLatinský název Carmina Burana vytvořil Johann Andreas Schmeller, německý lingvista, v roce 1847.\nOdkazuje na hornoněmecké \"Bur\" (připomínající německý název Bavorska: Bayern). Carmina Burana tedy znamená spíše než „buranské písně“ „písně z Bavorska“.\n\nNejvětší počet z asi dvou set básní je psán ve středověké latině, další jsou v tzv. horní němčině, či dialektech francouzštiny. Zajímavé je, že některé z nich jsou v tzv. makarónštině, což je kombinace několika jazyků v jednom textu (zde latina a horní němčina nebo francouzština).\n\nBásně nejsou psané v klasických latinských metrech hexametru či pentametru, většinou je použit nepravidelný rytmus, ale verše se obvykle rýmují obkročným či střídavým rýmem.\n\nRukopis je rozdělen do šesti části:\n\nmundo propinquatur.\nHiemalis acies\nvicta iam fugatur.\nin vestitu vario\nFlora principatur,\nnemorum dulcisono\nquae cantu celebratur.\n\nFlorae fusus gremio\nPhoebus novo more\nrisum dat, hoc vario\niam stipatae flore.\nZephyrus nectareo\nspirans it odore.\ncertatim pro bravio\ncurramus in amore.\n\nCytharizat cantico\ndulcis Philomena.\nflore rident vario\nprata iam serena.\nsalit coetus avium\nsilvae per amoena.\nchorus promit virginum\niam gaudia millena.\n\nPříjemná tvář jara se přibližuje světu, již prchá přemožené vojsko zimy, Flora (Květena) v rozličném šatě dostává přednost, libé zvuky z hájů ji sladkým zvukem oslavují.\nFoibos (bůh slunce) rozložený v trávě se znovu směje, obklopen již tak rozmanitými květy. Zefyros (mírný vánek) přichází vydechujíc vůni nektaru. V závodu lásky o překot utíkáme.\nSladká Filomena zpívá za doprovodu citery, louky jsou již světlé a smějí se různými květy, shromáždění ptáků poskakuje po příjemných místech v lese. Rej dívek již ukazuje tisíce radostí.\n\nO Fortuna,\nvelut Luna\nstatu variabilis,\nsemper crescis\naut decrescis\n\nVita detestabilis\nnunc obdurat\net tunc curat\nludo mentis aciem\n\nEgestatem,\npotestatem,\ndissolvit ut glaciem.\n\nSors immanis\net inanis,\nrota tu volubilis,\nstatus malus,\nvana salus\nsemper dissolubilis\n\nObumbrata\net velata\nmihi quoque niteris\n\nNunc per ludum\ndorsum nudum\nfero tui sceleris.\n\nSors salutis\net virtutis\nmihi nunc contraria\n\nest affectus\net defectus\nsemper in angaria.\n\nHac in hora\nsine mora\ncordae pulsum tangite!\n\nGuod per sortem\nsternit fortem,\nmecum omnes plangite!\n\nÓ štěstěno, jak luna v neustálé změně vždy ubýváš a dorůstáš; nenávistný život je tu krutý, tu rozmazluje naše city ve víru této hry; bída či moc v tobě tají jako led.\n\nSurový a prázdný osude, ty jsi tím otáčejícím kolem, tvé stanovisko je nejisté; přízní tvou jest ležet ladem a ve vhodné chvíli zmizet, zahalen do stínů a zastřen snášíš i mne; teď jsou má bedra obnažena na odiv tvé podlosti.\n\nNení mi dáno doufat v zkvět a ctnost, ať již vědomě či ve skrytu duše; člověk je vždy vystaven osivům štěstěny. V této hodině bez odkladu taháš za nitky, neb skrze štěstí demotivuješ statečné. Připojte se k mému truchlení.\n\nText byl mnohokrát zhudebněn, nejznámější je bezesporu od Carla Orffa z roku 1937, který použil 24 básní. \nK nejnovějším zhudebněním (2005) patří popová kantáta \"Carmina Burana 2: O lidské duši\" od českého skladatele Zdeňka Krále.\n\n"}
{"id": "194747", "url": "https://cs.wikipedia.org/wiki?curid=194747", "title": "Prefektura Kumamoto", "text": "Prefektura Kumamoto\n\nPrefektura Kumamoto (: 熊本県, \"Kumamoto-ken\") je jednou ze 47 prefektur Japonska. Nachází se na ostrově Kjúšú. Hlavním městem je Kumamoto.\n\nPrefektura má rozlohu 7 404,14 km² a k 1. říjnu 2005 měla 1 842 140 obyvatel.\n\nÚzemí prefektury Kumamoto tvořilo až do reforem Meidži provincii Higo.\n\nPrefektura Kumamoto leží uprostřed ostrova Kjúšú. Na západě sousedí s mořem Ariake a souostrovím Amakusa, na severu s prefekturami Fukuoka a Óita, na východě s prefekturou Mijazaki a na jihu s prefekturou Kagošima.\n\nNa východě prefektury leží aktivní vulkán Aso (阿蘇山 Aso san, 1592 m). Vulkán se nachází uprostřed nejznámější japonské kaldery.\n\nV prefektuře Kumamoto leží 14 velkých měst (市, ši):\n"}
{"id": "194751", "url": "https://cs.wikipedia.org/wiki?curid=194751", "title": "Třebovka", "text": "Třebovka\n\nTřebovka je řeka ve Východních Čechách v Pardubickém kraji, levostranný přítok Tiché Orlice. Pramení v Českotřebovské vrchovině u Koclířova, protéká obcemi Opatov, Třebovice, Rybník, Česká Třebová, Dlouhá Třebová, Hylváty a v Ústí nad Orlicí se vlévá do Tiché Orlice.\n\nDélka toku od pramene k soutoku s Tichou Orlicí je 41 km, šíře koryta nepřesahuje 4 metry, hloubka je asi 0,5 metru. Průtok v ústí je asi 1,3 m³/s, pouze v období\ntání sněhu a po přívalových deštích se průtok zvyšuje a hrozí tak povodně (např. v roce 1997). Pod obcí Opatov protéká Třebovka rybníkem Hvězda založeným v roce 1372 biskupem Albrechtem ze Šternberka. Hráz rybníka byla kvůli zvýšení ochrany obcí na dolním toku Třebovky před dalšími povodněmi rekonstruována v roce 2005 za přispění fondů Evropské unie.\n\n\n\nPrůměrný průtok v Hylvátech na říčním kilometru 3,4 činí 1,09 m³/s.\n\nHlásný profil:\n"}
{"id": "194754", "url": "https://cs.wikipedia.org/wiki?curid=194754", "title": "Gerhard Fieseler", "text": "Gerhard Fieseler\n\nGerhard Fieseler (15. dubna 1896 – 1. září 1987) byl německý stíhací pilot, letecké eso v první světové válce, první mistr světa v letecké akrobacii, konstruktér a výrobce letadel.\n\nFieseler se narodil ve městě Glesch (dnes část města Bergheim) v Severním Porýní-Vestfálsku jako syn tiskaře Augusta Fieselera a Kathariny Fieselerové z Koblenze. Od svých šesti let pomáhal v otcově tiskárně v Bonnu. V mládí se díky svému zájmu o techniku věnoval stavbě modelů letadel.\n\nNa začátku první světové války vstoupil dobrovolně k \"Fliegerabteilung\" v Berlíně-Johannisthalu. Díky nedostatku pilotů a tehdejšímu nařízení se zařadil do výcviku létání. Při nehodě, která se stala při výcviku se těžce zranil a z nemocnice byl propuštěn až v únoru 1916, poté působil jako pozorovací pilot. V říjnu 1916 byl Fieseler přidělen k \"Fliegerabteilung 243\" a později převelen k \"Fliegerabteilung 43\". Následovalo přeškolení na jednomístné letouny a v květnu 1917 přesun na makedonskou frontu k \"Jastě 25\". Zde dosáhl Gerhard Fieseler 20. srpna 1917 svého prvního vítězství ve vzdušném souboji. Jižně od obce Prilip sestřelil nepřátelský Nieuport 17; do konce války přidal ještě 18 dalších vítězství. Byl vyznamenán Zlatým záslužným křížem a Železným křížem 1914 druhé a první třídy.\n\nPo skončení války nastoupil opět do tiskárny, ale toužil po tom vrátit se k létání. Kvůli podmínkám z Versailles však nebylo letectvo ve Výmarské republice povoleno až do roku 1922. Fieseler v roce 1926 tiskárnu v Eschweileru zavřel a pracoval jako instruktor létání pro společnost \"Raab-Katzenstein\" v Kasselu. Zde se zdokonaloval v létání a jako mnoho válečných pilotů se věnoval i akrobacii. V roce 1927 předváděl v Curychu v té době odvážné kousky a začal se věnovat i prvkům vyšší akrobacie; předváděl jako jeden z prvních tři obrácené přemety za sebou. O rok později navrhl svůj první akrobatický letoun – Fieseler F1, vyrobený firmou Raab-Katzenstein. Koncem 20. let se podílel na vývoji a návrhu letounu Raab-Katzenstein RK-26 Tigerschwalbe, který byl nabídnut a poté odprodán švédské společnosti \"AB Svenska Järnvägverkstaderna\" (\"ASJA\"). Ta počátkem 30. let vyrobila 25 kusů letounů ASJA SK 10 pro švédské letectvo.\n\nV roce 1930 však společnost Raab-Katzenstein zkrachovala a Fieseler se rozhodl postavit „na vlastní nohy“. Začal s penězi ušetřenými za akrobatická vystoupení. Koupil společnost \"Segelflugzeugbau Kassel\" vyrábějící kluzáky a 1. dubna 1930 ji přejmenoval ji na Fieseler Flugzeugbau (od roku 1939 \"Gerhard-Fieseler-Werke GmbH\"). Ačkoliv ještě nějakou dobu pokračoval ve výrobě větroňů, od roku 1932 se začal věnovat výrobě sportovních letounů podle vlastních návrhů. S jedním z nich, dvouplošníkem Fieseler Fi 2 „Tiger“, se v roce 1934 zúčastnil prvního Mistrovství světa v letecké akrobacii v Paříži. Zvítězil a domů si přivezl prémii 100 000 francouzských franků, které investoval do rozvoje své firmy. Po mistrovství, na kterém zahynuli dva z jeho soupeřů, však akrobacie nadobro zanechal.\n\nNejen díky členství v NSDAP získal v roce 1935 Fieseler kontrakt na stavbu licenčních letadel pro znovu budovanou Luftwaffe. Skutečný úspěch následoval o rok později, když zvítězil v soutěži vypsané \"Technickým oddělením\" o návrh pozorovacího a spojovacího letounu s krátkým startem i přistáním. Tento nový letoun měl používat řadový motor Argus As 10 o výkonu 240 koní. Ten se zakrátko začal vyrábět jako Fieseler Fi 156 \"Storch\"; do konce války jich bylo celkem vyrobeno 2 549.\n\nDalšími známými typy letadel, které se vyráběly u firmy Fieseler i jiných v licenci byly:\n\nGerhard Fieseler byl 29. května 1944 sesazen z funkce ředitele společnosti Fieseler-Werke, důvodem bylo nedosažení produkce podle plánu Luftwaffe. V té době měla společnost více než 10 000 pracovníků, mimoto i několik tisíc nuceně nasazených nizozemských dělníků ve třech továrnách v Kasselu.\n\nPo druhé světové válce byl Fieseler nějakou dobu v zajišťovací vazbě v USA. Po propuštění znovu zprovoznil část své firmy a vyráběl součástky pro automobilový průmysl. Gerhard Fieseler zemřel v Kasselu ve věku 91 let. Je po něm pojmenována akrobatická figura, vydal i autobiografii \"Meine Bahn am Himmel\".\n\n\n"}
{"id": "194759", "url": "https://cs.wikipedia.org/wiki?curid=194759", "title": "Lockerbie", "text": "Lockerbie\n\nLockerbie (\"Logarbaidh\" ve skotské gaelštině) je malé skotské město, ležící ve správní oblasti Dumfries a Galloway. Název městečka je světově známý v souvislosti s tragickou událostí z 21. prosince 1988, kdy nad městem v důsledku teroristického útoku explodoval Boeing 747 společnosti Pan Am 103.\n\n\n"}
{"id": "194762", "url": "https://cs.wikipedia.org/wiki?curid=194762", "title": "Ortogonální souřadnice", "text": "Ortogonální souřadnice\n\nOrtogonální souřadnice (ortogonální soustava souřadnic, též pravoúhlá soustava souřadnic nebo pravoúhlé souřadnice) představují v matematice takový systém souřadnic, v němž jsou v každém bodě souřadné osy navzájem kolmé.\n\nOznačení pochází z latiny, kde \"othos\" znamená \"pravý\" a přípona \"-gonální\" znamená \"-úhlý\".\n\nOrtogonální souřadnice lze definovat jako množinu souřadnic formula_1, jejichž metrický tenzor má pouze diagonální členy, tzn. infinitezimální čtverec vzdálenosti formula_2 může být zapsán jako součet čtverců infinitezimálních souřadnicových vzdáleností, tzn.\nkde formula_4 je dimenze prostoru a funkce formula_5 (tzv. Laméovy koeficienty) jsou určeny diagonálními prvky metrického tenzoru formula_6.\n\nZe vztahu pro vzdálenost lze určit infinitezimální změnu ve směru souřadnice formula_7 jako formula_8. Odtud lze získat diferenciál polohového vektoru formula_9 jako\nkde formula_11 jsou jednotkové vektory kolmé (tedy normálové vektory) k plochám konstantních souřadnic formula_12. Tyto jednotkové vektory jsou tečné k souřadnicovým čarám a tvoří souřadnicové osy lokálního kartézkého systému souřadnic.\n\nVztahy pro skalární a vektorový součin mají v ortogonálním souřadném systému obvyklý tvar, tzn.\n\nTedy např. integrál po křivce formula_14 má v ortogonálních souřadnicích tvar\nkde formula_16 je složka vektoru formula_17 ve směru formula_18-tého jednotkového vektoru formula_11\n\nPodobně lze pro infinitezimální element obsahu psát formula_21, kde formula_22, a pro infinitezimální element objemu formula_23, kde formula_24 a\nformula_25. Např. integrál přes plochu formula_26 ve třírozměrných ortogonálních souřadnicích má tvar\n\nGradient lze vyjádřit jako\n\nLaplaceův operátor má tvar\n\nOperátor divergence se zapíše jako\nkde formula_16 je formula_18-tá složka vektoru formula_17.\n\nPodobně lze operátor rotace vyjádřit ve tvaru\n\n\n\n"}
{"id": "194764", "url": "https://cs.wikipedia.org/wiki?curid=194764", "title": "Invariance", "text": "Invariance\n\nInvariance ( neměnnost) je označení pro situaci, v níž jsou jisté objekty neměnné při určitých událostech. Přesným (ale zužujícím) matematickým vyjádřením invariance je pojem invariantu.\n\nPříkladem invariance je situace, kdy je dán systém veličin, které na sobě nějakým způsobem závisí. Potom se jedna z těchto veličin nazývá invariantní vůči změně jiné (referenční) veličiny, pokud má stále stejnou hodnotu při jakýchkoli změnách referenční veličiny.\n\n\n"}
{"id": "194768", "url": "https://cs.wikipedia.org/wiki?curid=194768", "title": "Královka", "text": "Královka\n\nKrálovka (něm. \"Königshöhe\") je jedna z nejznámějších kamenných rozhleden v Jizerských horách stojící na hoře Nekras (859 m) v katastrálním území Janov nad Nisou, necelý kilometr vsv. od Bedřichova. Z rozhledny je za příznivého počasí překrásný výhled na Jizerské hory, Krkonoše, Český ráj, Polsko, Německo a Ještěd.\n\nRozhledně a návrší se dříve říkalo Königova vyhlídka či Nekras. Byla postavena roku 1907, celková výška je 23,5 metrů, vyhlídková plošina je ve výšce 20,5 metrů a vede na ni 102 schodů. Nahradila původní, dřevěnou věž, které stála na vrcholku v letech 1888 až 1906. Vedle věže byla roku 1934 postavena horská chata s restaurací a ubytováním. V dalších letech bylo k hlavní budově přistavěno několik nevzhledných nádorů a celý areál včetně věže pod vedením různých nájemců začal brzy chátrat. V roce 2013 získala celý areál do vlastnictví společnost KISSES s.r.o., která započala jeho celkovou revitalizaci. Proběhla demolice nevyhovujících budov, započala rekonstrukce hlavní( původní) budovy , kde již vznikla nová , moderní samoobslužná restaurace s terasou. Samotná rozhledna se dočkala zcela nového kabátu,  byl opraven kamenný plášť věže, byla provedena instalace nového ochozu spojující tři strany, rekonstrukce střechy a demontáž a nové citlivější umístění antén. Dále pak bylo opraveno schodiště a vnitřní prostory. Zatím posledním počinem je otevření velkého dětského hřiště.\n\nV budoucnu bude zrekonstuováno ubytování v hlavní budově a vystavěn zcela nový horský hotel. Revitalizace se však dočká i blízké okolí , na návštěvníky a turisty bude čekat venkovní amfiteátr, lesopark s volnočasovými prvky a další.\n\nZ Bedřichova poblíž krajského města Liberec vede až k rozhledně s parkovištěm silnička. Nejbližší železniční stanice jsou 8 km daleko v Liberci či Jablonci. Po značených turistických cestách se lemující široké okolí, není těžké areál najít . Vedou tudy jak pěší trasy,tak trasy pro běžkaře i cyklotrasy, které jsou všeobecně známé jako jizerská magistrála.\n\n\n"}
{"id": "194769", "url": "https://cs.wikipedia.org/wiki?curid=194769", "title": "Slovanka", "text": "Slovanka\n\nNázev Slovanka má více významů:\n\n"}
{"id": "194780", "url": "https://cs.wikipedia.org/wiki?curid=194780", "title": "Jean-Pierre Garen", "text": "Jean-Pierre Garen\n\nJean-Pierre Garen, vlastním jménem Jean-Piere Goiran (10. listopadu 1932 – 4. dubna 2004), byl francouzský gynekolog a spisovatel science-fiction.\n\nByl 40 let lékař, jako jeho matka. Pracoval jako chirurg, gynekolog a porodník. Vzhledem ke svému zaměření, bojoval proti předsudkům ohledně antikoncepce. Také k tomu tématu vydal knihu: \"Průvodce antikoncepcí\" (1970).\nJako lékař-nadporučík byl na vojně v Alžíru, kde jako lékař viděl veškeré hrůzy války a byl z toho vcelku zděšen. Před tím byl poslán jako lékař-pozorovatel na Saharu, do Reggane, kde probíhaly první dva francouzské nukleární experimenty.\nBrzy poté začal psát a využíval každé volné chvíle. Jeho romány byly překládány do němčiny, nizozemštiny, italštiny, španělštiny, srbochorvatštiny, portugalštiny, řečtiny i češtiny.\nV jeho knihách můžete najít jeho vlastní hodnoty: kuráž, oddanost a hluboký smysl pro přátelství.\nSám se přirovnává k dr. Jekyllovi. Přes den pracuje jako chirurg (v okolí Paříže) a večer či o víkendu a dovolené se 'proměňuje' v pana Hyde, který píše detektivní a sci-fi romány. Pod pseudonymem Hyde Garen vydal 24 detektivních románů a 47 sci-fi knih.\n\nU nás je znám svým knižním seriálem o příhodách kapitána \"Služby pro Dohled nad Primitivními Planetami, Marka Stonea\". Klasický díl pojednává obyčejně o kapitánu Marku Stonovi a jeho příteli androidu Rayovi. Lidstvo během tisíciletí vesmírného dobývání zjistilo, že navázání kontaktu s nepříliš vyspělou civilizací může vést ke katastrofě nebo ke stagnaci méně vyspělé civilizace. Občané takové civilizace se už dále nerozvíjí, pouze kopírují to, co jim ukázala Pozemská unie. Proto je každých 50 let na každou primitivní planetu vyslána posádka o dvou pasažérech: agenta a jeho androida, aby se začlenili do tamní společnosti a zjistili co nejvíce informací o jejich způsobu života. Velmi často zde nacházíme silný kontrast mezi velmi vyspělou civilizací a civilizací primitivní.\n\nGarenova série o Marku Stoneovi patří mezi tzv. oddechovou literaturu, rozhodně není dílem, které by bylo určeno k tomu, aby nad ním čtenář přemýšlel. Děj drtivé většiny dílů je schematický a odehrává se podle „klasického schématu“, obvykle ve stylu let někam - tam problém (buďto se zločinnými intrikáři na zapadlé civilizované planetě či zástupci moderní civilizace ukrytými mezi zaostalými domorodci na zapadlé planetě), mimoběžně při jeho řešení spousta sexu a na závěr návrat domů. Cestou buď tam nebo zpátky je zlikvidován nějaký pirát či podlý zástupce mimozemské civilizace.\n\nAutor si rozhodně nedělá starosti s nějakou inovací, pozdější díly série obsahují (krom jednoho a téhož úvodu do situace a představení Stonea) nejprve věty a posléze celé odstavce těch předchozích. V některých pozdějších dílech se Stone nevyskytuje či má jen epizodní roli, řada z nich pak nachází inspiraci jinde, například jeden z dílů série je na první pohled zkrácenou a „zmodernizovanou“ verzí knihy \"Odysea kapitána Blooda\" od Rafaela Sabatiniho (některé odstavce se dají poznat).\n\nUváděno v pořadí, ve kterém vyšlo v České republice:\n\nKapitán Služby pro dohled nad primitivními planetami, Mark Stone\n\n"}
{"id": "194781", "url": "https://cs.wikipedia.org/wiki?curid=194781", "title": "Paso doble", "text": "Paso doble\n\nPaso doble (někdy psáno pasodoble, španělsky \"dvojkrok\") je druh latinskoamerického tance, který symbolicky znázorňuje koridu.\n\nPrvní zmínka o tomto tanci pochází z roku 1918 jako o španělském onestepu. Známějším se stává v první polovině 20. let, kdy se víc rozšířil. Standardizovali ho francouzští taneční učitelé. Jeho původ je ve Španělsku v lidových tancích oslavujících vítězného toreadora při býčích zápasech. Partner vyjadřuje toreadora v aréně, partnerka představuje toreadorův šátek (muletu). Soutěžním tancem se paso doble stalo po druhé světové válce.\n\nPaso doble se tančí ve 2/4 taktu a jeho tempo se pohybuje mezi 60 a 62 takty za minutu (metronom 120-124). Paso doble se na tanečních soutěžích tančí až od taneční třídy „C“.\n\nFigury podle ČSTS:\n\n"}
{"id": "194798", "url": "https://cs.wikipedia.org/wiki?curid=194798", "title": "Jóram (Judsko)", "text": "Jóram (Judsko)\n\nJóram (hebrejsky: , \"Jehoram\") byl pátý král samostatného Judského království. Jeho jméno se vykládá jako \"„Hospodin (je) vyvýšený“\". Moderní historikové a archeologové uvádějí, že vládl asi v letech 851 př. n. l.–843 př. n. l. Podle kroniky Davida Ganse by však jeho kralování mělo spadat do let 3047–3055 od stvoření světa neboli do let 715–706 před naším letopočtem, což odpovídá osmi letům vlády.\n\nPocházel z rodu Davidova, byl synem krále Jóšafata. Na jeruzalémský trůn usedl ještě za života svého otce, a to ve svých 32 letech. Měl za manželku Atalju, dceru izraelského krále Achaba, která podobně jako její matka Jezábel odváděla svého muže od uctívání Hospodina k modloslužbě. Snad právě pod jejím vlivem nechal zřejmě ihned poté, co jeho otec zemřel, zavraždit šest svých bratrů. Pro své zlé jednání byl napomínán a varován prorokem Elijášem. Království, které za jeho otce prosperovalo, se začalo drobit. Když se odtrhl Edom a zvolil vlastního krále, Jóramova trestná výprava se rozpadla. Pelištejci a Arabové dokonce napadli Judsko, vyrabovali Jeruzalém a odvlekli do zajetí královy ženy a syny. Sám Jóram onemocněl nevyléčitelnou chorobou, kdy mu asi po dvou letech vyhřezla střeva a on za strašných bolestí zemřel. V Knihách kronik se o něm píše: „\"Odešel a nikomu se nezastesklo.\"“ Po něm nastoupil na trůn jeho nejmladší syn Achazjáš, který jediný z jeho synů přežil drancování Jeruzaléma Araby.\n\n"}
{"id": "194800", "url": "https://cs.wikipedia.org/wiki?curid=194800", "title": "Paličkování", "text": "Paličkování\n\nPaličkování (angl.: \"bobbin lace,\" něm.: \"Klöppeln\") je způsob spojování většího počtu (3-800) nití vzájemným překřížením a stáčením. Paličkování se provádí jako ruční práce nebo na speciálních strojích, jeho účelem je zhotovení plošné průhledné textilie - krajky. \n\nVětšinou se zpracovává skaná bavlněná příze v jemnosti cca 20-50 tex, zčásti i barvená, v menší míře se používají také lněné nebo hedvábné příze.\n\nPříze je navinuta na paličky různých tvarů a velikostí, jednotlivé nitě jsou zachyceny špendlíky zapíchnutými v polštáři (\"herduli\"). Na herduli je upevněn také podvinek tj. papír s nákresem předlohy, podle které se zhotovuje \"vazba krajky\".\n\nNezbytná pracovní pomůcka jsou háčky různých jemností, kterými se ovládají (“\"házejí\"”) nitě při vlastním paličkování. \nK základním prvkům vazební techniky se obvykle počítá (viz \"nákresy vpravo\"): \n\nkroucení (1) – přehazování pravé nitě přes levou (v jednom páru)\n\nkřížení (2) - přehazování levé nitě přes pravou (ve dvou párech)\n\npolohod (3) – současné kroucení a křížení (ve dvou párech)\n\nhod (4) – spojení dvou polohodů\n\nZ těchto prvků se dá tvořit velký počet vazebních kombinací a efektů. Ke známým vazbám patří např. \"plátno\", \"řetízek\", \"síť\", \"dírková vazba\".\n\nVazba dává paličkovanému výrobku základní strukturu, která je obvykle doplněna různými efekty jako jsou pikotky, \"pavoučky\", \"vločky\", \"obtahovačky\" (rámečky ze silnější niti) apod. \n\nTechnika paličkování se vyvinula v 16. století, kdy se začala vyrábět v Itálii, v Nizozemí a ve Španělsku. Jednotlivé druhy a varianty dostávaly nejčastěji jméno podle místa nebo regionu, ve kterém se začaly vyrábět a označení jim zůstalo i když se výroba přesunula jinam a nebo se jen (třeba amatérsky) napodobovaly.\nK nejznámějším jménům patří: \"Point d'Angleterre\" , bruselská , mechelenská , \"anglická\" , chantilly , valencienská , \"florentská\", \"španělská\", vamberecká, torchonská , \"cluny\" aj.\n\nOriginály těchto druhů se v 21. století najdou jen v muzeích. Ruční paličkování se asi od začátku 20. století zachovalo jen jako umělecké řemeslo a napodobeniny klasických vzorů se zhotovují amatérsky ve volném čase. \n\nV České republice jsou v 21. století v tomto oboru významnou událostí každoroční \"Bienale české krajky\" ve Vamberku, kde se vystavuje a hodnotí 30-50 nejnovějších prací, mezi kterými jsou obvykle z cca ze 2/3 ručně paličkované krajky. Dále se konají dvakrát ročně krajkářské trhy , na jaře a na podzim v Praze.\nStrojní výroba je nesrovnatelně rychlejší a levnější než ruční paličkování, některé strojové výrobky jsou tak věrné napodobeniny, že je i odborníci mohou zaměnit s ručně paličkovanými krajkami.\n\nV minulých stoletích se vyráběly také krajky se strojně paličkovanou půdicí zdobenou ručně vypracovanými ornamenty.\n\nZa nejstarší stroj na výrobu průhledných textilií se považuje \"síťovací stroj\" angličana \"Heathcoata\" patentovaný v roce 1808, na kterém se nechala vyrábět jen síťová struktura s šestihrannými očky nazvaná tyl (podle francouzského města Tulle). \n\nAsi o 30 let později vyvinul na jejím základě Angličan \"Leavers\" bobinetový stroj (podrobněji popsaný v článku Bobinet). Na stroji se napodobuje paličkování s pomocí člunečků s přízí, která se protahuje mezi osnovními nitěmi. Na těchto zařízeních se dají zhotovit i složitější vzory krajek, v 21. století se nabízejí na prodej tímto způsobem vyrobené valencienské krajky, chantilly aj.\nV 80. letech 19. století zkonstruovalo několik různých vynálezců modifikaci splétacího stroje, paličkovací stroj (zvaný také torchonský), který pracuje na principu mechanického paličkování. Na tomto se dají zhotovit krajky s jednoduššími vazbami, např. torchonská. \n\nAsi od poloviny 20. století jsou paličkované krajky stále častěji nahrazovány pletenými průhlednými textiliemi z rašlových strojů. Tyto mohou paličkované výrobky jen imitovat, jsou však podstatně levnější a mají téměř neomezené možnosti vzorování. \n\nV 21. století se vyrábějí prakticky všechny běžně používané krajky se síťovým podkladem na těchto strojích. Bobinetové a paličkovací stroje se uplatňují jen pro speciality a luxusní zboží.\n\n\n"}
{"id": "194801", "url": "https://cs.wikipedia.org/wiki?curid=194801", "title": "Dějiny Vyškova", "text": "Dějiny Vyškova\n\nČlánek Dějiny Města Vyškova detailněji zpracovává téma z článku Vyškov.\n\nO založení Vyškova vypráví pověst zachycená v 18. století písařem Dismasem rytířem Hofferem. Vypráví o předčasně zemřelé věštkyni Víšce, dceři velmože Radmila z Orlova a zároveň jedné ze 12 Sámových manželek, kterou pochovali na místě, kde údajně vytryskl zázračný pramen. Toto místo bylo v roce 634 osídleno a pojmenováno podle Víšky.\n\nTato pověst nemá podklad v historické skutečnosti.\n\nNázev Vyškov pravděpodobně vznikl z mužského jména Výšek či Vyšek. V historických dokumentech se vyskytuje v různých přepisech : Wischau, Viscou, Wiscou, Wischov, Wiscow a ještě dalších. Jen to bylo v daleko pozdější době než je uvedeno v pověsti.\n\nV průběhu 13. století, pravděpodobně za života olomouckého biskupa Bruna ze Schauenburku se Vyškov stává majetkem olomouckých biskupů a zároveň i městem a významným centrem svého okolí. Dříve těmito centry byly Pustiměř (Pustimír) a Drnovice (Drinovice či Drnholec). Pustiměřský hrad se připomíná roku 1277. Biskup Bruno byl oblíbencem krále Přemysla Otakara II. a jeho otce Václava I. od nichž pravděpodobně Vyškov i s mýtem získal.\nOd 13. století až do poloviny 14. století probíhá na Vyškovsku takzvaná vnější kolonizace okresu. Zde je pravděpodobně vznik tzv. Německého jazykového ostrůvku s několika německými osadami (Komořany, Lysovice, Terešov, Kučerov, Hlubočany, Zvonovice). Počátkem 14. století nechal postavit olomoucký biskup Jan Volek jako centrum zdejších držav hrad Melice a také klášter Pustiměř.\n\nBiskupové olomoučtí považovali po celý středověk Vyškov, jako rezidenční město, které jim sloužilo hlavně pro chvíle oddechu a zábavě. K tomu si ve 14. století vybudovali hrad, později přestavěný v renesanční a posléze barokní zámek, zámeckou zahradu a v okolí lovecké zámečky Troyerstein, Ferdinandsko a Juliusberg.\n\nVesnice Dědice, Lhota, Opatovice a Rychtářov, které jsou dnes součástí Vyškova, připadly vyškovskému panství až v 30. letech 16. století. Předtím patřily k panství dědickému, které založil Milota z Dědic a jehož centrem se stal někdy na přelomu 14. a 15. století hrad Stagnov s městečkem. \n\n\n\n\n"}
{"id": "194802", "url": "https://cs.wikipedia.org/wiki?curid=194802", "title": "Sologne", "text": "Sologne\n\nSologne je lesnatá a rovinatá oblast ve středu Francie v regionu Centre-Val de Loire jižně od řeky Loiry, severně od oblasti Berry a východně od oblasti Touraine. Její rozloha je asi 500 tisíc hektarů, z toho asi 12 tisíc hektarů rybníků. Leží na území departementů Loiret, Loir-et-Cher a Cher.\n\n\nV oblasti se nachází řada větších i menších zámků, k nejznámějším patří Chambord, Cheverny, Château du Moulin a Ferté-Saint-Aubin.\n"}
{"id": "194811", "url": "https://cs.wikipedia.org/wiki?curid=194811", "title": "Opylení", "text": "Opylení\n\nOpylení je děj, při kterém se samčí rostlinné buňky (pyl) přenášejí na samičí orgány květu (blizna). Opylení je nutný předpoklad k tomu, aby mohlo později vzniknout semeno. U krytosemenných rostlin je pyl přenášen na bliznu a nikoliv přímo na vajíčko jako u nahosemenných rostlin. Zralé pylové zrno je tvořeno větší buňkou vegetativní a menší generativní. Ta se později rozdělí na dvě buňky spermatické.\n\nNové objevy fosilií popsané v listopadu roku 2019 dokládají, že opylování probíhalo již v období přelomu spodní a svrchní křídy, asi před 99 miliony let (doba existence druhohorních dinosaurů).\n\nOpylení nejčastěji zprostředkovává:\n\n\nPokud se na opylování podílí živočich, je celý proces silně ovlivněn jevem zvaným koevoluce. Při ní se opylovač snaží získat nektar či pyl při co nejnižším vynaloženém úsilí, zatímco rostlina se snaží zajistit, aby její květy byly správně opyleny.\n\n\nSamoopylení je z genetických důvodů někdy nevýhodné, a tak se rostliny tomuto jevu brání těmito způsoby:\n\nRozlišuje se\n\nMezi hmyzem, který zajišťuje opylení, je nejdůležitější včela medonosná. Především z těchto důvodů:\n\n"}
{"id": "194814", "url": "https://cs.wikipedia.org/wiki?curid=194814", "title": "Letadlo (rozcestník)", "text": "Letadlo (rozcestník)\n\nLetadlo má více významů:\n\n"}
{"id": "194815", "url": "https://cs.wikipedia.org/wiki?curid=194815", "title": "Perlinková vazba", "text": "Perlinková vazba\n\nPerlinková vazba je jedna z možných vazeb tkanin, kde se mimo normálního provázání osnovy s útkem vzájemně překřižují dvě sousední osnovní nitě. \n\nNa horním výkresu vpravo je schematicky znázorněna nejjednodušší perlinková vazba ( , ). Pod (modře zbarvenou) tzv. stojitou osnovní nití se podvléká červená nit obtáčecí (vedená speciální nitěnkou), překříží ji a stabilizuje její polohu tak, že se nemůže posouvat do strany ani u velmi řídkých tkanin.\nShora popsané formě se říká také \"poloviční perlinka\". Naproti tomu se u tzv. úplné perlinkové vazby obě osnovní niti mezi každými dvěma útky spolu ještě jednou zakrucují.\n\nTkací stroje na výrobu perlinek jsou opatřeny třemi paprsky (povolovací, základní a obtáčecí). Obtáčecí nit prochází třemi různými nitěnkami a sbíhá se se stojitou nití do společného zubu paprsku. \n\nStroje na výrobu tkanin s perlinkovou vazbou ze začátku 21. století se staví jak s jehlovým tak i s pneumatickým prohozem pro šířku zboží až 540 cm a s otáčkami do 720/min. Dají se použít pro tkaní velmi řídkých záclonovin, např. voálů, nábytkových potahů, koberců i technických tkanin z velmi těžkých rovingů. \n\nKraje tkanin z bezčlunkových stavů (to jsou dnes prakticky všechny) se musí zpevňovat, aby se nepáraly. Protkání kraje perlinkovou vazbou se k tomu účelu používá nejčastěji, zařízení k tvorbě perlinky na krajích tkaniny patří proto ke standardnímu vybavení tkacích strojů. \n\nNepravá perlinková vazba ( , ), zvaná také \"aida\" – nebo \"sítová vazba\", vzniká tak, že se k plátnové vazbě přidává jedna osnovní nit shora a jedna zdola. Příslušné osnovní a útkové nitě se stahují dohromady a vedle těchto shluků se tvoří otvory (jak znázorňuje dolní nákres vpravo).\n\nNepravá perlinka nezajišťuje niti proti posuvu v té míře jako úplná perlinková vazba. Použití: Tkaniny s obchodním označením \"aida\" nebo \"naté\", \"gáz\", \"sýrové plátno\" \n\n\n"}
{"id": "194819", "url": "https://cs.wikipedia.org/wiki?curid=194819", "title": "Domácí vzdělávání", "text": "Domácí vzdělávání\n\nDomácí vzdělávání (v českém školním prostředí pod názvem \"individuální vzdělávání\") je alternativní formou vzdělávání. Dítě vyučují obvykle jeho rodiče a nebo učitel rodiči delegovaný.\n\nDomácí vzdělávání vychází z nejpřirozenější výuky v rámci rodinné, nebo kmenové komunity. Domácí vzdělávání bylo a je běžné na celém světě (například Japonsko, USA, Velká Británie atp.) V USA se podíl této formy vzdělávání v posledních letech výrazně zvyšuje, v roce 2016 bylo v této zemi vzděláváno doma 2,3 milionu dětí.\n\nV Evropě se s ním setkáme téměř ve všech státech (výjimku tvoří Německo, kde bylo ukončeno ve třicátých letech). V mnoha zemích je možné děti vzdělávat individuálně i na středoškolské úrovni (Velká Británie, USA). Takovým individuálním žákem byl například spisovatel Clive Staples Lewis, Christopher Paolini a další.\n\nBěhem posledních desetiletí měla idea domácího vzdělávání své stoupence i své odpůrce. Obdobné je to i dnes. \nStoupenci argumentují např. tím, že domácí vzdělávání je velmi efektivní formou výuky, protože se může postupovat pro žáka optimálním tempem a mohou se využívat pro žáka optimální pedagogické metody. Odpůrci se nejčastěji obávají o „dostatečnou socializaci“ doma vzdělávaných dětí. Tyto námitky však nejsou potvrzené.\nZapojení dětí po ukončení \"domácí školy\" do standardní školní docházky probíhá normálně.\n\nV České republice je domácí vzdělávání od 1. ledna 2005 uzákoněno jako jedna z forem individuálního vzdělávání pro žáky prvního stupně základní školy (žák si v domácím vzdělávání plní povinnou školní docházku). Dnes je možné požádat o tento typ vzdělávání na všech základních školách v ČR. Před tím bylo sedm let povoleno jako experiment Ministerstva školství, mládeže a tělovýchovy a ověřováno Výzkumným ústavem pedagogickým.\nOd školního roku 2007/2008 probíhá v České republice pokusné ověřování domácího vzdělávání na druhém stupni základních škol. V roce 2015 byl rozšířen seznam škol, kde probíhá experimentálně individuální (domácí) vzdělávání na 2. stupni. \n\nOd září 2017 musí nastoupit všechny pětileté děti k povinnému jednomu roku předškolního vzdělávání. Rodiče ale mají možnost požádat formou oznámení také o individuální plnění, dítě tedy vzdělávají doma. V období od 3. do 4. měsíce je příslušné předškolní zařízení povinno stanovit způsob a termíny ověření úrovně osvojování očekávaných výstupů v jednotlivých oblastech, což je stanoveno ve školním řádu, tedy jisté \"přezkoušení\" dítěte.\n\nV případě, že se rodiče dítěte rozhodnou pro individuální vzdělávání, musí toto oznámit ve škole, kam bude dítě přijato, a to nejpozději 3 měsíce před počátkem školního roku. Důvody pro individuální vzdělávání uvádí zákonný zástupce do oznámení o individuálním vzdělávání dítěte. Opodstatněnost důvodů ředitel školy nezkoumá, pouze vezme na vědomí oznámení rodičů.\n\nZákonný zástupce může pro své dítě (pro které je předškolní vzdělávání povinné) zvolit individuální vzdělávání. Své dítě pak může vzdělávat doma sám, vzdělávat ho může jiná osoba, nebo může navštěvovat jiné zařízení než je mateřská škola. Nelze kombinovat denní docházku s individuální formou vzdělávání, rodič si vybírá. Při výběru musí zvážit, co bude pro dítě nejvhodnější. \n\nPokud zvolí zákonný zástupce pro své dítě individuální formu předškolního vzdělávání, nedochází dítě do mateřské školy vůbec. Ředitel konkrétní školy informuje zákonného zástupce o náležitostech potřebných pro individuální vzdělávání, zejména: \nZákonný zástupce musí zajistit účast dítěte u ověření úrovně osvojování očekávaných výstupů v jednotlivých oblastech v mateřské škole, kde bylo dítě přijato k předškolnímu vzdělávání. Nejedná se však o přezkoušení, ze kterého by se dítě muselo stresovat nebo by mohlo neuspět.\n\nV případě, že dítě nedosahuje předpokládané či očekávané úrovně osvojování očekávaných výstupů v jednotlivých oblastech, doporučí škola zákonnému zástupci další postup při vzdělávání, ale nemůže mu ukončit plnění povinného předškolního vzdělávání individuální formou. To lze opravdu jen v případě, pokud zákonný zástupce dítěte nezajistil účast dítěte u ověření, a to ani v náhradním termínu.\n\nPokud bude dítě individuálně vzděláváno, hradí zákonný zástupce dítěte, v souladu s § 34b odst. 7 zákona č. 561/2004 Sb., o předškolním, základním, středním, vyšším odborném a jiném vzdělávání (školský zákon), ve znění pozdějších předpisů, výdaje spojené s jeho individuálním vzděláváním. Výjimkou je poskytnutí speciálních kompenzačních pomůcek podle § 16 odst. 2 písm. d) školského zákona, které zajišťuje škola. Není tedy možné, aby se dítě v rámci individuálního vzdělávání, které je z dikce školského zákona  jiným způsobem plnění povinného předškolního vzdělávání, zároveň účastnilo i denní docházky do mateřské školy zapsané v rejstříku.\n\nMezi nejradikálnější státy ve věci restrikcí domácího vyučování patří Německo, které je (s několika specifickými výjimkami, např. pro děti z cirkusáckých rodin) zakazuje a tento zákaz vynucuje i odebíráním dětí a tresty vězení pro rodiče, kteří děti do školy posílat odmítají. Tato praxe je z kruhů zastánců domácího vyučování ostře kritizována jako porušování rodičovských práv.\n\n26. ledna 2010 soud v Memphisu ve státě Tennessee udělil politický azyl manželům Romeikeovým, kterým v Německu hrozilo vězení a odebrání jejich pěti dětí, které odmítali posílat do škol a vyučovali doma, když uznal, že Německo pronásleduje rodiče vyučující své děti doma a kvalifikoval to jako porušování lidských práv.\n\n\n561/2004 Sb. Zákon o předškolním, základním, středním, vyšším odborném a jiném vzdělávání (školský zákon), §41 Anális\n"}
{"id": "194820", "url": "https://cs.wikipedia.org/wiki?curid=194820", "title": "Háčkování", "text": "Háčkování\n\nHáčkování (angl.: \"crochet\", něm.: \"Häkeln\") je způsob zhotovení plošné textilie, při kterém se s pomocí háčkovací jehly tvoří a vzájemně svazují nitěná očka.\n\nO původu háčkování neexistují žádné spolehlivé údaje. Podle některých domněnek pochází tato technika z Tibetu nebo z Číny. Písemné doklady jsou známé teprve z počátku 19. století z Anglie. Přibližně od poloviny 19.století došlo ke značnému rozšíření ručního háčkování. \n\nRuční háčkování se provozuje dodnes jednak jako drobné řemeslo s početnými regionálními zvláštnostmi v technice a vzorech , tak i jako koníček podporovaný zejména v posledních desetiletích prodejci háčkovacích přízí nabídkou tiskovin s novými vzory a technikami. \n\nAsi od roku 1880 je známá také průmyslová výroba strojně háčkovaných textilií. \n\nKombinací základních druhů ok, ke kterým patří zejména \"pevné\" a \"řetízkové oko\" a \"sloupek\", se tvořily např. \"pikotky\" nebo \"pecičky\". Z těch pak vznikly nové druhy stehů – \"pikotový\", \"hvězdový\", \"tuniský\", \"ruský\" apod., které byly základem pro mnoho zvláštních háčkovacích technik, ze kterých jsou některé dodnes známé. Patří k nim např. háčkování:\n\nHáčky (háčkovací jehly) se používají nejčastěji z kovových materiálů, známé jsou také bambusové nebo háčky z plastických hmot. Podle tloušťky se číslují od nejjemnějších 0,1 po nejtlustší velikost 16. Háčkovat se může buď klasickými háčky anebo háčky moderními se širšími rukojeťmi, které jsou vhodné nejen pro ty, které mají problém s artrózou.\n\nPříze na háčkování jsou zásadně skané, se zákrutem zpravidla o 20-30 % vyšším než např. u tkalcovských přízí. Nejpoužívanější jsou bavlněné ( mercerované a opalované), známé jsou také různé směsi s vlnou a (v závislosti na módě) např. směsi s přiskávanou pokovovanou nití. \nNa osnovních pletacích strojích se dá (s výjimkou \"háčkování do kruhu\") napodobovat většina ručně háčkovaných výrobků tak, že se do oček řetízkové vazby z osnovních nití zavádí útková nit.\n\nNa galonových stávcích se tímto způsobem vyrábí háčkované zboží stuhovitého tvaru (viz snímek strojně háčkované krajky), širší plošné textilie (např. záclonoviny) se dají vyrábět na osnovních stávcích s přídavným zařízením na útek. \n\n"}
{"id": "194832", "url": "https://cs.wikipedia.org/wiki?curid=194832", "title": "Řezák", "text": "Řezák\n\nŘezáky (latinsky \"incisivi\", jednotné číslo \"incisivus\") jsou zuby, které slouží k ukusování potravy. Jsou relativně ostré a nachází se v přední části čelisti. Člověk má 2 střední řezáky (zubní vzorec 11, 21, 31 a 41) a 2 postranní řezáky (12, 22, 32 a 42) v spodní a horní čelisti.\n\nU různých savců se během evoluce objevily různé přeměny řezáků. U slonů se tak horní řezáky přeměnily v kly; hlodavé zuby hlodavců jsou také přeměněné řezáky. Přežvýkaví nemají v horní čelisti žádné řezáky, zato je mají v dolní čelisti.\n\n"}
{"id": "194834", "url": "https://cs.wikipedia.org/wiki?curid=194834", "title": "Mogami (řeka)", "text": "Mogami (řeka)\n\nMogami ( [Mogamigawa]) je řeka na ostrově Honšú v Japonsku. Protéká prefekturou Jamagata. Je 216 km dlouhá. Povodí má rozlohu 7400 km².\n\nVzniká soutokem několika zdrojnic, které pramení v horách Iide a ve výběžcích jižního konce hřbetu Óu. Protéká dnem mezihorské kotliny Jamagata. Na dolním toku protíná výběžky hor Asahi a Dewa a protéká přímořskou nížinou. Ústí do Japonského moře u města Sakata (酒田市).\n\nPrůměrný průtok vody činí přibližně 250 m³/s. Nejvyšší je v zimě a na jaře, naopak nízký je v létě.\n\nVyužívá se na zavlažování a to především rýžových polí.\n"}
{"id": "194838", "url": "https://cs.wikipedia.org/wiki?curid=194838", "title": "Kitakami", "text": "Kitakami\n\nKitakami ( \"[Kitakamigawa]\") je řeka na ostrově Honšú v Japonsku. Je 243 km dlouhá. Protéká prefekturami Iwate a Mijagi.\n\nPramení na západním svahu hřbetu Kitakami. Převážně teče jižním směrem v dlouhé tektonické dolině. Ústí do zálivu Išinomaki Tichého oceánu.\n\nNejvyšší průtok je na jaře a v létě.\n\nVyužívá se k plavení dřeva a k zisku vodní energie. Na dolním toku je možná vodní doprava pro lodě s malým ponorem. V údolí řeky se nacházejí rozsáhlá rýžová pole. Leží na ní města Morioka, Mizusawa a v ústí přístav Išinomaki.\n"}
{"id": "194842", "url": "https://cs.wikipedia.org/wiki?curid=194842", "title": "Karlínský přístav", "text": "Karlínský přístav\n\nKarlínský přístav byl zřízen v roce 1822 v Karlíně, na jižním vltavském ramenu (v bývalé mlýnské stoce), jako první obchodní přístav v Praze. Byl upravován v letech 1841, 1869, 1893 a 1911. Byl situován v místech dnešního Rohanského nábřeží (zhruba mezi ulicemi U nádražní lávky a Šaldovou).\n\nLodě odsud vyplouvaly na vltavsko-labskou lodní cestu, vedoucí přes celé Německo až do Hamburku. Ročně zde bylo naloženo a vyloženo přibližně 280 lodí. V dnes již zaniklém domě čp. 192 měla sídlo Pražská paroplavební společnost. Zvláště před zavedením železnice (velké nákladové nádraží Rakouské severozápadní dráhy, postavené na Rohanském ostrově v r. 1875) měl přístav značný význam pro hospodářský rozvoj Karlína.\n\nPřístav ztratil význam po přeložení koryta Vltavy o několik set metrů na severozápad (kolem 1926). Rameno s přístavem bylo zaslepeno a postupně až do 50. let 20. století zasypáváno (údajně i zbytky po demolici Stalinova pomníku). Dodnes je ale v některých domech v Pobřežní ulici zachováno vybavení přístavu.\n\n\n"}
{"id": "194844", "url": "https://cs.wikipedia.org/wiki?curid=194844", "title": "Po nás potopa", "text": "Po nás potopa\n\nPo nás potopa! je ustálené slovní spojení, které vešlo do slovníku jako rčení. Používá se pro vyjádření nevhodného až bezohledného, „krátkozrakého“ vztahu k budoucnosti.\n\nKrál Francie Ludvík XV. se po vojenských porážkách a po zprávě o velkém státním dluhu své země rozhodl na čas zříci života ve světě radovánek, hostin a plesů. Ale králova nejen společnice a důvěrnice, ale téměř „ženský státní ministr a poradce“ – Madame de Pompadour (původně Jeanne-Antonietta Poissonová) prý Ludvíka XV. utěšovala slovy: \"„Nač se tím budete zatěžovat, ještě z toho onemocníte. Po nás potopa!“\"\n\nKrál Ludvík XV. tedy dále trpěl rozmařilost dvora a zastával názor, ať problémy řeší jeho následovník. A sídlo ve Versailles se v polovině 18. století dál utápělo ve zlatě a zábavách.\n"}
{"id": "194845", "url": "https://cs.wikipedia.org/wiki?curid=194845", "title": "Přístavy v Česku", "text": "Přístavy v Česku\n\n\n\n\n\n"}
{"id": "194848", "url": "https://cs.wikipedia.org/wiki?curid=194848", "title": "Radotínský přístav", "text": "Radotínský přístav\n\nRadotínský přístav je říční přístav v Praze-Lahovicích a Radotíně na břehu Berounky asi 600 m nad soutokem s Vltavou, v lokalitě zvané Lebedov.\n\nPřístav byl budován od roku 1983.\nJe určen pro překládku štěrkopísku a dalších stavebních hmot a velmi těžkých a rozměrných výrobků.\nRozměry přístavu jsou 600 × 110 m, hloubka 2,5 – 2,8 m.\nKomunikační napojení je pouze silniční.\n\n \n"}
{"id": "194850", "url": "https://cs.wikipedia.org/wiki?curid=194850", "title": "Gotska Sandön", "text": "Gotska Sandön\n\nGotska Sandon je neobydlený švédský ostrov v Baltském moři, který se nachází asi 38 km severně od ostrova Fårö. Je přibližně 9 km dlouhý a 6 km široký a jeho rozloha je přibližně 36 km².\n\nGotska Sandon je z velké části pokryt pískem a v jeho scenérii dominují pláže, duny a borové lesy. Jméno \"Gotska Sandon\" se doslovně překládá jako \"Gotlandský písečný ostrov\", dle jména kraje, jehož je součástí. Od 1909 to je jeden z národních parků Švédska. Kromě kolonie tuleně kuželozubého zde není příliš bohatá vyšší fauna. Nicméně zde žije mnoho vzácných druhů hmyzu a rostlin, včetně několika druhů orchidejí. Během léta sem jezdí pravidelné výletní lodě z ostrova Fårö a z Nynäshamnu na pevnině.\n\n \n"}
{"id": "194856", "url": "https://cs.wikipedia.org/wiki?curid=194856", "title": "Kiso", "text": "Kiso\n\nKiso ( [\"Kisogawa\"]) je řeka na ostrově Honšú v Japonsku. Protéká prefekturami Aiči, Gifu, Nagano a Mie. Je 231 km dlouhá.\n\nPramení několika zdrojnicemi ve výběžcích hřbetů Kiso a Hida. Na horním toku teče v hluboké soutěsce a na dolním toku přes hustě osídlenou rovinu Nobi. Nad městem Inujama se nacházejí malebné peřeje. Poblíž ústí vytváří několik ramen. Ústí do zálivu Ise Tichého oceánu několik kilometrů západně od města Nagoja.\n\nZdroj vody je sněhovo-dešťový. Nejvyšší průtok je na jaře.\n\nVyužívá se k plavení dřeva a k zisku vodní energie. Na rovině je možná vodní doprava pro lodě s malým ponorem.\n"}
{"id": "194868", "url": "https://cs.wikipedia.org/wiki?curid=194868", "title": "Williams FW23", "text": "Williams FW23\n\nWilliams FW23 – (Frank Williams 23. vůz) byl vůz Formule 1 stáje Williams určený pro sezónu 2001. Jednalo se o druhý vůz postavený na spolupráci s BMW, který navázal na předchozí typ FW22.\n\nFW23 byl oproti předchozímu typu posun dopředu, Williamsu se podařilo navázat na předchozí dobré vlastnosti, přesto se mu nepodařilo odstranit zásadní problémy. Dosahované rychlosti tohoto vozu se staly zcela srovnatelné s konkurencí. Jako správný tah se v této sezóně ukázal i přechod k pneumatikám Michelin, které byly lépe připraveny než v předchozích sezónách používané Bridgestone. Nepodařilo se však výrazně posunout spolehlivost motorů a tak přes velké kvality vozu se v mnoha závodech nedařilo dojíždět, což spolu s méně zkušenými jezdci (Juan Pablo Montoya a Ralf Schumacher) neumožnilo týmu bojovat o lepší pozice než bylo třetí místo v poháru konstruktérů. Nedojezdnost jezdců přesáhla padesát procent, což je číslo, které jezdcům neumožňuje promlouvat do celkového pořadí.\n\nPřesto lze z hlediska Williamsu tuto sezónu tento vůz hodnotit jako úspěšný, neboť se mu podařilo vyhrát čtyři závody, což byl po dlouhé době úspěch (poslední Velkou cenu před touto sezónou Williams vyhrál v roce 1997). Navíc se mu podařilo rychlostně srovnat krok s týmy Ferrari a McLaren a dokonce se s tímto vozem podařilo dosáhnout osmi nejrychlejších kol. Což působilo dojmem, že se stáji během několika let podaří nastavit vůz tak, aby bojoval o prvenství.\n\n\n\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "194874", "url": "https://cs.wikipedia.org/wiki?curid=194874", "title": "Jeroným Kohl", "text": "Jeroným Kohl\n\nJeroným Kohl, psaný též Hieronymus Kohl (1632 Horní Slavkov – 18. května 1709 Praha) byl pražský dvorní sochař raného baroka, činný ve 2. polovině 17. století. Mezi jeho práce patří sochařská výzdoba tzv. \"Kohlovy kašny\" na druhém nádvoří Pražského hradu nebo \"Neptun\" pro kašnu v zahradě Jana Jáchyma Slavaty na Smíchově (dnes Medvědí kašna na náměstí 14. října v Praze na Smíchově).\n\nDo Prahy přišel z Horního Slavkova jako šestnáctiletý a roku 1652 se dal na šest let do učení k Arnoštu Janu Heidelbergerovi. Velmi živě přitom vnímal také rozvíjející se tvorbu Jana Jiřího Bendla. S vdovou Severovou získal Kohl dům i nevlastního syna Jana Bedřicha Kohla-Severu, který se později také stal sochařem a pokračovatelem dílny. Na Hradčanech Kohl v různých obdobích vlastnil domy „U modré hvězdy“ a „U tří žlutých růží“ a minimálně ještě jednou se oženil „s vdovou Dorotou“. Kromě nevlastního syna mezi jeho učně a tovaryše patřil také František Preiss, vlastní Kohlův pokračovatel.\n\nNa jeho díle pozorujeme syntézu manýristické tradice a barokní inovace, formalistického i realistického, místního a přineseného pojetí opakovanou v každém pokolení.\n\nKazatelna v klášterním kostele sv. Vojtěcha v Broumově, vůbec nejstarší známá Kohlova práce, vznikla v letech 1671–1672 za účasti malostranského truhláře Matěje Vockingera podle ideového návrhu malostranského malíře Jana Bedřicha Hesse, který následně provedl štafírování a pozlacení řezeb andělů. Dochovaná malířova korespondence s břevnovsko-broumovským opatem Tomášem Sartoriem umožňuje detailně sledovat průběh zakázky. Jednání začala v dubnu roku 1671, kazatelna byla na místo dovezena v létě následujícího roku. Jeroným Kohl byl honorován 160 zlatými. \n\nEsovitě prohnutá a v proporcích vyvážená socha sv. Voršily z novoměstského kláštera sester voršilek u novoměstské sv. Voršily, z nadpraží vchodu datovaného chronogramem 1677, dnes nahrazená kamennou kopií (original je vystaven v Muzeu hl. m. Prahy). Tato práce ukazuje Kohlův projev již poněkud vzdálený jeho učiteli, v robustní tělesnosti figury, v celkové realistické charakteristice, v oživení a citlivosti detailní modelace, a přece k němu odkazuje ornamentální precizností řezby. Hlava světice je antická i oživená, cípy jemně zřasené drapérie vlají v pomyslném vánku. Řezby téže stylizace rozeznaváme také na oltáři z pražského dómu v zámecké kapli ve východočeském Barchově, který byl postaven děkanem Macariem v roce 1681 a na němž jsou původní postranní \"sochy sv. Šebestiána\" a \"sv. Rocha\", také andílci v nástavci a nejvyšší \"socha archanděla Michaela\".\n\nZ let 1684–1686 pak pochází jeho pískovcové sochy \"sv. Augustina\" z niky v ose kostela a \"sv. Tomáše\" na boční fasádě malostranského kostela sv. Tomáše Apoštola. Tyto sochy tam K. I. Dienzenhofer ponechal později při své přestavbě. Obě tyto vážné vznosné postavy objemných, mírně zvlněných těl, krásných stařeckých hlav a bohatě rozložených drapérií připomínají Bendlovy vzory, ale liší se od nich vznosností jiných proporcí a tence vypracovanou, složitou drapérií.\n\n\nK pracím z Kohlových nejlepších let patří tzv. \"Medvědí kašna\" ze Slavatovské zahrady s postavou Neptuna (do roku 1685 ), posunutá po roce 1903 do parku na náměstí 14. října na Smíchově). Také vstupní bránu zahrady tesal Kohl, její originál byl rozebrán a přenesen do Lapidária Národního muzea.\n\nKašna na druhém nádvoří Pražského hradu (1686) byla zbudována v architektonické koncepci italským kameníkem Francescem della Torre. Kašna byla postavena na půdorysu kvadrilobu, je signována „HK“ (Hieronymus Kohl). Tři kamenné stupně nesou dolní nádrž, zdobenou festony, lvími hlavami, maskarony a kartušemi s monogramem L císaře Leopolda I.. Na středním sloupu jsou umístěny dvě odstupněné nádrže s bohatou výzdobou (akant, andílčí postavičky, kanelury). Spodní sloup podpírají postavy antických bohů Merkura, Vulkána, Neptuna a Herkula, horní sloup nesou dva tritóni a je završen je koulí, vzpíranou třemi vzpínajícími se lvy. Na kouli stál (po r. 1918 odstraněný) habsburský orel. Kohlovy dolejší postavy božstev – živlů i hořejší postavy tritónů, jsou zde podsaditější a svalnatější, ukazují bendlovské vlivy, a přece zas odbočují k podrobnějším, až lineárně prokresleným povrchovým reliéfem a dekorativním akcentem.\n\nV kostele sv. Klimenta na Novém městě pražském provedl v roce 1699 truhlářské a řezbářské práce na nově zřízeném \"oltáři sv. Anny\". Zároveň také vyřezal nový baldachýn nad kazatelnu.\n\nJako řezbář pracoval v kamení, a přece, když s dvorním truhlářem Markem Nonnenmacherem, malířem J. J. Schummerem a se svým žakem Preissem získal rozsáhlou zakázku na \"tři oltáře do kostela sv. Mikuláše v Lounech\" (1701–1708) a měl původně vytvořit hlavní figurální část, přenechal ji podle všeho svému žáku a spokojil se s méně namáhavou prací na řezbářských ozdobách. V Kuksu jsou ještě rozeznatelné Kohlovy vážné stařecké typy i jeho tuhá modelace v ležících postavách stařeckých tritónů při kaskádách někdejších lázní (1705–10) a konečně i na Karlově mostě, v obou augustiniánských sochách (sv. Augustin a sv. Mikuláš Tolentinský), které byly častěji připisovány mladšímu Kohlovi pro pokročilý věk Jeronýmův (bylo mu třiasedmdesát) i pro neshody, které měl s nevlastním synem. Jejich sochařské pojednání je vskutku měkčí a velkorysejší, a přece v některých podrobnostech i v celkovém jejich zjevu zaznívá strohá vážnost 17. století, jemuž Jeroným Kohl cele náleží.\n\n\n"}
{"id": "194875", "url": "https://cs.wikipedia.org/wiki?curid=194875", "title": "CAC Boomerang", "text": "CAC Boomerang\n\nCommonwealth Boomerang byl australský jednomístný jednomotorový stíhací letoun používaný za druhé světové války. Vznikl jako reakce na nebezpečí, které hrozilo Austrálii ze strany Japonska.\nAustralské letectvo nemohlo v prvních letech války počítat s dodávkami strojů z Velké Británie. Jejich letecký závod Commowealth Aircraft Corporation s ústředním sídlem ve Fishermen's Bend stát Victoria (CAC) vyráběl licenčně pouze americké cvičné stroje North American NA 33. Připravovala se licenční výroba letounu Bristol Beaufort, ale to bylo vše. Zdánlivě nezkušení konstruktéři se urychleně vydali cestou jisté improvizace a právě na základě letounu NA 33 připravili lehký bombardovací typ CAC Wirraway.\n\nV únoru 1942 australská vláda pověřila společnost CAC zkonstruováním a zavedením do výroby domácího stíhacího typu, který by byl nezávislý na dodávkách komponentů z dovozu. Zároveň s objednávkou vývoje přišla i závazná objednávka na 105 sériových letounů.\n\nManažer a šéfkonstruktér firmy CAC, Wing Commander Lawrence Wackett, se z časových důvodů rozhodl využít pro nový stíhací stroj co největší počet stavebních dílů, komponentů a technologických prvků ze sériové výroby Wirrawaye. Za pohonnou jednotku byl zvolen licenčně vyráběný čtrnáctiválec Pratt & Whitney R-1830-S3C4-G Twin Wasp s dvoustupňovým kompresorem o výkonu 882 kW, který již poháněl australské Beauforty. Výzbroj tvořila čtveřice pevných kulometů Browning ráže 7,7 mm zabudovaných v křídle a dva kanóny Hispano ráže 20 mm v centroplánu.\n\nNový projekt obdržel typové označení CA-12 a již v době příprav také bojové jméno Boomerang.\n\nZ křídla letounu Wirraway byl převzat centroplán, vnější části křídla však dostaly menší rozpětí. Vnitřní konstrukce byla zesílena z důvodu vyššího zatížení, odštěpná vztlaková klapka, probíhající i pod trupem na spodní straně centroplánu, zůstala zachována. Ocasní plochy byly pouze místně zesíleny, kokpit byl změněn na jednomístný s pancéřováním pilotního sedadla. Zatahovací podvozek byl kompletně převzat z výroby Wirrawaye.\n\nPrvní letoun s označením CA-12 (sériové číslo A46-1) vzlétl 29. května 1942 s továrním zkušebním pilotem Kenem Frewinem a prakticky okamžitě začala jeho sériová výroba. Během ní byly prováděny dílčí úpravy, např. přírubového uchycení vrtule, chlazení motoru, polohy gyroskopického zaměřovače a brzd na hlavních kolech.\n\nPrvní série 105 kusů (A46-1 až A46-105) byla hotova do června 1943, na ni navázala další série, označená CA-13 (A46-106 až A46-200), která byla mírně zmodernizovaná novým pilotním sedadlem, duralovým potahem křidélek namísto plátěného a výfukovým tlumičem z letounu Beaufort. Původní hydraulické nabíjení zbraní bylo nahrazeno mechanickým již před vzletem.\n\nDalší typ CA-14 (A46-1001) byl vybavený americkým kompresorem General Electric poháněný výfukovými plyny, britskou vrtulí de Havilland a měl nové svislé ocasní plochy. Postaven byl pouze jeden prototyp.\n\nPoslední z typů – CA-19 (A46-201 až A46-249) byl dodán v lednu 1945 s novými pneumatikami Dunlop a od stroje A46-211 byl do zadní části trupu montován fotografický přístroj F-24.\n\nSériová produkce Boomerangů byla ukončena v lednu roku 1945.\n\nPrvní Boomerangy byly v létě roku 1942 zařazeny ke 2. operační cvičné jednotce RAAF na letišti Mildura.\n\nBojově začaly létat tyto stroje až počátkem roku 1943 u 84. squadrony dislokované na ostrově Hornu u mysu York v severní Austrálii. Jejím úkolem bylo hlídkování nad spojeneckou základnou Merauke na Nové Guineji. Dalšími jednotkami s výzbrojí Boomerangů byla 83. squadrona se základnou v Gove v severní části Austrálie a 85. squadrona v Pearce na západě kontinentu. Letoun se osvědčil při průzkumu a při přímé bojové podpoře Australanů v džungli u 4. squadrony na Nové Guineji, Šalamounových ostrovech a Borneu. Obdobně nasazovala své letouny také 5. squadrona RAAF na Bougainvillu.\n\nDíky své obratnosti se dokázal ubránit i rychlejším strojům protivníka, v boji byl spolehlivý. Boomerangy ničily i malé cíle a dokázaly navádět jako stopaři na cíle rychlejší typy amerických letounů.\n\n\n\n"}
{"id": "194876", "url": "https://cs.wikipedia.org/wiki?curid=194876", "title": "Francesco Bartolomeo della Torre", "text": "Francesco Bartolomeo della Torre\n\nFrancesco Bartolomeo della Torre (?-1687) byl kameník původem z uherského Rábu (dnešní Maďarsko). Je známý např. díky Kohlově kašně na druhém nádvoří Pražského hradu, na které pracoval ve spolupráci se sochařem Jeronýmem Kohlem. V roce 1663 získává staroměstské měšťanské právo a žije až do své smrti na Starém Městě pražském.\n"}
{"id": "194879", "url": "https://cs.wikipedia.org/wiki?curid=194879", "title": "Pomník svatého Václava (Vyšehrad)", "text": "Pomník svatého Václava (Vyšehrad)\n\nPomník svatého Václava je raně barokní jezdecká socha knížete Václava z let 1678–1680, kterou vytvořil sochař Jan Jiří Bendl z žehrovického pískovce. Původně stála na Václavském náměstí, dnes se originál nachází v Lapidáriu Národního muzea a její kopie ve Štulcových sadech na Vyšehradě.\n\nNa vyhotovení sochy uzavřel 16. listopadu 1678 smlouvu s novoměstským magistrátem. Kameník Jan Bureš ji pak umístil na barokní kašnu uprostřed Koňského trhu, dnešního Václavského náměstí, naproti dnešní Jindřišské ulici. Konávaly se u ní mše pod širým nebem, například během morové epidemie v roce 1713, kdy bylo zakázáno shromažďování v kostelech. V roce 1827 byla přemístěna na klasicistní podstavec od architekta Josefa Krannera před dům \"U Arcivévody Štěpána\", na jehož místě dnes stojí Hotel Evropa. 12. června 1848 sloužil u sochy kněz Jan Arnold mši, která byla jako první pražská událost vyobrazena daguerrotypicky. Mše byla počátkem pražského červnového povstání, při kterém zahynuly desítky osob. V souvislosti s touto událostí a sochou bylo náměstí na návrh Karla Havlíčka Borovského přejmenováno na \"Václavské\". V roce 1867 sochu vyfotografoval František Fridrich. \n\nPři úpravách náměstí v roce 1879 byla socha pro nedostatečnou reprezentativnost umístěna do obecního skladiště \"Na Františku\" a pak do proboštského parku vyšehradské kapituly. Probošt Mikuláš Karlach ji pak přemístil do Štulcových sadů. V roce 1959 vytvořil sochař Jiří Novák její kopii. Originál se od roku 1990 nachází v Lapidáriu Národního muzea na Výstavišti. Na Václavském náměstí byl v roce 1913 odhalen nový pomník svatého Václava, životní dílo Josefa Václava Myslbeka.\n\n\n"}
{"id": "194882", "url": "https://cs.wikipedia.org/wiki?curid=194882", "title": "Caudron C.714", "text": "Caudron C.714\n\nCaudron C.714 (resp. Caudron-Renault CR.714) byl francouzský jednomotorový stíhací letoun, který byl užíván v nevelkém počtu v době druhé světové války. Jednalo se o koncepci letounu, který měl skořepinu sestavenou z dřevěných částí, přičemž stroj měl mít lehký drak a měl ho pohánět motor s menším výkonem. Prototyp s pevným podvozkem byl sestaven již roku 1936, s podvozkem zatahovacím v roce 1938. Ten se sériově vyráběl od roku 1939 s motorem Renault 12R 03 o síle 500 k a s výzbrojí 4 kulometů MAC 1934 ráže 7,5 mm pod křídlem. I když rychlost ve vodorovném letu byla dostatečná, kvůli slabému motoru typ hůře stoupal a zcela chyběla rezerva výkonu pro boj.\n\nCelkem bylo objednáno 200 kusů, část z nich byla odeslána do Finska, část polské letecké skupině ve Francii (). Je zajímavé, že Poláci, kteří se s C.714 ocitli několikrát v boji, hodnotili Caudron C.714 výše než Morane Saulnier MS.406.\n\n\"Data podle:\" The Complete Book of Fighters\n\n\n\n"}
{"id": "194883", "url": "https://cs.wikipedia.org/wiki?curid=194883", "title": "Fridrich III. Habsburský", "text": "Fridrich III. Habsburský\n\nFridrich III. Habsburský (21. září 1415 Innsbruck – 19. srpna 1493 Linec) byl rakouský vévoda (jako Fridrich V.), římský král (jako Fridrich IV.) a od roku 1452 císař Svaté říše římské (jako Fridrich III.). Nejstarší syn štýrského vévody Arnošta Železného z leopoldovské linie Habsburků, vládnoucích ve Vnitřních Rakousích, a Cimburgis Mazovské, dcery plockého knížete Ziemovita IV. a Alexandry, sestry polského krále Vladislava II.\n\nV roce 1415, kdy probíhal kostnický koncil, byl římským králem Zikmundem zajat tyrolský vévoda Fridrich IV. Protože habsburskému rodu hrozila ztráta tyrolského území, ujal se přechodně (do doby Fridrichova útěku z vězení) jeho správy Fridrichův bratr Arnošt zvaný Železný. V sídelním městě Innsbrucku se pak narodil nejstarší Arnoštův syn Fridrich, který byl pojmenován po svém strýci. Fridrich vyrůstal a dostalo se mu dobrého vzdělání ve Vídeňském Novém Městě. Toto město pak v budoucnu bylo spolu se Štýrským Hradcem a Lincem jeho oblíbenou rezidencí (na rozdíl od Vídně, které se většinou vyhýbal).\n\nArnošt Železný zemřel v roce 1424, a tak Fridrich zdědil vládu ve Vnitřních Rakousích (vládl zde jako Fridrich V.) jako devítiletý. Poručníkem se stal jeho strýc Fridrich IV. Až do roku 1434 se musel mladý vévoda ve svých rozhodnutích podřizovat vůli svého poručníka. S pomocí rakouského vévody Albrechta V. se nakonec ujal samostatné vlády. Vzápětí se vydal na cestu do Jeruzaléma, aby se stal členem řádu rytířů Božího hrobu, a tak prezentoval své sepětí s křesťanskou vírou a církví. Fridrichovy nepřítomnosti využil císař Zikmund a povýšil rod Celských do stavu říšských knížat. Tím se tento rod, který byl v opozici proti štýrským a tyrolským Habsburkům, dostal na jejich úroveň. Povýšením Celských se vyhrotil konflikt mezi oběma rody. Ke smíru došlo až roku 1443.\n\nV roce 1439 zemřel tyrolský vévoda Fridrich IV. O poručnictví jeho nezletilého syna Zikmunda požádal Fridrich V. Krátce nato zemřel i rakouský vévoda Albrecht V., který se mezitím stal českým, uherským a římským králem (jako Albrecht II.). Fridrich se tak ve 24 letech stal nejstarším mužským členem habsburského rodu. Vznesl dědické nároky na vládu v Horních a Dolních Rakousích. Tyto nároky však zdejší šlechta hodlala uznat pouze v případě, že Albrechtův potomek, který se měl teprve narodit, nebude syn.\n\nJeště předtím, než se Albrechtův potomek narodil, rozhodl se Fridrich jednat. Pohrozil nebezpečím, které hrozí Svaté říši římské v případě bezvládí. Kurfiřti jej pak 2. února 1440 zvolili římským králem. V Říši pak vládl jako Fridrich IV. Kurfiřti při jeho volbě očekávali, že zabrání nepokojům v Říši a že ochrání křesťanský svět před tureckou invazí. Fridrich se však musel především na počátku své vlády věnovat upevnění své moci v rakouských zemích. Proto také odkládal svoji korunovaci.\n\nPod nátlakem kurfiřtů nakonec roku 1452 vyrazil do Cách, kde byla 17. června slavnostním obřadem potvrzena jeho královská hodnost. Cestu spojil s účastí na říšském sněmu ve Frankfurtu, kde naznačil, že hodlá pokračovat v reformě Říše, započaté jeho předchůdci Zikmundem a Albrechtem II. Po dvou říšských sněmech neúspěšně konaných v Norimberku však rezignoval na aktivní politiku v říši a svoji královskou hodnost chápal především jako úřad smírčího soudce. Sám se ochotně ujímal procesů. V církevní politice se postavil za papeže Evžena IV. a zasadil se o ukončení basilejského koncilu (1445).\n\nKrátce po Fridrichově zvolení římským králem porodila královna Alžběta, vdova po Albrechtu II., syna Ladislava, který dostal přízvisko Pohrobek. Matka hájila jeho dědické nároky a ještě roku 1440 dosáhla jeho korunovace uherským králem. Zároveň se s ním počítalo i jako s příštím českým králem, i když z počátku bylo jeho nástupnictví v českých zemích nejisté. V roce 1442 však Alžběta zemřela a malý Ladislav byl svěřen do poručnické výchovy krále Fridricha IV. Ten jej v podstatě držel na dolnorakouském hradě Orth jako svého zajatce a používal k nátlaku na politické protivníky. Mohl tak zasahovat do vlády v českých a rakouských zemích a zároveň těžit z příjmů, které mladému následníkovi trůnu z jeho zemí plynuly.\n\nNa výchově a vzdělání mladého krále se podílel Eneáš Silvius Piccolomini, budoucí papež Pius II., který pracoval ve Fridrichových diplomatických službách.\n\nFridrich se sám neucházel o správcovství v českých zemích. Raději souhlasil s tím, aby se zemským správcem stal Jiří z Poděbrad. Díky tomu mohl oddalovat volbu Ladislava Pohrobka českým králem. Neměl ani zájem o českou nebo uherskou korunu. Nemusel totiž řešit složitou situaci v nábožensky rozdělených českých zemích v období po husitské revoluci ani bojovat s Turky, kteří ohrožovali Uherské království (s nimi bojoval královský místodržící Jan Hunyady). Fridrich využíval pouze výhody, které mu poručnictví přinášelo.\n\nFridrich byl též poručníkem Ladislavovy sestry Alžběty, pozdější polské královny a mimo jiné také matky českého a uherského krále Vladislava Jagelonského. Valně se sice o její výchovu nestaral, ale zabezpečil jí dobré vzdělání.\n\nFridrich svoji římskou jízdu dlouho odkládal. Vydal se na ni až na podzim roku 1450 v doprovodu svého bratra Albrechta VI. Cesta do Říma byla vždy problematická kvůli nebezpečnému průchodu znesvářenými severoitalskými státy. Pro Fridricha největší problém představoval průchod milánským vévodstvím, kde se od něj bojovný kondotiér Francesco Sforza dožadoval uznání vévodského titulu po vymření vládnoucího rodu Viscontiů (1447). Fridrichovi se nakonec s pomocí rádců podařilo z choulostivé situace dostat a projít až do Sieny, kde na něj čekala patnáctiletá nevěsta Eleonora Portugalská.\n\nPár byl nakonec oddán 16. března 1452 v Římě papežem Mikulášem V. a o tři dny později, 19. března, korunován římským císařem (jako Fridrich III.) a císařovnou. Byla to poslední císařská korunovace uskutečněná v Římě. Fridrich III. se stal prvním Habsburkem, který získal císařský titul.\n\nS jeho jménem se pojí i státnický akt z roku 1453, kdy přiznal všem členům habsburského rodu narozeným v legitimním manželství titul arcivévoda. Z titulu své císařské hodnosti totiž legalizoval tzv. Privilegium maius, zfalšovaný dokument vévody Rudolfa IV. z roku 1359, neuznaný tehdejším císařem Karlem IV.\n\nPo návratu z Říma byl císař obklíčen ve Vídeňském Novém Městě. Během jeho nepřítomnosti se spojili zástupci české a uherské šlechty s příslušníky rakouské opozice, která byla nakloněna albertinské linii Habsburků, jejímž byl Ladislav Pohrobek posledním mužským potomkem. Požadovali Ladislavovo vydání do Čech. O výchovu nezletilého panovníka se přihlásil Oldřich Celský, nejbližší Ladislavův příbuzný z matčiny strany. Ten měl nakonec hlavní podíl na tom, že císař 13. září 1452 kapituloval a mladého krále vydal. Ladislav pak odjel přes Prešpurk a Vídeň do Prahy, kde byl o rok později korunován českým králem.\n\nLadislav Pohrobek náhle zemřel v roce 1457. Nezanechal žádného potomka, čímž vymřela po meči albertinská větev rakouských Habsburků. Fridrich a jeho bratr Albrecht VI. se ucházeli o českou a uherskou královskou korunu. Stavy však zvolily začátkem roku 1458 českým králem dosavadního zemského správce Jiřího z Poděbrad. V Uhrách byl králem zvolen Matyáš Korvín, syn Jana Hunyadyho. Oba noví králové se krátce spojili, aby zabránili vměšování z habsburské strany.\n\nFridrich se rovněž musel vypořádat s rozdělením dědictví v rakouských zemích. Kromě něj uplatňovali své nároky i další žijící Habsburkové – mladší bratr Albrecht VI. a bratranec Zikmund Tyrolský (jemuž byl dříve poručníkem). Nakonec se podařilo uzavřít dohodu, podle níž Fridrich získal Dolní Rakousy, Albrecht Horní Rakousy a Zikmund menší panství v tzv. Předních Rakousích. Oba bratři pak museli každoročně vyplácet důchod 16 000 zlatých. Záhy se ukázalo, že země okolo Vídně, zpustošená husitskými válkami a následnými boji, není schopná zabezpečit císaři výnos dostatečný k tomu, aby mohl financovat nákladnou říšskou politiku a zároveň vyplácet zámožného Zikmunda (Tyrolsko bylo díky těžbě stříbra a dalších kovů nejbohatší rakouskou zemí). Císař se marně snažil zvýšit výnosy uvalováním daní. Tím jen proti sobě popudil místní šlechtu.\n\nFridrichův mladší bratr Albrecht VI. nebyl spokojen s dědictvím, které v Rakousku získal po smrti Ladislava Pohrobka. Požadoval více než jen správu Horních Rakous, a proto se postupně sblížil s rakouskou opozicí. V roce 1462 propukla mezi bratry otevřená válka. Albrecht obsadil Dolní Rakousy a císař s rodinou byl obklíčen ve vídeňském hradu, kde v té době sídlil. Ze zajetí jej vysvobodil Jiří z Poděbrad za příslib prostředkování při jednání s papežem. Císař musel postoupit Dolní Rakousy Albrechtovi na dobu osmi let a odstěhoval se zpět do Vídeňského Nového Města. Albrecht se však stal ve Vídni brzy nepopulárním a měšťané začali tajně vyjednávat s císařem. Komplot byl prozrazen a pachatelé přísně potrestáni. Albrecht však v prosinci 1463 zemřel, a tak mohl Fridrich definitivně převzít moc v Dolních i Horních Rakousích.\n\nPapež Pius II. však v roce 1466 vyhlásil nad Jiřím z Poděbrad církevní klatbu pro neústupnost v otázce dvojvěří v českých zemích. Fridrich se tak dostal do nepříjemné situace, neboť měl jako římský císař vystupovat jako ochránce katolické víry. Zároveň však neměl zájem o konflikt s českým králem, kterému byl navíc zavázán za pomoc v roce 1462. V roce 1468 však do Rakous vtrhl Jiřího syn Viktorín z Poděbrad a poplenil císařské statky. Císař se proto s papežem obrátil o pomoc na uherského krále Matyáše, který vtrhl do Čech, a zahájil tak uhersko-českou válku, během níž se nechal zvolit českým protikrálem.\n\nJiří z Poděbrad zemřel v roce 1471. Jeho nástupcem se stal Vladislav Jagellonský, s nímž Fridrich až do konce své vlády udržoval korektní a bezkonfliktní vztahy. Zpočátku sice stál na straně Matyáše Korvína, když jej však Korvín začal ohrožovat, uznal v duchu Zlaté buly Karla IV. Vladislava českým králem. 10. června 1477 od něj ve Vídni přijal přísahu věrnosti a udělil mu v léno hodnost kurfiřta a arcičíšníka. 24. června pak potvrdil všechna privilegia, která jeho předchůdci udělili České koruně. Narazil však na odpor papeže Sixta IV., který tyto akty prohlásil za neplatné. V prosinci si pak Korvín vojensky vynutil uzavření tzv. gmundského míru a udělení stejných výsad, jako obdržel Vladislav Jagellonský. Tyto akty však neměly velký význam a staly se pouhou formalitou.\n\nV letech 1475–1477 udělil císař privilegia Starému a Novému Městu pražskému a polepšil jejich znak.\n\nPo smrti Jiřího z Poděbrad nebyl Fridrich nucen zabývat se situací v Čechách. Nemusel řešit ani ohrožení ze strany Turků, kteří byli v Říši považováni za jeden z nejpalčivějších problémů doby, s nimi totiž bojoval uherský král Matyáš. Jako hlavní problém vnímal expandující Burgundsko. Burgundský vévoda Karel Smělý donutil tyrolského vévodu Zikmunda k vydání habsburských držav na západě Říše. Zikmund sám nebyl schopen získat obsazená území zpět. Císař se snažil přimět říšské stavy k vojenské pomoci. To se mu podařilo až v roce 1475. První porážku burgundské vojsko utrpělo v bitvě u města Neuss. Tím se podařilo zastavit další postup vojsk na říšském území. V dalších střetnutích, která dopadla ve prospěch císaře, získával první válečné zkušenosti jeho syn Maxmilián.\n\nKarel Smělý po porážkách, které utrpěl v roce 1476 od Švýcarů, nakonec císaři ustoupil. Na důkaz uzavřeného míru oba panovníci zasnoubili své děti. Fridrichův jediný syn Maxmilián se oženil s Karlovou dcerou Marií v srpnu 1477. Krátce předtím padl její otec v bitvě u Nancy. Marie byla jedinou dědičkou, a Maxmilián tak získal vládu v Burgundsku. Nároky na burgundské dědictví však musel obhájit proti nárokům francouzského krále Ludvíka XI.\n\nUherský král Matyáš uzavřel příměří s Turky a pod záminkou, že císař neuznal jeho nároky na český trůn, vpadl v létě 1482 do Rakous. Jeho vojska rychle postupovala do vnitrozemí. Císař byl nucen ustoupit do Štýrského Hradce a pak dále do Lince. V roce 1485 dobyl Matyáš Vídeň a učinil z ní své druhé sídlo.\n\nFridrichův syn Maxmilián se osvědčil jako vojevůdce i jako politik. Stárnoucí císař Fridrich vyvinul velké diplomatické úsilí, aby se Maxmilián mohl stát jeho nástupcem v Říši. 16. února 1486 zvolili kurfiřti (i přes nepřítomnost obou českých králů, Vladislava Jagellonského a Matyáše Korvína) Maxmiliána jednohlasně římským králem. Tím se stal Maxmilián spoluvládcem v Říši. Postupně pak na sebe přebíral od otce stále více panovnických povinností. Zpočátku se soustředil hlavně na zabránění dalšího postupu uherských vojsk.\n\nSituaci vyřešila náhlá smrt Matyáše Korvína v dubnu 1490. Podle nástupnických dohod z roku 1462 se měl Maxmilián stát uherským králem. Vyčkal však, jak se situace vyvine – králem byl nakonec zvolen Vladislav Jagellonský – a spokojil se s tím, že získal zpět okupovaná rakouská území. Svým sídelním městem učinil Vídeň. Jeho otec, sužovaný věkem a nemocemi, zůstal v Linci.\n\nFridrich navíc vyvíjel spolu dalšími příbuznými tlak na bratrance Zikmunda, který neměl legitimního nástupce, aby se vzdal vlády v Tyrolsku a Předních Rakousích ve prospěch Maxmiliána I. To se nakonec stalo v roce 1490.\nFridrich III. byl nejdéle vládnoucím panovníkem Svaté říše římské, která v době jeho vlády rozšířila svůj název o přívlastek „národa německého“. Jeho vláda trvala celkem 53 let. Fridrich měl klidnou a uzavřenou povahu, kterou záměrně využíval při politických jednáních. Měl politické ambice, jeho politika se však nevyznačovala razancí, ale spíše trpělivostí a vytrvalostí. Současníci jej často podceňovali a pohrdali jím. On však trpělivě snášel ponižování a šel za svými cíli. Jeho životním krédem bylo heslo s mystickou zkratkou \"AEIOU\", což bývá interpretováno latinským \"Austriae est imperare orbi universo\", česky \"Rakousku náleží vládnouti celému světu\". Jeho nástupce Maxmilián I. se snažil umenšovat Fridrichovy zásluhy, aby mohly vyniknout jeho vlastní činy. Někdy bývá za největší „zásluhu“ Fridricha III. označován fakt, že dokázal přežít své politické protivníky i spojence. Je pravda, že jejich smrt pomohla vyřešit mnohé z císařových problémů. Na konci jeho života byla soustředěna vláda v dědičných habsburských zemích (v dnešním Rakousku) soustředěna do rukou jednoho panovníka (Maxmiliána I.). S ním zároveň začíná období téměř nepřetržitého držení císařské koruny v rukou Habsburků až do zániku Svaté říše římské v roce 1806.\nFridrich byl osobně velmi zbožný a umírněný. Zajímal se o zahradnictví, astronomii, drahokamy a okultní vědy. Protivilo se mu válečnické řemeslo i lov (oblíbená zábava většiny panovníků). Byl inteligentní a vzdělaný. Neměl sice blízký vztah k humanismu, ale dokázal využít a ocenit služby lidí jako Eneáš Silvius Piccolomini.\n\nFridrich III. zemřel ve věku 78 let v Linci. Příčina smrti není známa. Krátce před smrtí však byla císaři amputována noha. Byl pohřben v katedrále sv. Štěpána ve Vídni.\nFridrich se oženil v roce 1452 (ve svých 37 letech) s patnáctiletou princeznou Eleonorou Portugalskou, jejíž věno mu pomohlo zmenšit dluhy. Měli spolu pět dětí, dospělosti se však dožili jen syn Maxmilián, budoucí císař, a dcera Kunhuta, která se později provdala za bavorského vévodu Albrechta IV.\n\nCísařovna Eleonora zemřela v roce 1467. Císař se již znovu neoženil.\n\n\n"}
{"id": "194884", "url": "https://cs.wikipedia.org/wiki?curid=194884", "title": "Arsenal VG-33", "text": "Arsenal VG-33\n\nArsenal VG-33 byl francouzský celodřevěný stíhací letoun, užívaný za druhé světové války. Vznikl prakticky z koncepce stíhacího letounu Caudron C.714. Nejprve vznikl těžší typ VG-31, později VG-33, který byl poháněn motorem Hispano Suiza HS-12Y. Byla plánována produkce typů VG-36 až VG-39, ale tyto stroje se do výroby nedostaly. VG-40 a VG-50 byly projekty.\n\nZajímavé je, že to, co mělo být velkou výhodou - lehce dostupná surovina - dřevo, bylo v průběhu vývoje překážkou. Vhodné dřevo ve Francii nebylo, a tak ve zlomovém období Mnichova se urychleně objednávalo ve Velké Británii a Kanadě (zajímavou se tak stává podobná situace LaGGu-3 v SSSR), ale s dodávkami byly problémy. Dřevěný potah letounů byl obvykle polepen plátnem, opakovaně tmelen, broušen, lakován a leštěn, takže povrch byl velmi hladký.\n\nS výzbrojí jednoho dvacetimilimetrového kanónu Hispano-Suiza HS-404 v ose vrtule a čtyř kulometů MAC vz.34m39 ráže 7,5 mm v křídle mohl být dosti výkonný VG-33 výraznou posilou francouzského letectva a výpočty výkonů plánovaného VG-39, který měl pohánět americký motor Allison V-1710, dávaly předpoklad získání výkonné stíhačky, ale zůstalo již jen u nadějí.\nÚdaje dle\n\n"}
{"id": "194886", "url": "https://cs.wikipedia.org/wiki?curid=194886", "title": "Chan Tengri", "text": "Chan Tengri\n\nChan Tengri ( , , , , pinyin Hán-téng-gé-lǐ-fēng, český přepis chan-tcheng-ke-li-feng, v překladu \"Pán nebo Vládce nebes\", hora nazývána také jako Kan-Tau z kazašského , v překladu \"krvavá hora\" dle červenavého zbarvení vrcholových skal) je s 6995 m n. m. (s vrcholovým ledovcem 7010 m n. m.) nejvyšší horou Kazachstánu a druhým nejvyšším vrcholem středoasijského pohoří Ťan-šan. Nachází se na jihovýchodě země na hranici s Kyrgyzstánem a bývá považována za nejsevernejší sedmitisícovku. Díky svému tvaru poměrně pravidelné pyramidy patří tato hora mezi nejpůsobivější světové vrcholy a někdy je označována za jednu z nekrásnějších hor světa.\n\nAčkoli je vrchol o více než 400 metrů nižší v porovnání s nedaleko od něj ležící Džengiš Čokusu, byl po dlouhou dobu považován za nejvyšší vrchol Ťan-šanu, dokonce ještě pět let poté, co byly oba tyto vrcholy poprvé zdolány. \nVrchol byl údajně znám již starověkým cestovatelům. Prvním Evropanem, který vrchol spatřil, byl během výpravy v letech 1856–1857 ruský geograf a cestovatel Petr Petrovič Semjonov-Ťanšanský. Jeho popis centrálního Ťan-šanu pak k oblasti přitahuje pozornost mnohých dalších cestovatelů, výzkumníků a horolezců. Expedice do centrálního Ťan-šanu pak podnikli v roce 1864 Nikolaj Alexejevič Severcov, v roce 1869 Alexandr Vasiljevič Kaulbars, v roce 1876 Alexej Nikolajevič Kuropatkin, a o deset let později Andrej Nikolajevič Krasnov. Rušno zde bylo na přelomu 19. a 20. století, kdy zde v roce 1900 působila maďarská expedice zoologů Gyorgy Almášiho a Rudolfa Stummera von Traunfels a ve stejný rok italové Scipione Borghese a Jules Brocherel. V roce 1902 změřil výšku vrcholu na 7193 m n. m. Vasilij Vasiljevič Sapožnikov a o první výstup na vrchol se neúspěšně pokusil německý horolezec a geograf Gottfried Merzbacher. \nHorolezci se k  vrcholu vrátili znovu až na konci 20. let. V roce 1929 působila v oblasti expedice ukrajinské akademie věd s horolezeckou částí výpravy pod vedením Michaila Timofějeviče Pogrepeckého, který se neúspěšně pokusil o vrchol. O dva roky později se Pogrebeckij v čele nové expedice do centrálního Ťan-šanu vrátil a 11. září 1931 spolu s Borisem Tjurinem a Franzem-Josephem Zaubererem vrchol zdolal cestou z jihu a po západním hřebenu. Tato trasa je dnes normální výstupovou cestou z jihu. \nZnovu byl vrchol zdolán v roce 1936 skupinou Jevgenije Kolokolnikova. V roce 1943 probíhalo v oblasti topografické mapování, při kterém byla změřena výška Chan Tengri na dnes udávanou hodnotu 6995 metrů, a zároveň výška piku Pobědy na 7439 metrů. Chan Tengri, do té doby považovaný za nejvyšší vrchol Ťan-šanu, tím přišel o toto své prvenství. Horolezci se na Chan Tengri vrátili znovu až v roce 1954, kdy byla hora poprvé zdolána od severu skupinou Vladimira Šipilova. Тento výstup obdržel v daném roce 2.–3. místo na mistrovství SSSR v horolezectví v kategorii výškových výstupů. Od 60. let bylo na Chan Tengri učiněno dalších 23 prvovýstupů (výstupů novou cestou), z nichž tři získaly první místo v rámci šampionátu SSSR v horolezectví: v roce 1964 výstup ze severu skupinou Kirilla Kuzmina a výstup skupiny Borise Romanova přes Mramorové žebro z jihu (dělené první místo); v roce 1974 pak výstup severní stěnou skupiny Eduarda Myslovského. \nDne 5. srpna 2004 se ze svahu hory Čapajeva, pod kterou vede jižní normálka na Chan Tengri mezi výškovými kempy C2 a C3 (cca 5000 m n. m.), uvolnila mohutná lavina, v níž zahynulo pět českých a jeden ruský horolezec. V roce 2013 se na Chan Tengri neblaze proslavil mladý polský horolezec Artur Kozlowski (24 let), který nedodržoval bezpečnostní a morální zásady vysokohorských výstupů. Naposledy byl spatřen na konci července 2013 v C3 ve stanu, který patřil jedné české expedici. Do dnes nebylo jeho tělo nalezeno.\n\nVětšina horolezců, kteří se v současnosti o výstup na vrchol Chan Tengri pokouší pochází z bývalého Sovětského svazu, zejména z Ruska. Další početnou skupinou jsou nepochybně Poláci a i Čechů se tu každoročně vystřídá dost. Nejmladším českým horolezcem (17 let), kterému se podařilo dostat se na vrchol hory, je Michal Kadeřábek. Na Chan Tengri stanul v srpnu roku 2011 spolu s dalšíma dvěma horolezci.\n\nNa Chan Tengri se chodí ze severní a nebo jižní strany – ze severní nebo jižní větve ledovce Inylček. Přístup na obě tato místa je komplikovaný a náročný – do tábora na jižním Inylčeku je to od konce sjízdné cesty údolím Inylčeku ještě více než 50 km náročným terénem. Pozemní přístup na severní větev ledovce je pak zablokován jezerem Merzbachera. Proto se do obou táborů létá nejčastěji vrtulníkem, a to buď z heliportu Maida Adyr (asi 4-6h od Karakolu, vrtulník zde během sezóny létá přibližně jednou za 2-5 dní), nebo z Karkary na kyrgyzsko-kazašské hranici.\nVrchol hory je umístěn v pohraničním pásmu Kyrgyzstánu a Kazachstánu. Ke vstupu do této oblasti je potřeba získat speciální povolení. Toto povolení je povinné a je kontrolováno vojenskou hlídkou na hranicích pohraniční oblasti, při cestě do Maida Adyr nebo Karkary. Momentální situace (rok 2014) je v Kyrgyzstánu nastavena tak, že o povolení lze žádat pouze prostřednictvím místních cestovních kanceláří Tian Shan Travel nebo Ak-Sai Travel, u kterých je nutné si zaplatit balíček služeb. K dispozici jsou dva balíčky: Tian Shan Travel – malý za 760 euro a velký za 1200 euro, Ak-Sai Travel je o něco dražší. Oba mají v sobě poplatek za helikoptéru, místo na stan v BC, vysílačkové spojení se základním táborem a použití fixních lan. Velký balíček navíc poskytuje zdarma jídlo a pronájem stanu v BC. Za další poplatky si pak lze zařídit výstup s horským vůdcem, avšak ta nemusí být vždy spolehlivá.\n\nNa Chan Tengri vede nejméně 25 různých výstupových cest. Většina horolezců si však vybírá mezi severní a jižní normální výstupovou trasou (tzv. „\"normálkou\"“), které se setkávají v C3 a pokračují přes západní hřeben až na vrchol. Všechny těžší a náročnější úseky obou normálek jsou zajištěny fixními lany, což umožňuje výstup absolvovat bez nutnosti vlastního jištění pomocí „jumarování“. Pro výstup tedy není nutností brát vlastní lano, jištění, či dva technické cepíny. Stačí mačky, blokant, sedák, slaňovací pomůcka, helma a jeden cepín.\nSeverní normálka je technicky obtížnější, avšak objektivě bezpečnější cesta. Obtížnost této výstupové trasy je stupně III nebo IV ve stupnici UIAA, D v západoalpské klasifikaci a 5B v klasifikaci ruské. Jižní normálka je technicky jednodušší, ale výstup mezi postupovými tábory C1 a C3 je objektivně nebezpečný, neboť jednak prochází ledopádem, kde hrozí pád seraků, a dále je ohrožován pádem lavin z vrcholu Čapajeva. Obtížnost této trasy je stupně III UIAA, D západoalpské a 5A ruské klasifikace. \nÚtok na vrchol bývá většinou absolvován z tábora C3 (5800 m n. m.), odkud ale cesta trvá opravdu dlouho, přibližně 7-9h nahoru a 3-4h dolů. Z tohoto důvodu se standardně vyráží kolem čtvrté hodiny ranní. Někteří horolezci chodí do C3 bez stanu využívají „jeskyně“ na přespání, tedy v navátém sněhu vyhloubené záhraby. Někdy se využívá ještě čtvrtého výškového tábora (C4) na jedné z mnoha skalnatých plošin cestou na vrchol (6100, 6200, 6400, 6700 m n. m.) Jeho použití zkracuje délku trasy ve vrcholový den.\n\nVýstupové cesty z jihu jsou:\n\nVýstupové cesty ze severu jsou:\n\n\n\n"}
{"id": "194889", "url": "https://cs.wikipedia.org/wiki?curid=194889", "title": "Krep", "text": "Krep\n\nKrep (z francouzštiny: \"crêpé = tupírovaný\") je tkanina s vlnitým, zrnitým, matným povrchem. Krepové výrobky jsou porézní, snadno se řasí a zpravidla se nemačkají.\n\nPůvod krepu není známý. Jeden z nejstarších dostupných dokladů pochází ze 17. století (viz snímek dole). V roce 1822 byl v Anglii podán první patent na gaufrovaný krep.\n\nV odborné literatuře se uvádí nejméně 30 druhů, které autoři rozdělují různým způsobem do několika skupin, např.:\n\n\nšaty, kostýmy, halenky, šály, indické sárí, ubrusy aj\n\n\n"}
{"id": "194891", "url": "https://cs.wikipedia.org/wiki?curid=194891", "title": "Etopedie", "text": "Etopedie\n\nEtopedie je speciálně pedagogická disciplína, která se zabývá rozvojem, výchovou a vzděláváním dětí, mládeže a dospělých, kteří mají poruchu emocí a chování.\n\nPojem porucha emocí a chování je výrazem pro postižení, kdy se chování a emocionální reakce žáka liší od odpovídajících věkových, kulturních nebo etnických norem a mají nepříznivý vliv na školní výkon včetně jeho akademických, sociálních, předprofesních a osobnostních dovedností.\n\n- Defektivní až patologický výchovný typ rodičů (nejednotnost, nedůslednost, perfekcionismus, deprivující, rodiče neurotici, psychopati, alkoholici a delikventi)\n\n- genetická zátěž\n\n- zdravotní postižení a omezení (např. senzorická deprivace v důsledku smyslových vad, sociální deprivace v důsledku ztížené schopnosti začlenění do vrstevnické skupiny, atp.)\n\n\n\n\n1) Lhaní\n\n2) Podvádění - někdy složité lhaní a další nemorální chování (falšování)\n\n3) Krádeže - je-li schopno rozlišit vlastnictví\n\n\n4) Útěky z domova, toulání - poruchy citových vazeb k rodině či přímo v ní - konflikty\n\n5) Agresivní a destruktivní projevy\n\n- často reakce na agresi či odmítání dospělosti\n\n- deprese, frustrace (hlavně citová)\n\npodoby:\n\n- možné i kombinované\n\n- u dospívání - často skupinově - vandalismus (sprejerství)\n\n6) Abnormity psychosexuálního chování - vliv - patologický vzor, svedení, tlak party, zneužití, promiskuita, prostituce, pedofilie, homosexualita, sadismus\n\n- Funkční psychická porucha\n\n- rozmanité projevy :\n\na) tělesné - bolesti břicha, hlavy, zvracení, pomočování, obstipace\n\nb) psychické - fóbie, obsese ( nutkavé myšlenky), kompulze (nutkavé chování - 30x si umyje ruce )\n\nc) obojí\n\nPříčiny neuróz:\n\na) dispozice - temperament, typ osobnosti, dosavadní zkušenosti, vývojová úroveň, nemoci, nesprávný typ výchovy, kritické vývojové fáze ( období negativismu )\n\nb) činitelé vyvolávající - konflikty, frustrace, psychická traumata, neúměrné požadavky\n\nProjevy + příčiny\n\n\"V kojeneckém věku\" - necitelná matka ( přehnaně úzkostlivá )\nProjevy : poruchy příjmu potravy, poruchy usínání, zvýšená plačtivost\n\n\"V batolecím věku\" - nepřiměřený negativismus, afekty, vyprazdňování, koktavost, fóbie, neurotické dumlání prstů, manipulace s genitálem, vytrhávání si vlásků, kousání nehtů\n\n\"V předškolním věku\" - enuréza, enkopréza ( neudržení stolice ), obstipace, noční můry a děsy, bolesti břicha, bolesti hlavy\n\n\"Školní věk\" - již zmíněné zvracení, tiky, nutkavé pokašlávání, školní fóbie, neurotické deprese ( může končit i sebevraždou ), zvýšená únava, hysterie\n\n- děti s neurózou potřebují psychologa, psychiatra\n- někdy u dětí, kde problém je v rodině je nutná práce i s rodinou\n\nodezva na mimořádně silný až šokující zážitek → zlostný afekt, agrese, destrukce, nebo naopak stupor ( úplné ztuhnutí ), akinese ( nehybnost ), hluboký regres v chování ( př. Dítě dobře mluvilo → špatně mluví, návrat do nižšího stupně vývoje )\n- někdy lze předejít přípravou např. preventivním pobytem v sociálně-pedagogických zařízeních či zařízeních psychiatrických.\n\nDelikvence\n\n- činnost porušující zákony, normy\n\n- chování protispolečenské, kriminalita\n\n- dětský : do 15 let, Juvenilní : 15 - 18 let\n\n- velmi silný vliv party, agrese, prostituce, drogy, krádeže\n\n- silné morální narušení\n\n- delikvence dětí a mládeže se zabývají etopedi ve spolupráci s psychology, s lékaři, s právníky, se sociálními pracovníky a podle potřeby s dalšími pracovníky\n\nPřevýchovná péče\n\nÚstavní výchova\n- nařizuje soud\n- má preventivní charakter\n- dětské domovy\n\nOchranná výchova\n- ve výchovných ústavech ( soud )\n- speciální výchovná zařízení\n\na) Diagnostický ústav\n- vyšetření - pedagog - diagnóza\n- sociální, zdravotní\n- 6 až 8 týdnů pobytu\n\nb) dále dětské domovy se školou (DDŠ), výchovné ústavy\n\nPrevence\n- v etopedii velmi důležitá\n\na) primární - zaměřená na všechny lidi\n\nb) sekundární - zaměřuje se na práci s jedinci, u kterých se již problémy vyskytly, je zaměřená na odstranění problémových projevů\n\nc) tericiární - mírnění škod (angl. harm reduction), zaměřuje se na omezení negativních důsledků poruchy\n\n- prevencí se zabývají střediska výchovné péče pro děti a mládež ( všechny typy )\n\n- krizová, azylová centra ( sekundární, terciární )\n- \"primární prevence\" - osvěta veřejnosti, poradny pro rodiče, učitelé, veřejnost\n\n-\" terciární prevence\" - pomoc při resocializaci, práce v terénu - streeworkers\n\n- alternativní projekty ( farmy )\n\n- \"terapie\"\n- individuální ( léčí se sám )\n\n- skupinová ( víc lidí s problémem )\n\n- rodinná\n\n- v prevenci etopedických problémů musí být zapojena : rodina, škola, mimoškolní činnost, společnost.\n"}
{"id": "194892", "url": "https://cs.wikipedia.org/wiki?curid=194892", "title": "Potez 630/631", "text": "Potez 630/631\n\nPotez řady 63. byl francouzský dvoumotorový víceúčelový dolnoplošník s dvojitou SOP, který byl používán za druhé světové války. Byl ekvivalentem německého Messerschmittu Bf 110.\n\nTyp vznikl na základě specifikací francouzského ministerstva letectví z 31. října 1934, které požadovalo výkonný stroj pro stíhání, doprovod bombardérů a noční stíhání. Rychlost požadovaného stroje měla dosahovat 450 km/h v hladině 4000 m s dvou až tříčlennou posádkou. Požadovanou hlavňovou výzbroj měly tvořit dva pevné kanóny ráže 20 mm společně s obranným kulometem.\n\nNa specifikace reagovaly francouzské společnosti vypracováním projektů Breguet Bre.690, Hanriot H.220, Loire-Nieuport L-N.20, Romano model 110 a Potez 63.\n\nK pohonu prvního prototypu Potez 63-01, jehož označení bylo později změněno na Potez 630-01, byla určena dvojice dvouhvězdicových čtrnáctiválců Hispano-Suiza 14 Hbs s výkonem po 433 kW.\n\nPrvní prototyp vzlétl 25. dubna 1936 v Méaulte, za jehož řízení usedl šéfpilot Fred Nicole. V průběhu roku 1936\ndošlo u prototypu k výměně dřevěné vzpěrové dvojité SOP za celokovovou samonosnou, instalaci definitivního podvozku a řada dalších úprav. Letoun následně prošel testy ve zkušebním středisku letadel CEMA ve Villacoublay a později ve zkušebním středisku výzbroje v Cazaux. V této době již stroj létal se vzduchem chlazenými čtrnáctiválci Hispano-Suiza HS 14AB-02/03 s maximálním výkonem po 500 kW ve výšce 4000 m.\nOdpovědnost za dokončení druhého rozpracovaného prototypu Potez 631-01 přešla po znárodnění 23. prosince 1936 firmy Potez na státní koncern SNCAN (Société Nationale de Constructions Aéronautiques du Nord). Jeho zálet provedl na počátku března 1937 zkušební pilot Georges Détré. Během přistání byl druhý prototyp, poháněný motory Gnome-Rhône 14M Mars, poškozen natolik, že jej odborníci z CEMA mohli převzít ke zkouškám až v listopadu 1937.\n\nV květnu roku 1937 se Technická správa letectva při výběru nového typu víceúčelového letounu přiklonila k prototypům Potez 630/631 a koncernu SNCAN předala předběžnou objednávku na vývoj a dodávku dalších deseti experimentálních strojů. Skupinu měly tvořit tři třímístné stíhací stroje Potez 630-C3, jeden třímístný noční stíhací Potez 630-CN3, dva třímístné stíhací Potezy 631-C3, jeden cvičný dvoumístný Potez 631-Ins s dvojím řízením, jeden dvoumístný lehký bombardovací Potez 633-B2, jeden dvoumístný bombardovací/bitevní Potez 639-AB2 a jeden třímístný Potez 637-A3 s podtrupovou gondolou určený k taktickému průzkumu a podpoře pozemních jednotek.\n\nV červnu 1937 převzal SNCAN od Technické správy letectva předběžnou objednávku na produkci třiceti třímístných stíhacích letounů Potez 631-C3 a deseti dvoumístných cvičných Potez 631-Ins s pohonnými jednotkami Gnome-Rhône. Obava z nedostatku těchto motorů vedla k uzavření smlouvy na výrobu osmdesáti exemplářů Potez 630-C3 s agregáty Hispano-Suiza 14AB-10/11. Potezy 630 z prvních dodávek byly v přední části trupu vyzbrojeny čtyřmi kulomety místo dvěma 20 mm kanóny. Vzhledem k rozdílným použitým motorům se jednotlivé verze odlišovaly tvarem krytů motorů a jejich průměrem a umístěním vstupů vzduchu do karburátorů. V prosinci 1937 Technická správa letectva navíc přiobjednala 50 lehkých bombardovacích letounů Potez 633-B2. Podobaly se strojům Potez 631, avšak mezi pilotem a radiotelegrafistou/střelcem byla umístěna pumovnice pro vertikálně uložené bomby a ve spodní části přídě v pravé horní části byl instalován vpřed zaměřený kulomet společně s okénky pro zaměření pum svrhovaných pilotem. Celková produkce dosáhla 71 kus.\n\nO licenční stavbě verze Potez 636-C3 se uvažovalo i v Československu u firmy Avia, ale nakonec se licenčně stavěly technologicky jednodušší Tupolevy SB-2 jako Avie B-71. Do zahájení druhé světové války získaly ze zahraničních zájemců pouze Švýcarské vzdušné síly po jednom Potezu 630-C3 a 633-B2.\n\nV sériové výrobě typové řady Potez 63 se v rámci SNCAN uplatnila specializovaná dělba práce. Trup a ocasní plochy vyráběla továrna v Caudebec-lès-Elbeuf, křídlo v Le Havre a kompletace probíhala v Méaulte a později v Les Mureaux. První sériový Potez 630 vzlétl v Méaulte v únoru 1938.\n\nV srpnu 1938 byla zadána objednávka na 60 průzkumných Potezů 637-A3, přičemž prototyp Potez 637-01 vzlétl právě v létě tohoto roku. Podobal se stíhací verzi 631-C3 avšak s leteckými kamerami a světlicemi. Pod jeho trup byla zabudována zčásti prosklená gondola pozorovatele. Výzbroj tvořil jeden pevný a dva pohyblivé kulomety ráže 7,5 mm s možností zavěšení pum. Celkem bylo vyrobeno 61 letounů této varianty.\n\nPrůzkumný Potez 637-A3, sloužící od začátku války, byl považován pouze za přechodový typ. Již v létě roku 1938 objednala Technická správa letectva 70 slibnějších průzkumných letounů Potez 63.11-A3. Prototyp této verze vzlétl 31. prosince 1938. Tato verze se od svých předchůdců odlišovala upravenou přední a střední částí trupu s bohatě prosklenou přídí. Třímístný letoun byl určen k taktickému průzkumu a pozorování, ale také k přímé palebné podpoře pozemních jednotek. V motorových gondolách byly zabudovány pohonné jednotky Gnome-Rhône 14M-4/5 nebo M-6/7 s vrtulemi Ratier nebo Gnome-Rhône. Hlavňová výzbroj byla tvořena ze dvou pneumaticky ovládaných kulometů MAC vz. 34 uložených pod přídí trupu. Stejnou zbraň obsluhoval také radiotelegrafista/střelec v zadní části kabiny. Pod trupem a vnějšími částmi křídla mohlo být instalováno šest závěsníků. Dva křídelní byly určeny pro pumy do ráže 50 kg, zbylé pro osvětlovací pumy. Průzkumné stroje nesly obvykle letecké kamery typu Labrely F 30 a F 20. Letecké opravárenské dílny od konce roku 1939 a výrobce od jara 1940 instalovali pod trup další dva až tři vpřed zaměřené úlomety ráže 7,5 mm ve snaze zvýšit palebnou sílu. Místo zadního spodního kulometu byly v některých případech montovány tři vějířovitě uspořádané kulomety MAC vz. 34m39. Během květnových a červnových bojů se pod každou polovinou křídla mnohých strojů objevily dva protáhlé výstupky ukrývající kulomety MAC stejné ráže.\n\nPrvní sériový Potez 630-C3 převzalo Armée de l'Air ke zkouškám koncem května 1938, následující kusy pak od srpna téhož roku. K 1. lednu 1939 bylo ve stavu francouzského letectva 45 Potezů 630 a 27 Potezů 631. V srpnu 1939 mělo letouny Potez 630 ve Francii a Africe ve stavu devět jednotek, Potez 631 dvanáct jednotek, Potez 633 jedna jednotka a Potez 637 dvě jednotky.\n\nLetouny Potez 630 byly od února 1940 po úpravách přesunovány k výcviku. V březnu 1940 získala Potezy 631 námořní stíhací jednotka Flotille F1C, které rozdělila mezi letky AC1 a AC2, další stroje posílily noční stíhací jednotky. K 10. květnu 1940 měla Armée de l'Air u šesti nočních stíhacích Escadrille de Chase de Nuit 75 Potezů 631. Již během podivné války byly ze služby stahovány také Potezy 637-A3, které byly rovněž zařazeny k pilotnímu výcviku a nahrazovány Potezy 63.11.\n\nNoční stíhací jednotky francouzského letectva dosáhly v bitvě o Francii čtyř potvrzených sestřelů a osmi pravděpodobných při ztrátě deseti Potezů 631. Úspěšnější Flotille F1C Aéronavale si připsala dvanáct sestřelů při ztrátě osmi letounů. Luftwaffe však záhy přestala operovat v noci a Potezům zbývaly spíše bitevní úkoly.\nPo pádu Francie zůstalo v neokupované zóně 32 Potezů 630 a 112 Potezů 631, dalších 52 pak v severní Africe. Stroje využilo letectvo vlády ve Vichy v neokupované Francii, severní Africe, na Madagaskaru a v levantských koloniích. Po obsazení zbytku Francie získali Němci 134 Potezů 630/631, z nichž 53 bylo prodáno do Rumunska. Rumunské královské letectvo ještě převzalo dalších 10 Potezů 63.11-A3 a 20 Potezů 633-B2, třináct strojů této verze zakoupilo také Řecko.\n\nPrvní Potezy 63.11 převzaly do služby taktické průzkumné jednotky GR I/36 a GR II/36 v září 1939, od února 1940 také pozorovací jednotky GAO. Po pádu Francie se v jižní části země nacházelo 18 kusů letounů Potez 633, 12 Potez 637 a 221 Potez 63.11. V severní Africe bylo dalších 250 a v Sýrii 17 kusů Potez 63.11. Němci značný počet využili v Luftwaffe jako spojovací a cvičné. Na počátku roku 1944 bylo 31 těchto strojů předáno do Maďarska k výcviku pilotů Me 210.\n\nCelkem 6 strojů Potez 630/631 bylo zařazeno do Jugoslávského královského letectva.\n\n\nÚdaje platí pro Potez 630 C.3\n\n\n"}
{"id": "194894", "url": "https://cs.wikipedia.org/wiki?curid=194894", "title": "Ponrepovo kouzelnictví", "text": "Ponrepovo kouzelnictví\n\nPonrepovo kouzelnictví je přijatý název krátkého němého filmu, který pro průkopníka českých biografů Viktora Ponrepa natočil Antonín Pech v roce 1911.\n\nObsahem filmu je jeden z kouzelnických triků, které předváděl v dřívějších letech Viktor Ponrepo po českých zemích. Filmem pak občas zahajoval představení ve svém biografu.\n\nJiž předtím si zřejmě nechal Ponrepo natočit jiný kratičký snímek, v němž se na začátku filmového představení z plátna divákům ukláněl. \"Ponrepovo kouzelnictví\" asi mělo být jistou inovací. Jeho zařazení do hraných filmů je sporné, dnes bychom mluvili spíše o „upoutávce“. Se svými 72 m délky je však cenným dokumentem, zachycující v pohybu výraznou osobnost počátků české kinematografie.\n\n"}
{"id": "194895", "url": "https://cs.wikipedia.org/wiki?curid=194895", "title": "Poklad (Kytice)", "text": "Poklad (Kytice)\n\nPoklad je druhá balada ve sbírce Karla Jaromíra Erbena \"Kytice\". Ve sbírce je tematicky blízko básni Dceřina kletba, neboť obě dvě pojednávají o porušení základního vztahu matka-dítě.\n\nSvatopluk Cenek vidí předobrazy jednotlivých prvků v různých českých pověstech. Otevírající se hora podle něj připomene pověst o Blaníku, přeměna zlata v kamení zase pohádky o Krakonošovi. Pověst, která s Erbenovým \"Pokladem\" koresponduje nejen v dílčích rysech, ale celým příběhem, pochází ze Šumavy z oblasti obcí Želnava a Pernek. Liší se jen v nuancích - dítě po návratu vypráví matce, že se o něj v podzemí starala bílá paní.\n\nJe Velký pátek. Žena, spěchající s dítětem do kostela, objeví skálu, která se otvírá jednou za rok a je v ní ukryto veliké bohatství. Žena vejde dovnitř, položí dítě na zem a plní šátek poklady. Doběhne s ním domů, vrátí se zpět,ale poklad ji opět zláká. Dítěti vhodí pár zlaťáků do klína, aby jej zaměstnala. Opět se vrátí domů, tam se ale všechny zlaťáky promění v kameny a hlínu. Najednou si vzpomene, že tam nechala dítě, ale když se chce potřetí dostat do skály, je vchod uzavřen. Žena propadne zoufalství. Celý rok se kaje a prosí Boha, aby jí dítě vrátil. Po roce se opět vypraví ke skále, kde najde dítě živé a zdravé. Pokladu už si ani nevšimne a utíká s dítětem domů. Tam zjišťuje, že dítěti zůstaly zlaťáky, které mu dala.\nPověst i jinde v Evropě známá, jen v okolnostech rozličně se proměňujíc. V staré literatuře české nalézáme ji vetkanou v legendu o sv. Klimentu papeži. Trajan, císař Římský, dal totiž sv. Klimenta utopiti v moři, kázav jemu mořskou kotvu k hrdlu přivázati. Legenda vypravuje, že každého roku v den jeho skončení až do sedmého dne na tři míle moře se rozstupovalo, a poutníci tam po suchu vcházejíce, nalézali chrám mramorový zázračně způsobený, a v něm tělo Sv. Klimenta v krásné skříni. Tu také jedna žena se svým dítětem den sedmý rozstoupení mořského k hrobu přišla; a když jí zatím děťátko usnulo, počalo nenadále moře řváti, zase se zavírajíc. Tu ta žena u velikém strachu s jinými lidmi, i dítěte zapomenouc, na břeh utekla; ale tu pomyslíc na dítě žalostně volala a plačíc dlouho hledala, zdali by moře asi mrtvé dítě její na břeh vyvrhlo. A když se již do dítěte rozpáčila, vrátila se domů a to celé léto ztrávila v žalosti. Potom po roce, když se moře zase rozstoupilo, před jinými lidmi první k hrobu sv. Klimenta se utekla, a tu pohleděvši spatřila, ano dítko její na témž místě, kdež je byla ostavila, spi. I zbudila je, a s velikou radostí je k sobě tulíc tázala se, kde ten celý rok bylo? Dítě pak odpovědělo: „Nevím, byl-li jest rok, ale jen jednu noc přespalo jsern“.\n\n„V kůru zpívají pašije.“\n\nVypravuje se, že v týden pašijový v ten čas, když se v kostele pašije zpívají, otevřeny jsou poklady zemské; na čemž tato pověst osnována.\n"}
{"id": "194901", "url": "https://cs.wikipedia.org/wiki?curid=194901", "title": "Infarkt", "text": "Infarkt\n\nInfarkt, \"infarctus\", česky též \"záhať\", je místní odumření tkáně způsobené zástavou či poklesem přívodu okysličené krve. Nejčastěji vzniká uzavřením příslušné zásobovací tepny, přičemž uzávěr může být způsoben překážkou uvnitř cévy, obstrukcí, stlačením cévy patologickým procesem zvenčí, kompresí nebo i spasmem příslušné cévy. Infarkt může vzniknout i v případě, že je vlivem patologického procesu potřeba kyslíku ve tkáni větší, než jsou přívodné tepny schopné tkáni dodat, přestože jejich průsvit je normální, nebo při náhlém poklesu krevního tlaku.\n\nPředstupněm infarktu je ischemie, nedokrvení tkáně. Zda se vyvine do infarktu, tedy ischemické nekrózy, a jaký bude rozsah takto vzniklého nekrotického ložiska, záleží na mnoha faktorech: na místě uzávěru v závislosti na velikosti tkáně, která je vyživována konkrétní přívodnou tepnou, na rychlosti uzávěru, na celkovém stavu cirkulace v organismu a citlivosti tkáně k ischemii.\n\nVelmi citlivými tkáněmi jsou mozek, mícha, srdce a ledviny, v nich dochází k odumření tkáně v důsledku ischemie záhy po jejím vzniku. Naproti tomu vazivo, tuková tkáň či kost jsou málo citlivé. Při postupném omezování krevního zásobení se mohou vytvořit anastomózy, cévní spojky, které zajistí zásobení postižené oblasti sousedícími tepnami; rychlý uzávěr vznik anastomóz neumožňuje. Je-li organismus v době vzniku ischemie v klidu a požadavky tkáni na kyslík jsou malé, rozsah infarktu a jeho následky jsou menší, případně se mohou i zcela kompenzovat. Při fyzickém zatížení je tkáň poškozena ve větším rozsahu.\n\nPodle makroskopického vzhledu ložiska infarktu jsou rozlišovány tři druhy:\n\nPatologickým stavem, který se infarktu poněkud podobá, je hemoragická infarzace. Vzniká uzávěrem odvodné žíly, takže krev do tkáně přitéká, ale nemůže odtékat a hromadí se v ní. Druhotně nastává ischemie a ischemická nekróza postižené oblasti.\n\nInfarkt myokardu vzniká při ischemii srdeční svaloviny. Jedná se o infarkt smíšený, mrtvý myokard má jílovitě žlutou barvu, okolo je tmavočervená zóna překrvené tkáně, která přechází do normální srdeční svaloviny. Nekrotizují pouze svalové buňky, vazivová tkáň zůstává beze změn. Nejčastěji vzniká v souvislosti s aterosklerózou a postupným uzavíráním věnčitých tepen, přičemž dlouhodobá ischemie srdečního svalu podporuje vznik anastomóz. Hypertrofie srdce při zúžení průsvitu aortální chlopně či při dlouhodobé hypertenzi může způsobit ischemii a infarkt na podkladě vyšších nároků srdce na kyslík a relativně nedostatečného krevního zásobění.\n\nInfarkt mozku je označován též jako ischemická cévní mozková příhoda. 80 % všech případů mozkové mrtvice je způsobeno právě infarktem. Při ischemii mozkové tkáně se rychle rozvíjí encefalomalacie, odumřelá tkáň je měkká a rozbředlá. Nejčastěji vzniká v důsledku trombózy nad aterosklerotickým plátem, ale příčinou může být též rychlý pokles krevního tlaku při náhlém srdečním selhání. K infarktům dochází v místech, kde se stýkají oblasti zásobované jednotlivými mozkovými tepnami a kde ischemie může přetrvávat, i když pacient přežije srdeční selhání a krevní oběh je obnoven.\n\nInfarkt plic vzniká při uzavření větve plicní tepny, nejčastěji při plicní embolii. Většinou se jedná o červený, hemoragický infarkt, ložisko má tmavočervenou barvu a je prostoupeno krví. Na řezu mívá tvar trojúhelníku, v jehož vrcholu leží uzavřená přívodná tepna. Leží-li na okraji orgánu, základna trojúhelníku je tvořena jejich okrajem, a poplicnice nad infarktem je zasažena fibrinózním zánětem. Uzavření bronchiálních tepen k ischemii ani k infarktům plic nevede.\n\nNa slezině vznikají žlutá ložiska různého rozsahu. Příčinou bývá těžká kongesce, neboli překrvení sleziny a ucpání tepen sraženinou či nádorovými buňkami. Klinicky se většinou nijak neprojevuje.\n\nInfarkty ledviny mají na řezu tvar trojúhelníku, v jehož vrcholu leží uzavřená přívodná tepna. Ložisko má bílou nebo nažloutlou barvu.\n\nJátra mají dvojí krevní zásobení. Při uzávěru větve jaterní tepny vznikají červené nebo bílé infarkty, při uzávěru větve vrátnicové žíly vznikají někdy namodralá nebo tmavočervená ložiska uvnitř jaterního parenchymu, tzv. Zahnův infarkt. Nejedná se o ložiska nekrózy, ale atrofie hepatocytů.\n\nAkutní břišní ischemie tenkého střeva je náhlá příhoda břišní, vznikající uzávěrem horní mezenterické tepny. Je-li uzávěr hned při odstupu tepny z aorty, dochází k infarktu značné části tenkého střeva a též vzestupného tračníku a značné části tračníku příčného. Má tmavočervenou barvu.\n\n\n"}
{"id": "194904", "url": "https://cs.wikipedia.org/wiki?curid=194904", "title": "Asijští tygři", "text": "Asijští tygři\n\nPojem asijští tygři (také asijští draci) označuje čtyři nově industrializované asijské země s rychlým hospodářským růstem: Hongkong, Jižní Korea, Singapur, Tchaj-wan. Všechny země prošly rapidní industrializací od začátku 60. let. Hongkong a Singapur jsou jedny ze čtyř největších finančních center světa. Jižní Korea a Tchaj-wan jsou světovými vůdci ve výrobě elektroniky a technologických inovacích, sídlí zde největší technologické společnosti. Jižní Korea je také nejvíce automatizovanou ekonomikou na světě. Dnes MMF země pravidelně uvádí na seznamech nejvíce prosperujících a stabilních ekonomik. Ekonomický úspěch asijských tygrů inspiroval řadu dalších jihovýchodních asijských zemí, např.: Indonésie, Malajsie, Filipíny, Thajsko a Vietnam. Označení ekonomický tygr se v současnosti používá jako obecný termín pro státy s nadprůměrně rostoucí ekonomikou. Podobně označované skupiny nebo ekonomiky jsou například: Baltští tygři, Keltský tygr, Golfský tygr.\n\nPro tyto ekonomiky je jedinečný trvalý rychlý růst a vysoká úroveň rovného rozdělování příjmů. Zpráva Světové banky naznačuje, mimo jiné, dvě rozvojové politiky jako zdroje pro jejich úspěch: akumulace faktorů a makroekonomické řízení. Rovněž těží z výhod zahraničního obchodu, které je odlišují od ostatních zemí, nejvýznamnější je ekonomická podporu od Spojených států. Toto se částečně projevuje v preferování amerických elektronických výrobků v domácnostech.\n\nPočátkem 60.let se globální ekonomika právě začala zotavovat po traumatech druhé světové války a korejské války v letech 1950–1953. Světový mír v kombinaci s velkým pokrokem v letecké dopravě a telekomunikacích znamenal, že se hranice po celém světě začaly otevírat obchodu. A \"tygři\" jsou skvěle umístěni, aby mohly z této nové éry těžit. Všechny čtyři země měly dlouho fungující přístavy, vzdělané obyvatelstvo a rozsáhlou infrastrukturu z dob kolonialismu.\n\nI přes to, že před 60. léty šlo o poměrně chudé národy, vlády \"tygrů\" využily této příležitosti. Všechny čtyři země byly inspirovány zřejmým úspěchem Japonska a společně sledovaly stejný cíl investováním do stejných kategorií: infrastruktura a vzdělávání. Rozvinuly obchodní ekonomiku, intenzivně investovaly do industrializace, budovaly velká průmyslová sídla a nabízely daňové pobídky zahraničním investorům. Zatímco vysoké investice byly zásadní pro jejich hospodářský růst, role lidského kapitálu byla také důležitá. Vzdělání je uvedeno jako hlavní aspekt asijského ekonomickém zázraku. Úroveň vzdělání ve čtyřech Asijských tygrech byla vyšší, než se předpokládalo vzhledem k výši jejich průměrného příjmu. V roce 1965 všechny čtyři národy dosáhly všeobecného základního vzdělání. Celkově tyto pokroky ve vzdělávání umožnily vysokou úroveň gramotnosti a kognitivních dovedností. Začali se zaměřovat na levnou, ale efektivní pracovní sílu a exportní ekonomiku, která byla hlavním důvodem k jejich růstu. Rozšířili sociální rovnost díky pozemkovým reformám, podpoře vlastnických práv a zlepšení životních podmínek zemědělců. Došlo také k výraznému snížení rozdílu mezi příjmy mužů a žen.\n\nBrzy byly výrobky a služby z těchto zemí velmi žádané, vyvážely vše od textilu a hraček až po plasty a elektroniku. Koncem 60. let úrovně fyzického a lidského kapitálu ve čtyřech ekonomikách daleko překročily jiné země na podobné úrovni rozvoje. To následně vedlo k rychlému růstu příjmů na hlavu.\n\nVytvoření stabilního makroekonomického prostředí bylo základem, na kterém byl postaven asijský zázrak. Každému ze čtyř států Asijských tygrů se podařilo, s různými stupni úspěchu, snížit: rozpočtové deficity, vnější zadlužení a stabilizovat směnné kurzy. Rozpočtové schodky každého státu byly udržovány v mezích jejich finančních limitů, aby nedošlo k destabilizaci makroekonomiky. Směnné kurzy byly změněny z režimů s pevnou úrokovou sazbou na fixní, nastavitelné režimy sazeb s příležitostnou prudkou devalvací a s pohyblivou sazbou. Tento aktivní směnový kurz umožnil ekonomikám čtyř \"tygrů\" vyhnout se zhodnocování měnového kurzu a udržovat stabilní reálný kurz.\n\nNěkteří ekonomové vyzdvihují v úspěchu \"tygrů\" důležitost státních zásahů do ekonomiky . Slovy Dani Rodrika \"je nemožné pochopit zázrak východoasijského růstu bez ocenění důležité role, kterou vládní politika hrála ve stimulaci soukromých investic\"\n\nEkonomiky \"tygrů\" zaznamenaly komplikace během Asijské finanční krize. Počátkem roku 1997 zaznamenaly akciové trhy v Hongkongu, Singapuru a Jižní Koreji ztráty nejméně 60% v dolarovém vyjádření. Čtyři Asijští tygři se z krize zotavily rychleji než jiné země kvůli různým ekonomickým výhodám, včetně vysoké míry úspor (s výjimkou Jižní Koreje) a otevřenosti obchodu.\n\nEkonomiky Asijských tygrů orientované na vývoz, které měly prospěch z americké spotřeby, byly těžce postiženy finanční krizí v letech 2007–2008. Ve čtvrtém čtvrtletí roku 2008 HDP všech čtyř zemí kleslo o průměrnou analyzovanou míru kolem 15%. Vývoz klesl na polovinu. Slabá domácí poptávka také dále zhoršila obnovu prosperity těchto ekonomik. Fiskální balíčky představovaly v roce 2009 více než 4% HDP každé země.\n\nEkonomika Hongkongu začala industrializovat a extrémně růst již v 50. letech 20. století, tím se z něj stal první z tzv. Asijských tygrů. Po válce jeho obyvatelstvo rychle vyskočilo, protože kvalifikovaní čínští migranti prchali z Číny kvůli občanské válce a ještě více uprchlíků přišlo, když komunistická strana v roce 1949 převzala kontrolu nad pevninskou Čínou. S rychle rostoucí populací zahájila Britská koloniální vláda reformy zaměřené na zlepšení infrastruktury a veřejných služeb. Kvalifikovaná a levná pracovní síla spojená moderními britskými obchodními metodami a technologií zajistila maximalizaci příležitostí pro zahraniční obchod, investice a nábor zaměstnanců. Během 60. let se ekonomika přeměnila na exportní a výroba se rozšířila a diverzifikovala tak, aby zahrnovala oděvy, elektroniku a plasty.\n\nPříznivé daňové pobídky přitahovaly do města mnoho středních a velkých korporací a v 70. a 80. letech se objevilo období výstavby mrakodrapů, veřejného bydlení a železnice, které byly financovány nově nalezeným bohatstvím země. To vedlo k tomu, že HDP mezi lety 1961 a 1997 vzrostlo 180krát, čímž se země stala jednou z nejbohatších na světě. Protože konkurenceschopnost v průmyslu postupně klesala kvůli rostoucím nákladům na práci, trh se přeměnil na ekonomiku založenou na službách. Hongkong již měl prosperující burzu cenných papírů (založenou v roce 1891), takže dávalo smysl, když se jeho trh diverzifikoval od exportního do finančních služeb. Počátkem 90. let se Hongkong stal globálním finančním a dopravním centrem.\n\nZemě se setkala s nejistou budoucností, když Spojené království podstoupilo kolonii Číně roku 1997. Ihned po převodu byl Hongkong vážně postižen několika krizemi. Převod vyvolal vlnu masové emigrace, protože obyvatelé se obávali narušení občanských práv, právního státu a kvality života. Více než půl milionu lidí opustilo území a emigrovalo. Kvůli Asijské finanční krizi Hongkong zažil intenzivní úpadek svého akciového trhu a měny. To vyžadovaly zásadní tržní intervence ze strany Státního měnového úřadu Hongkongu, který byl nucen k tomu aby udržoval rozsáhlé devizové rezervy. Následovala epidemie SARS v roce 2003, kdy došlo k nejzávažnějšímu hospodářskému poklesu tohoto území.\n\nHongkong má dnes jednu z nejliberálnějších ekonomik světa. Je to jedno z nejdůležitějších světových středisek bankovnictví, sídlí zde například HSBC, a jeho přístav patřím k největším a nejvytíženějším. Žádný veřejný dluh, přísné předpisy a jedno z nejatraktivnějších podnikatelských prostředí ve východní Asii ukazují, že země je dobře připravená na trvalý růst, a to i navzdory tomu, že je růst méně působivý v porovnání například s růstem Singapurem.\n\nPo Korejské válce v 50. letech se Jižní Korea nacházela na chvostu světových ekonomik. Země byla zdevastována proběhlou válkou a v roce 1960 činilo HDP na hlavu pouhých 158 amerických dolarů, méně než některé země Subsaharské Afriky. Poté, co se vojenským převratem v roce 1961 chopil moci generál Pak Čong-hui, se Jižní Korea velmi rychle ekonomicky vzchopila a během několika dekád se z ní stala jedna z největších ekonomických velmocí. Ekonomického úspěchu bylo dosaženo především silnou státní kontrolou. Nejednalo se ovšem o typ plánovaného hospodářství, který je typický pro komunistické státy. Stát sice zestátnil bankovní systém, ale ponechal volnou ruku soukromému sektoru. Podporoval investice a orientoval zemi silně na export. Štědrými investicemi z Japonska se podařilo vybudovat moderní infrastrukturu. Přímým důsledkem státní politiky byl růst vlivu tzv. čebolů. Jedná se o konglomeráty, které byly budovány původně malými rodinnými podniky, které byly loajální vůči režimu. Měli k dispozici velmi výhodné státní půjčky, což jim umožnilo rychlý hospodářský růst. Vznik čebolů měl ovšem za důsledek vytvoření oligopolu, kdy se pět největších korejských firem podílí na padesáti procentech HDP a udržují si v zemi velký ekonomický a politický vliv. Toto prostředí dnes zásadně ztěžuje podnikání malých firem.\n\nV 70. letech, když byla země již ekonomicky stabilní a zabezpečená, se stát rozhodl vsadit na investice do informačních technologií, které byly v té době velmi mladým odvětvím. Za tímto účelem byl založen ETRI (Electronics and Telecommunications Research Institute), který měl za úkol zkoumat a vyvíjet nové technologie a efektivní marketingové modely. I přes počáteční risk se toto rozhodnutí velmi vyplatilo, jelikož se později ukázalo, že informační technologie se stanou v budoucnu jedním z nejrychleji rostoucích odvětví. V tomto období se také na domácím trhu čím dál více začaly sílit dnes již ikonické korejské firmy jako Samsung, Hyundai, LG, Kia nebo Daewoo.\n\nPo 18 letech vlády generála Paka měla Jižní Korea sedmnáct krát vyšší příjem na hlavu než její komunistický soused, Severní Korea, a byla na cestě ke stabilnímu ekonomickému vývoji. HDP země vzrostlo během 18 let téměř 4krát. V 80. a 90. letech postupně docházelo k liberalizaci ekonomiky a demokratizaci společnosti. Roku 1997 zasáhla Jižní Koreu Asijská finanční krize. Jižní Korea byla nejvíce zasažená ekonomika z \"tygrů\" kvůli jejímu rozsáhlému zahraničnímu zadlužení, což vedlo k poklesu její měny o 35-50%. Krize měla za následek státní bankrot a země si musela půjčit velký objem peněz od MMF. Obětí krize byla automobilka Daewoo, která byla odkoupena americkou GM a indickou Tatou. Za vlády prezidenta Kima Te-džunga byla ekonomika zmodernizována a byl ještě více kladen důraz na informační technologie, zejména spotřební elektroniku. Toto rozhodnutí má nemalý podíl na tom, že se dnes z Koreji stal největší výrobce paměťových čipů a displejů pro mobily, počítače i televize. Primárně je výroba stále zaměřena na informační technologie, především na chytré telefony a drobnou spotřební elektroniku. Hospodářství se stále orientuje primárně na export. Jižní Korea je dnes šestým největším vývozním státem. Hospodářský růst se v letech 2000–2010 pohyboval okolo 4-5% s výjimkou v roce 2008, kdy byla země zasažena světovou ekonomickou krizí. Od roku 2011 se růst HDP pohybuje okolo 2-4% ročně. Inflace se v posledních letech drží pod dvě procenta.\n\nJižní Korea je ze všech Asijských tygrů ekonomicky nejsilnější stát. Dnes zaujímá 4 místo mezi asijskými ekonomikami a 11 mezi světovými. Pochází odsud největší elektronická firma světa Samsung nebo třeba automobilka Hyundai. Je členem OECD a G20.\n\nKdyž se Britové vrátili v roce 1945 do Malajska (kterého byl Singapur stále součástí), byl to válkou vyčerpaný kraj. Se záměrem obnovit vliv v nejisté Asii, se Britové rozhodli stavět na předválečném úspěšném ekonomickém vývoji Singapuru. Singapur, původně ceněn za strategicky umístěný přístav na hlubokých vodách s ideální obchodní pozicí spojující trasy z Evropy do Asie, byl snadno schopen využít jeho reputace jako obchodního uzlu. A díky britským investicím se postupně stal regionálním centrem letectví, telekomunikací a pošty, a získal zpět svou známost jako klíčový přístav mezi Evropou a Asií.\n\nZatímco Singapur zaznamenal značný pokrok v první dekádě po druhé světové válce, nový politický vývoj ohrožoval jeho vzestup. Když Malajsie získala nezávislost v roce 1959 a Singapur se od ní v roce 1965 osamostatnil, zahraniční investoři uprchli z ostrova nejistí, zda nově zvolená Strana lidové akce - PAP (vedená Li Kuang-jaoem) mohla udržet stejnou stabilitu jako britská vláda. Obyvatelstvo čelilo vysoké míře nezaměstnanosti a chudoby. HDP na obyvatele činilo 516 USD a polovina populace byla negramotná.\n\nByla zde ale viditelná snaha PAP obnovit stabilitu, která umožňovala prosperitu pod britskou vládou. Vzhledem k tomu, že si Singapur pod britským imperialismem nikdy nevyvinul kulturu politických práv, se nově zvolená PAP nesnažila legitimizovat svou vládu ochranou práv (jak tomu bývá u západních států), ale dohledem nad silným ekonomickým růstem. PAP koordinoval s Týmem technické asistence OSN, aby přijal agresivní strategii rozvoje párující snižování regulací s lákáním zahraničních korporací. Vláda zřídila radu pro hospodářský rozvoj, která vypracovala a implementovala národní ekonomickou strategii na podporu výrobního odvětví země. Spíše než se vyhýbat zahraničnímu kapitálu, Singapur ji uvítal s daňovými úlevy a dočasnými dovozními tarify. Plán byl jednoduchý, zahraniční firmy přinesou kapitál, technologie a dovednosti a Singapur se bude učit. Nakonec budou schopni replikovat obchodní praktiky přinesené do Singapuru zahraničními společnostmi. Jak píše ekonomický historik Huff \"Singapurský model nese poučení, že rozsáhlá role vlády může být spojena s volným obchodem.\"\n\nAsijská finanční krize zanechala Singapur relativně nepoškozený. Během Finanční krize v roce 2008 se maloobchodní tržby snížily o 6 %.\n\nDnes má Singapur nejvyšší HDP na hlavu ze všech čtyř Asijských tygrů a má druhý největší přístav na světě. Je jedním z předních světových středisek pro výměnu měn a pyšní se rozmanitou společností expatů, která se vyznačuje vysokými objemy zámořských investic získaných v průběhu let. Ekonomický růst Singapuru je zakořeněný ve světě podnikání. Největšími odvětví průmyslu jsou farmacie, lékařství a rafinerie.\n\nTchaj-wan se po konci okupace Japonskem v roce 1945 a rozštěpení Číny 1. října 1949 nacházel v hluboké krizi a na chvostu světových ekonomik. Zemi zužovala hyperinflace, chudoba, chybějící infrastruktura a nefunkční školství. Po porážce Čínské národní strany komunisty se stahuje Čankajškova armáda a je vyhlášena Čínská republika známa hlavně jako Tchaj-wan.\n\nNová stabilní měna společně s programem stabilizace cen zastavila hyperinflaci. Ruku v ruce s finanční podporou ze strany USA, má Tchaj-wan k dispozici dostatek prostředků ke stabilizaci ekonomické situace. Ke snížení cen a zpomalení hyperinflace napomohly také značné miliony taelů zlata a devízové rezervy, které na ostrov přinesla při útěku Čankajškova armáda. Společně se zlatem se na ostrov stáhl značný počet obchodních a intelektuálních elit. Díky programu ekonomické pomoci pro rozvoj venkova ze strany spojených států a vydáním pozemkových reforem se vytvořily pozitivní podmínky pro růst zemědělství. Produkce v zemědělství mezi lety 1952 až 1959 měla průměrný roční nárůst kolem 4%. Zatímco populační růst se pohyboval průměrně na 3,5%. Ještě v roce 1957 činilo HDP na obyvatele 170$, což ho stavělo na chvost vedle zemí jako Kongo. Postupně si podporou malého a středního podnikání utvořil nesmírně silnou exportní ekonomiku, která přispěla k rychlému růstu, kterému se přezdívá tchajwanský zázrak. V roce 1959 vydáním hospodářské a finanční reformy, která liberalizovala trh a otevřela ho světu. Cílem bylo posílit přísun zahraničních společností a investic. Mnoho společností převážně z Japonska, díky levné a dobře vzdělané pracovní síle, přesunulo svou výrobu právě na Tchaj-wan. Přesto vše si Tchaj-wan skrze podporu malých a středních podniků a skrze dotace s výhodnými půjčkami zachoval jádro svého průmyslu.\n\nOd roku 1980 se stává Tchaj-wan hospodářskou silou s významnou přítomností na mezinárodních trzích. Mnoho tchajwanských společností začalo ve velkém investovat do Asie, převážně tedy Číny. Skrze vyšší platy, etablování odborů a snížení vývozních kvót se výroba začíná přesouvat do Číny a jihovýchodní Asie. Při těchto společenských změnách padá režim Čínské národní strany a hledá se cesta demokratické legitimity. Koncem 90. let se ekonomický růst značně zpomalil, což zapříčinil vzestup Číny, která se nacházela ve stejné pozici, jako dříve Tchaj-wan (levná pracovní síla, absence odborů a stabilní prostředí). Právě růst Číny vede v mnohých sférách průmyslu Tchaj-wan k opouštění svých pozic.\n\nNyní je Tachaj-wan špičkou v inovacích v technologickém průmyslu. Má 28. největší index lidského rozvoje. Může se pochlubit vysokou životní úrovní, rozvinutou infrastrukturou, kvalitním vzdělávacím systémem a každoročně vysokým počtem startup společností zaměřených na technologie a IT průmysl.\n\nV roce 2017 činil součet nominálního HDP Asijských tygrů 2 782 893 milionů USD a dohromady tak činí 3,5% světové ekonomiky.\n\nJedním ze základních pilířů úspěchu asijských tygrů se ukázala investice do industrializace, vzdělávání, vědy a inovací. Vedle levné pracovní síly právě vysoká vzdělanost byla předpokladem pro rychlý růst průmyslu. Investice do vzdělání a vědy se ukázala jako velmi prospěšná a ještě před koncem 20. století se ukázali asijští tygři jako technologické centrum s vysokým objemem inovací. V tomto prostředí vzniklo mnoho velikánů, jako kupříkladu jihokorejský Samsung, který je největší elektrotechnickou společností světa a je světovým lídrem v odvětví robotiky.\n\nO úrovní školství svědčí úspěchy z mezinárodních olympiád, vysoká finanční gramotnost a výborná úroveň anglického jazyka. Středoškolští studenti hlavně z Tchaj-wanu získávají pravidelně zlaté medaile z oblastí fyziky, matematiky či chemie.Asijští tygři mají mnohé světově nejlépe hodnocené univerzity jako: National Taiwan University, Seoul National University, National University of Singapore,  University of Hong Kong či Faculty of Dentistry, která je nejlépe hodnocenou stomatologickou školou na světě. Státy asijských tygrů jsou nyní centrem výpočetní techniky, robotiky, biotechnologií a informačních technologií. To vše díky počáteční velké investici do školství, výzkumu, industrializace a kulturnímu prostředí, které oceňuje stabilitu, pracovitost a loajalitu vůči autoritám.\n\n"}
{"id": "194913", "url": "https://cs.wikipedia.org/wiki?curid=194913", "title": "Planica", "text": "Planica\n\nPlanica (česky někdy Planice) je horské údolí v severozápadním Slovinsku, vedoucí jižně od města Rateče až k Tamaru v Triglavském národním parku. Konci doliny Planica dominuje vrchol Jalovec - 2645 m.\n\nPlanica je známá hlavně díky skokům na lyžích. První můstek tu byl vybudován ještě před rokem 1930, nejslavnější je ale „mamutí můstek“ Letalnica pro skoky na lyžích, postavený v roce 1969 s konstrukčním bodem 185 metrů, jediný, na kterém byly v letech 1985 - 2010 překonávány světové rekordy. Současný rekord můstku vlastní Nor Robert Johansson, který na Letalnici v roce 2017 doletěl na bod 250 metrů.\n\nV Planici stál i starší můstek postavený v roce 1934 Stankem Bloudkem, s konstrukčním bodem 120 metrů, který se ale v roce 2001 zřítil a do roku 2007 nebyl obnoven.\n\nPlanica se nachází nedaleko dalšího střediska zimních sportů, Kranjské Gory.\n\n\n"}
{"id": "194917", "url": "https://cs.wikipedia.org/wiki?curid=194917", "title": "Rodopy", "text": "Rodopy\n\nRodopy jsou pohoří v jihovýchodní Evropě, jehož více než 83 % leží v Bulharsku, zbytek v Řecku. Jsou sedmým nejvyšším pohořím v Bulharsku, jejich nejvyšší horou je Goljam Perelik (2 191 m n. m.).\n\nRodopy jsou na severu a východě ohraničeny Hornothráckou nížinou s tokem Marice, na západě Jadenicí, Dreštencem a Mestou, na jihu se svažují do nížiny při Egejském moři. \nJsou velmi členité a komplikovaně uspořádané. Jejich základní členění je rozděluje na Západní a Východní Rodopy. Hranici mezi nimi tvoří řeky Kajalijka, Borovica a Vrbica a sedla Kitkata a Tri Kamaka.\n\nRodopy získaly svou velmi členitou stavbu s komplikovanými systémy hřbetů, soutěsek a kotlin během intenzívní tektonické činnosti, která probíhala ve třetihorách. Převládajícími horninami jsou ruly, vápence, na západě i žuly, lokálně prostupují vulkanické znělce a andezity, vyskytují se tu i pískovce. Oblast je známá především svými krasovými tvary. Na soutěsky je bohatá oblast Velijsko-Videnického hřebene - např. Trigradská soutěska (Trigradsko ždrelo) a Bujnovská soutěska. K významným skalním útvarům patří také Čudnite mostove (Podivuhodné mosty) v masívu Černatica a Orfeevi Skali (Orfeovy skály) v Bukove planině.\nRodopy náleží k úmoří Egejského moře, větší část odvodňuje Marica, menší část na jihozápadě náleží do povodí Mesty. Na jejich přítocích byla vybudována řada vodních nádrží. Místy se vyskytují i ledovcová jezera jako např. Smoljanská jezera v Bukove planině.\n\nRodopské podnebí i vegetace jsou z bulharských pohoří nejvíce pod středomořským vlivem. Zimy jsou tu poměrně krátké a nepříliš mrazivé, ačkoli sněhu bývá dost. Jižní svahy ve Východních Rodopech bývají už od počátku léta značně vyprahlé, vyskytují se tam vyloženě teplomilné druhy rostlin a zvířat (např. hroznýšek turecký, slepák nažloutlý, blavor žlutý, hojný je i sup hnědý). Západní Rodopy jsou vlhčí, bohatě zalesněné listnatými a ve vyšších polohách jehličnatými lesy.\n\nRodopy představují v Bulharsku poměrně svébytnou etnografickou oblast - značný podíl na složení obyvatelstva tu mají Turci a Pomaci (potomci Bulharů, kteří během osmanské nadvlády přijali islám). Významná část zdejších muslimů se řadí k alavitům (kizilbašům) - vyznávají šíitskou víru, vedle šíitských imámů uctívají místní světce u jejichž hrobek pořádají slavnosti. K rodopskému folkloru patří rovněž lidová hudba - obrovskou tradici tu mají lidoví halekači a pištci. Rázovitá vesnice Široka Laka na úpatí Černatice proslula díky hudební škole lidových nástrojů (především houslí). Nedaleká Gelo je údajným rodištěm bájného pěvce Orfea. Vesnice Mugla pod Perelickým hřebenem je zase známá každoročními dudáckými festivaly. Významnými sídly Rodop jsou město Smoljan, lyžařské středisko Pamporovo, turistická východiště Orechovo, Široka Laka, Trigrad a další. Z historického pohledu bylo důležitým momentem osidlování Rodop založení Bačkovského monastýru.\n"}
{"id": "194920", "url": "https://cs.wikipedia.org/wiki?curid=194920", "title": "Jerez de la Frontera", "text": "Jerez de la Frontera\n\nJerez de la Frontera je město v Andalusii v jihozápadním Španělsku. V roce 2008 v něm žilo 205 000 obyvatel a bylo největším městem v provincii Cádiz – počtem obyvatel a ekonomickým významem tak překročilo nedaleký Cádiz.\n\nMěsto je známé díky vinařství, chovu koní a flamenku. Poloha mezi mořem a horami přitahuje množství turistů.\n\nHistorické centrum Jerezu bylo vyhlášeno kulturní památkou, jako kulturní události s dlouhou tradicí jsou oslavovány i velikonoční slavnosti a tradiční Koňský trh (: \"Feria del Caballo\").\n\nVe městě se nachází i automobilový okruh Circuito Permanente de Jerez, dřívější dějiště závodů formule 1, nyní pravidelné dějiště jednoho z dílů Mistrovství světa silničních motocyklů.\n\nJerez je sídlem Královské andaluské školy jezdeckého umění, obdobou slavné jezdecké školy ve Vídni. V okolí je velké množství stájí s kvalitními chovy.\n\nV roce 2004 hostil Jerez čtvrté Světové jezdecké hry.\n\n\n"}
{"id": "194924", "url": "https://cs.wikipedia.org/wiki?curid=194924", "title": "The Best of Type O Negative", "text": "The Best of Type O Negative\n\nThe Best of Type O Negative je hudební album, které bylo vydáno 12. září 2006 vydavatelstvím Roadrunner Records a obsahuje dvanáct písní skupiny Type O Negative vydaných u této společnosti. Firma Roadrunner Records toto album vydala bez souhlasu členů skupiny.\n\n"}
{"id": "194928", "url": "https://cs.wikipedia.org/wiki?curid=194928", "title": "Klíč k určování rusalek", "text": "Klíč k určování rusalek\n\nKlíč k určování rusalek neboli Úvod do naiadologie (estonsky Eesti näkiliste välimääraja) je parodická kniha estonského spisovatele Enn Vetemaa z roku 1983.\nKniha formou populárně naučné vědecké publikace (určovacího klíče) popisuje a třídí rusalky stejným způsobem jako biologické druhy, přičemž vychází z lidových pověstí i známých uměleckých děl. Autorův přístup je ve své vědeckosti a malebném humoru podobný dílům českých cimrmanologů. \n\nZákladní rozdělení rusalek do čeledí je provedeno podle vábicích póz:\nPak následuje dělení na rody a druhy, doplněné návody pro pozorovatele a příklady z literatury.\nV češtině kniha vyšla v roce 1987 v překladu Vladimíra Macury s ilustracemi Jiřího Slívy. Kniha je dokreslena všemi atributy vědecké publikace, včetně bibliografie a resumé v několika jazycích (česky, rusky, francouzsky a v ostravském dialektu).\n"}
{"id": "194931", "url": "https://cs.wikipedia.org/wiki?curid=194931", "title": "Bloch MB.152", "text": "Bloch MB.152\n\nBloch MB.152 byl francouzský stíhací letoun užívaný ve druhé světové válce. Na první pohled vypadal moderně, ovšem svými výkony silně zaostával. Ze všech francouzských letadel měl nejhorší poměr vítězství k vlastním ztrátám.\n\nLetoun vznikl na podkladě zadání ministerstva letectví z července roku 1934. V továrně Avions Marcel Bloch byl vypracován projekt, na podkladě kterého vzlétl první prototyp roku 1937. Po neuspokojivých výkonech byl stroj vrácen k rozsáhlým úpravám. Vzhledem k tomu, že v Evropě vzrůstalo politické napětí a kvůli skutečnosti, že byly potíže se zaváděním nových typů francouzských stíhaček Morane Saulnier MS.406 a Dewoitine D.520, bylo ministerstvo letectví nuceno objednat i stíhačky MB-150. Prototyp byl výrobně velice náročný, proto došlo u firmy SNCASO (kam po znárodnění přešla firma Bloch) k přepracování konstrukce. Stroj označený MB-151, dostal motor Gnome-Rhône 14N-11 o výkonu 870 k (640 kW), který poháněl třílistou vrtuli Ratier. Stroj byl vyzbrojen pouze čtyřmi kulomety MAC vzor 1934. Tento stroj poprvé vzlétl v srpnu 1938 a i v jeho případě se přišlo na mnoho nedostatků. V říjnu 1938 dokončen prototyp nové série - MB.152, který již plně odpovídal objednávce z dubna 1938. Poháněl jej motor Gnome-Rhône 14N-21 o výkonu 1030 k (757,6 kW), ale i zde došlo k přehřívání, přičemž stroj nedosahoval požadované rychlosti 520 km/h. Přes nedostatky byly tyto letouny přijaty do sériové výroby, postupně byly instalovány výkonnější motory (verzí 14R-25 nebo -49) o výkonu 1100 k (809 kW). Připravovaly se ještě další verze, mj. MB-153 (byl dokončen prototyp MB-153-01, šlo o drak s výrobním číslem 434, který poháněl motor Pratt & Whitney R-1830 SC3G Twin Wasp a s vrtulí firmy Hamilton Standard) a MB-154 (prototyp MB-154-01, šlo o drak výr. čísla 435, měl jej pohánět motor Wright R-1820, ale již nebyl dokončen). Výroba MB.152 byla zastavena na základě rozhodnutí z jara 1940, bylo dokončeno 482 kusů (celkem bylo vyrobeno 623 letounů všech strojů řady 150).\n\nNa výrobu MB.152 měla plynule navázat výroba typu Bloch MB-155, jehož prototyp prvně vzlétl 3. prosince 1939 v Déols (výrobní závod sdružení SNCASO v Châteauroux-Déols), ale jejich výroba se opožďovala. Nový stroj poháněl, stejně jako poslední MB.152, motor Gnome-Rhône 14N-49 opatřený třílistou automaticky stavitelnou vrtulí Chauvière 371 o průměru 3,05 m. Stroj byl důkladně aerodynamicky zjemněn, mj. dostal nový kryt motoru bez výstupků nad vahadly ventilů, či dostal samonosný stabilizátor, navíc byla i zvětšena zásoba paliva na 480 litrů (chystala se i úprava křídla, kde měla být zvýšena zásoba munice pro kanóny i kulomety, ale k tomu již nedošlo). První sériový MB-155 (výrobního čísla 701) byl zalétán 3. dubna 1940, ale do poloviny června 1940 byly dokončeny jen další dva stroje. Po podepsání příměří se německé jednotky stáhly za demarkanční linii, přičemž závod v Châteauroux-Déols zůstal v neokupované Francii. Bylo dovoleno dokončit MB-155 do letounu výrobního čísla 729, takže vedle prototypu (MB-155-01) vzniklo jen 29 sériových letounů.\n\nBěhem tzv. podivné války (3. září 1939 - 10. května 1940) sestřelili piloti Blochů jen jeden nepřátelský letoun, kterým byl Junkers Ju 88. Na začátku německého útoku na Francii (10. května 1940) mělo francouzské letectvo k dispozici 140 MB-151 a 363 MB.152. I přes slabší výkony dokázali piloti Blochů při bitvě o Francii sestřelit jistě 146 nepřátelských letounů a dalších 34 pravděpodobně, přičemž vlastní ztráty činily 270 strojů. Mnoho Blochů zůstalo během bojů s Němci neprovozuschopných, protože jim chyběl velice důležitý díl - vrtule. S letouny Bloch MB-151 a 152 létali i českoslovenští piloti, kteří bojovali ve Francii proti Němcům.\n\nData platí pro stroje s motorem Gnome-Rhône 14N-25 a na zemi stavitelnou vrtulí Gnome-Rhône 2590M; v závorce data ke strojům poháněným motorem Gnome-Rhône 14N-49 a automatickou za letu stavitelnou vrtulí Chauvière 371.\n\n\n\n\n"}
{"id": "194936", "url": "https://cs.wikipedia.org/wiki?curid=194936", "title": "Petr Fiala", "text": "Petr Fiala\n\nJméno a příjmení Petr Fiala nosí:\n\n"}
{"id": "194937", "url": "https://cs.wikipedia.org/wiki?curid=194937", "title": "Alice Masaryková", "text": "Alice Masaryková\n\nAlice Garrigue Masaryková (3. května 1879, Vídeň, Rakousko-Uhersko – 29. listopadu 1966, Chicago, USA) byla veřejná činitelka, zakladatelka a první předsedkyně Československého červeného kříže, bojovala za zlepšení sociální situace a vzdělávaní žen. Byla dcerou Charlotte Garrigue a Tomáše Garrigua Masaryka.\n\nStudovala na Střední soukromé škole dívčího spolku Minerva a v červenci 1898 maturovala na chlapeckém Akademickém gymnáziu. Poté jeden rok hospitovala na lékařské fakultě Univerzity Karlovy. Bylo to ještě v době, kdy medicína nebyla ženám přístupná. Přešla na filozofickou fakultu a vystudovala filosofii, sociologii a historii na Karlově univerzitě v Praze, kde v roce 1903 promovala jako čtvrtá doktorka vůbec. Studia si prohloubila na univerzitách v Berlíně, Lipsku a Chicagu. Kvůli zahraničním politickým aktivitám jejího otce profesora Masaryka v průběhu první světové války byla v letech 1915–16 vyšetřována a vězněna. Propuštěna byla na nátlak amerického velvyslance ve Vídni.\n\nPo vzniku Československa se aktivně zúčastnila veřejného a politického života. V letech 1918–1919 byla poslankyní Revolučního národního shromáždění Republiky československé, kde ač Češka byla členkou slovenské parlamentní reprezentace (slovenští poslanci Revolučního národního shromáždění ještě nebyli organizováni podle stranických klubů). Na mandát v parlamentu rezignovala v září 1919.\n\nV roce 1919 založila Československý červený kříž a 20 let byla jeho předsedkyní. Za jejího působení vyvíjela tato organizace rozsáhlou zdravotnickou, charitativní a sociální činnost. Velmi se angažovala v ošetřovatelském školství, založila i Českou ošetřovatelskou školu. Alice Masaryková jednak aktivně podporovala vzdělávání ošetřovatelek a financování školy, jednak svým postavením a angažovaností pomáhala zvyšovat prestiž školy i ošetřovatelské profese. Její zásluhou přijely do Prahy roku 1920 tři americké sestry, které pomáhaly vybudovat na vysoké úrovni ošetřovatelskou školu v Praze. První česká ošetřovatelská škola byla po mnoho let zdrojem dobře vzdělaných diplomovaných sester nejprve pro Všeobecnou nemocnici v Praze, později pro další zdravotnické služby v nemocniční i v komunitní péči na celém území republiky.\n\nV roce 1919 založila první Vyšší sociální školu v ČSR, v níž se připravovali v jednoročním studiu sociální pracovnice a pracovníci pro práci v terénu. Postupně ji také absolvovala řada diplomovaných sester, které začaly samostatně pracovat v lidovýchově a později kolem r. 1929 v Ošetřovatelské a zdravotní službě v rodinách. Stály dobře připraveny pro ošetřování i sociální a výchovnou práci v čele poraden, návštěvní služby a dalších terénních služeb, které zřizoval především Československý červený kříž.\n\nV roce 1921 se postarala o vznik českých odnoží britského hnutí křesťanské mládeže YMCA a YWCA.\n\nPo smrti své matky se Alice Masaryková věnovala vedení „prezidentské“ domácnosti svého otce, spolupracovala s Josipem Plečnikem na úpravách Hradu a jeho zahrad. S pražskou ošetřovatelskou školou byla spjata po celý život. Pravidelně se účastnila sjezdů absolventek, předávání diplomů a dalších významných událostí až do r. 1948, kdy byla nucena odejít do ústraní.\n\nPo komunistickém převratu v Československu a nevyjasněné smrti jejího bratra Jana Masaryka odešla koncem roku 1948 do emigrace a od roku 1950 žila v USA. Majetek v Československu jí byl po emigraci zabaven, včetně domu v Lánech, který nechala postavit pro Československý červený kříž. Se svými neteřemi Annou a Herbertou Masarykovými, které žily v Československu, byla stejně jako sestra Olga pouze v písemném kontaktu. \n\nAlice Garrigue Masaryková zemřela 29. listopadu 1966 v Chicagu ve svých 87 letech. Její urna byla v roce 1994 z iniciativy Českého červeného kříže převezena do vlasti a uložena do rodinného hrobu v Lánech.\n\n\n"}
{"id": "194941", "url": "https://cs.wikipedia.org/wiki?curid=194941", "title": "Holešovický přístav", "text": "Holešovický přístav\n\nHolešovický přístav byl vybudován v Holešovicích v Praze firmou Lanna. Přístav byl budován ve dvou etapách: původně jako přístav ochranný a zimní (1892–1895) a teprve později byl upravován na přístav obchodní (1896–1910).\n\nCelý přístav byl vyhlouben uměle, vytěženo bylo 513 900 m³ zeminy. Přístavní bazén má délku 750 m a je široký 100 m. Hloubka činí 4,8 m.\n\nV roce 1906 bylo při přístavu vybudováno seřaďovací nádraží. Ze severní i jižní strany bylo napojeno vlečkou na nádraží Bubny. Z roku 1906 pochází také největší počet budov – ty jsou většinou vysoké do jednoho patra a mají bohatě členité fasády (červené režné zdivo a krémová omítka). Další objekty pocházejí z roku 1927 a 1936. Kolem roku 1926 při překládání koryta Vltavy v oblasti Manin byla zúžena přístavní kosa.\n\nV 90. letech 20. století přístav přestal sloužit lodní dopravě a roku 2005 byly vytrhány i koleje seřaďovacího a nákladového nádraží. V současné době probíhá konverze pro obytné a administrativní využití. V roce 2003 byl při vjezdu do přístavu u Libeňského mostu postavena dvojice výškových budov pod názvem Lighthouse Vltava Waterfront Towers. Plánuje se postupné zastavění celého areálu přístavu obchody a byty (projekt Prague Marina).\n\nPoblíž areálu přístavu projíždí midibusová linka 156, zavedená 1. září 2011, která zde zajišťuje v pracovní dny dopravní obslužnost. Projíždí též kolem bytové zástavby Prague Marina (zastávka \"V Přístavu\").\n\nPodle zprávy z února 2016 městská část Praha 7 uvažuje o lávce, která by propojovala Holešovice s přístavní kosou, na níž probíhá bytová výstavba. Lávka by sloužila pro zkrácení cesty i jako alternativní spojení při nenadálých situacích.\n\n\n\n"}
{"id": "194943", "url": "https://cs.wikipedia.org/wiki?curid=194943", "title": "Hasselblad", "text": "Hasselblad\n\nHasselblad je švédský výrobce kvalitních profesionálních středoformátových fotoaparátů.\n\nFirma Hasselblad sídlí v Göteborgu. Počátky vzniku společnosti sahají do roku 1841, kdy se zabývala hlavně obchodem. V devadesátých letech 19. století začala s distribucí fotografického zařízení firmy Eastman.\n\nBěhem 2. světové války firma vyráběla svůj první typ fotoaparátu pro vojenské letectvo. Po 2. světové válce firma začala vyrábět přístroje i pro civilní účely. Fotoaparáty této značky používá mnoho profesionálních fotografů a také například NASA. Hasselblad každoročně vydává kalendář Hasselblad Masters. Hasselblad je v současnosti prakticky jediným dodavatelem High-End skenerů s vlastní technologií Hasselblad Flextight (Flextight X1 a Flextight X5).\n\nFotoaparáty Hasselblad si vybrala NASA pro program Apollo. Byly použity i dne 21. července 1969, kdy se američtí astronauté fotografovali na Měsíci. Neil Armstrong vyfotografoval Edwina Aldrina speciálně upraveným fotoaparátem Hasselblad 500EL, vybaveným 60 mm objektivem Zeiss, na 70 mm film.\n\n\n"}
{"id": "194944", "url": "https://cs.wikipedia.org/wiki?curid=194944", "title": "Honda Civic", "text": "Honda Civic\n\nHonda Civic je automobil nižší střední třídy produkovaný japonskou automobilkou Honda. První generace byla představena v roce 1972 a v současné době se vyrábí již desátá generace tohoto vozu. Kromě základní verze se vyrábí i sportovní verze Civic Type-R a verze šetrná k životnímu prostředí Civic Hybrid, která kombinuje spalovací motor a elektromotor. Patří mezi nejúspěšnější modely automobilky. V prvních 7 generacích bylo vyrobeno více než 15 milionů kusů.\n\nCivic byl uveden na trh v roce 1972 jako dvoudveřové kupé, které bylo brzy následováno 3dveřovým hatchbackem. Tento automobil hrál důležitou úlohu v televizním seriálu Nemocnice na kraji města, kdy pro jednu z hlavních postav doktora Blažeje představuje vysněné luxusní auto.\n\nEtapy vývoje Hondy Civic:\n\nHonda Civic první generace byla představena světu v červenci roku 1972. V té době byla firma známa spíše díky svým motocyklům než automobilům, které i když byly vyspělé, měly ve své době v Evropě a Spojených státech neakceptovatelně malé motory s kubaturou od 360 do 800 cm³ a otáčkami motocyklového supersportu.\n\nCivic znamenal v tomto směru pro Hondu přelom a byl prvním skutečně plnohodnotným vozem schopným plně konkurovat i na cizích trzích. Přes své skromné vnější rozměry poskytoval překvapivě mnoho prostoru a pohodlí. Od počátku výroby byl vybaven motorem o obsahu 1,2l s výkonem 50k, se kterým dokázal vyvinout rychlost v té době a ve své třídě slušných 146 km/h.\n\nV roce 1973 se začal Civic dodávat i na evropský a americký trh, kde vzhledem k tomu, že ropná krize byla v plném rozkvětu a spotřeba 760kg těžkého vozu byla pod šest litrů na sto kilometrů, zaznamenal velký úspěch. Byl to právě Civic, který způsobil, že lidé začali brát Hondu vážně a ta se zařadila do top ten největších světových výrobců automobilů.\n\nV tomtéž roce se lehce zvětšil obsah i výkon základního motoru Civicu. Ten se začal dodávat také v luxusnější variantě s motorem 1,5l CVCC (Compound Vortex-Controlled Combustion), který se vyznačoval nízkou spotřebou i emisemi a byl schopen až do roku 1983 plnit americké emisní limity bez použití katalyzátoru. Kouzlo tohoto motoru spočívalo v tom, že každý válec měl ještě malou komoru mimo hlavní spalovací prostor, kde svíčka zapálila bohatou směs, která pak teprve zažehla chudou směs ve válci.\n\nStandardní výbava zahrnovala kotoučové brzdy na předních kolech, vinylové sedačky a palubní desku v imitaci dřeva. Jako příplatkovou výbavu bylo možno objednat dřevěný volant, stropní konzoli s kompasem a osvětlením, rádio s přehrávačem kazet, hodiny, zástěrky na zadní kola, zadní stěrač, cyklovač stěračů nebo i třeba jen koženou hlavici řadicí páky.\n\nPostupem času byl Civic nabízen ve všech běžných variantách od dvoudveřového sedanu, přes tří a pětidveřový hatchback, až po pětidveřové kombi.\n\nObjevila se v roce 1979. Měla větší rozměry než předchůdkyně. Byla vybavena pětistupňovou převodovkou.\n\nVyráběla se od roku 1983. Byla již podobná moderním generacím. Získala ocenění turínských karosářů za design v roce 1984. Kromě 3- a 5-dveřového hatchbacku a sedanu existovalo sportovní kupé CRX a velkoprostorové kombi Shuttle, které je označováno za předchůdce dnešních MPV. To se vyrábělo i ve verzi Real Time 4x4.\n\nNáslednice z roku 1987 se dočkala jemnějších tvarů. \n\nVyráběla se ve verzi 3D - hatchback, 4D - sedan, MPV - Shuttle a sporvovní kupé CRX.\n\nShuttle a Sedan se i u této generace vyráběli s pohonem 4x4. \n\nCelá modelová řada měla nezávislé zavěšení kol.\n\nTřídveřový model a kupé CRX se objevilo s motorem B16A s DOHC rozvodem a se systémem proměnného časování ventilů VTEC.\n\nJe z roku 1991. Byla první která se oficiálně prodávala v Československu. Tvary vozu byly výrazně zaobleny. Vyráběl se jako hatchback, sedan a kupé. Model CRX pokračoval ve výrobě s karoserií targa a byl označován CRX Del Sol.\n\nJedná se o nejoblíbenější generaci vozu mezi mladými lidmi a tak je k dostání spousta dílů z druhovýroby či kopií JDM dílů či tuningových dílů.\nCivic byl dodáván s velkou škálou benzínových motorů v závislosti na trzích určení. Japonské verze měly například elektricky sklopná či vyhřívaná zrcátka, parking pole nebo digitální klimatizaci.\n\nVýroba probíhala v letech 1995 až 2001. Čtyřdveřový sedan a 3D verze se vyráběla v Japonsku. 5D verze se stejně jako kombi vyráběl ve Velké Británii. Ve své kategorii nabízel jeden z nejprostornějších interiérů.\n\nVyráběla se od roku 2000. Kromě 3- a 5-dveřového hatchbacku se vyráběl sedan a kupé. Ze stejné platformy vycházela Honda Stream a Honda CR-V. V roce 2004 prošel vůz faceliftem.\n\nOsmá generace Hondy Civic se prodává od roku 2005. Pro Evropu je určený tří- a pětidveřový hatchback a sedan. Jedná se o vůz nižší střední třídy, který má poháněnou přední nápravu. Kromě běžných verzí je nabízen i třídveřový model Type R, automobil tzv. kategorie hot-hatch. Od sedanu je odvozený Civic Hybrid.\n\nKubistický tvar Hondy Civic zvýrazňují pásy světlometů vzadu i vpředu, v jejichž středu se ční znak automobilky. Pod pásem se nacházejí originální mlhovky trojúhelníkového tvaru (v zadní části jsou umístěny na tom samém místě výfuky stejného tvaru jako mlhovky). Tento vůz někomu může připadat, jako kdyby měl dvě přední (popř. zadní) části právě v důsledku výrazné podobnosti obou těchto částí. Honda vyrábí jak karoserii s pěti dveřmi tak i třídveřovou verzi označovanou jako Type S. Interiér rovněž navozuje atmosféru vzdálené budoucnosti. Japonská automobilka nabízí zároveň jak karoserii s označením 5D (krátká verze) tak i prodloužený Sedan, jehož tvary nevzbuzují takovou vlnu zájmu, jako je tomu u kontroverzní verze 5D.\n\nAutomobilka nabízí širokou škálu motorů: 1.4: 61kW (83PS), 1.8: 103 kW (140PS) a 2.2 i-CTDi: 103kW (140PS). Vrcholným představitelem je tzv. Type R, který je vybaven výkonem 148 kW (201 PS). K dispozici jsou jak benzínové tak i naftové agregáty. Japonští vývojáři také pomysleli na životní prostředí a u verze Sedan vyrobili tzv. hybridní automobil, jehož motor je kombinací 1.4ky 70 kW (95 PS) a elektromotoru 15 kW (20 PS). Honda taktéž nabízí několik verzí, které se liší svou výbavou: Comfort, Sport a Executive.\n\nPětidveřový hatchback je základní karosářskou verzí Civicu. Proti předchozí generaci je kratší a užší. Má výrazný futuristický design exteriéru i interiéru. V přední části tvoří světlomety a maska chladiče jednolitou lesklou plochu krytou průhledným sklem, mlhová světla mají tvar trojúhelníku. Boční profil má kompaktní tvary, díky krátkým zadním dveřím a mohutným zadním sloupkem vyvolává dojem třídveřového auta. Zadní světla opakují motiv z přední části vozu, zadní okno je vypouklé a rozdělené integrovaným spoilerem na dvě části, dvě trojúhelníkové koncovky výfuku jsou umístěny stejným způsobem jako přední mlhová světla. Pro pětidveřový hatchback jsou určeny benzínové motory 1.4, který má svůj původ v menším modelu Jazz, a zcela nový 1.8. Naftové motory zastupuje 2.2 i-CTDi představený dříve v sedmé generaci Accordu. Všechny motorizace jsou standardně spojeny s šestistupňovou manuální převodovkou, pro 1.8 i-VTEC je nabízen i šestistupňový automat.\n\nPozn.: * = s automatickou převodovkou\n\nTřídveřový hatchback má obchodní označení Type S. Představen byl v roce 2006. Od pětidveřové verze se příliš neliší, zpracování detailů je více sportovní, zadní část karosérie je více zkosená. Nabídka motorů je shodná, jen chybí základní motor 1.4 i-DSI.\n\nPozn.: * = s automatickou převodovkou\n\nVysokovýkonná verze Type R vychází ze třídveřového hatchbacku. Pohání ji evoluce motoru z předchozí generace Type R. Světlá výška je snížena o 15 mm, proti Type S jsou rozšířené blatníky, litá kola mají standardně průměr 18 palců. Pod předním a zadním nárazníkem se nacházejí spoilery. Maska chladiče není tvořena průhledným plastem ale černou mřížkou s logem Hondy v červené barvě. Karosérie má příčné výztuhy podlahy pro zvýšení tuhosti a zesílené uchycení náprav. Převod řízení je strmější.\n\nAtmosférický motor o objemu dva litry má rozvod DOHC s technologii variabilního časování ventilů i-VTEC. Kompresní poměr je 11,0:1, vrtání i zdvih shodně 86 mm. Díky nové konstrukci sacího potrubí a sacích kanálů vzrostl výkon proti předchozí generaci ze 147 kW při 7400 ot./min na 148 kW při 7800 ot./min.\n\nHonda Civic Sedan se vyrábí od roku 2006.\n\nPozn.: * = s automatickou převodovkou\n\n"}
{"id": "194945", "url": "https://cs.wikipedia.org/wiki?curid=194945", "title": "Tipsport liga (Slovensko)", "text": "Tipsport liga (Slovensko)\n\nTipsport liga je nejvyšší klubová soutěž na Slovensku v ledním hokeji, kterou organizuje Slovenský svaz ledního hokeje. V roce 2012 byla renomovaným magazínem The Hockey News umístěna v žebříčku nejlepších lig světa umístěna na šesté místo za NHL, KHL, Elitserien, SM ligu a českou extraligu. V evropském hodnocení skončila pátá (vynecháním NHL).\n\nSlovenská hokejová extraliga je dlouhodobá soutěž hokejových klubů. Dělí se na základní část, která obvykle začíná v září a play off, které obvykle začíná v březnu. V současnosti ji hraje 10 hokejových klubů. Vítěz druhé nejvyšší hokejové ligy – 1. hokejové ligy SR hraje baráž o postup do extraligy s posledním týmem základní části.\n\nV základní části se hraje systémem každý s každým, každá dvojice se střetne celkem 6×. Zápasy se bodují následovně: výhra v základní hrací době – 3 body, výhra po prodloužení – 2 body, prohra – 0 bodů. Zápasy od sezony 2006/07 nemůžou skončit remízou a tak po nerozhodném výsledku po třech třetinách následuje 5-minutové prodloužení. Pokud je některý z hráčů vyloučený a délka vyloučení po konci základní hrací doby neuplynula, toto vyloučení pokračuje i v prodloužení (toto pravidlo platí pouze v průběhu základní části). Prodloužení se končí uplynutím 5 minut hracího času, nebo střelením gólu. Jestliže se v době prodloužení nerozhodne, následují po částečné úpravě ledové plochy samostatné nájezdy. Pěti hráči z každého mužstva mají střídavě k dispozici po jednom samostatném nájezdu. Vítězným týmem zápasu se stává ten, který v samostatných nájezdech dal více gólů. Je-li i tento stav nerozhodný, pokračuje se v nájezdech po dvojicích, dokud se nerozhodne o vítězném mužstvu. Konečným výsledkem je po prodloužení a samostatných nájezdech výsledek po třech třetinách, plus jeden gól ve prospěch vítězného mužstva.\n\nDo play off postupuje 8 nejlepších klubů, které jsou rozdělené do dvojic podle umístění v tabulce (nejlepší s nejslabším). Do dalšího kola postupuje mužstvo, které vyhraje se svým soupeřem 4 zápasy.\n\n\n"}
{"id": "194950", "url": "https://cs.wikipedia.org/wiki?curid=194950", "title": "Antonín Hájek (skokan)", "text": "Antonín Hájek (skokan)\n\nAntonín Hájek (* 12. února 1987, Frýdlant) je bývalý český skokan na lyžích.\n\nSkákat na lyžích začal ve věku pěti let v Harrachově. Jeho prvním trenérem byl Dalibor Motejlek. V juniorském věku dosáhl několika úspěchů na světovém šampionátu své věkové kategorie, ale na medaili nedosáhl. Ve finském Rovaniemi dosáhl v roce 2005 nejlepšího výsledku, když byl na středním můstku čtvrtý, 1,5 bodu od medaile. Ve stejné době stál na stupních vítězů v závodu Kontinentálního poháru v Bischofshofenu.\n\nV létě 2006 dosáhl dílčích dobrých výsledků v závodech na umělé hmotě. Vyhrál závod Kontinentálního poháru v Oberstdorfu, v Hakubě obsadil ve dvou závodech Grand Prix třetí místa a celkově byl v Grand Prix dvanáctý.\n\nNa závěr sezóny 2006/07 v březnu 2007 se dostal do dobré formy a poprvé se probojoval do první desítky v závodu Světového poháru v Lahti. Startoval poté i na závodech v letech na lyžích na můstku Letalnica v Planici. Letem dlouhým 204,5 metru se dostal na třetí místo v historických českých tabulkách.\n\nV sezóně 2009/10 se vracel do sportovního života po závažné automobilové havárii, která se mu stala v roce 2008, a ihned se dostal do životní formy. V Sapporu skončil na 4. místě, což je stále jeho nejvyšší umístění v kariéře. O dva měsíce později předvedl Hájek v Planici svůj nejdelší let, kterým navíc stanovil nový český rekord, na tehdy největším můstku světa letěl na hranici 236 metrů a za tehdejším světovým rekordem zaostal jen o tři metry.\n\nStartoval na Zimních olympijských hrách 2010, kde se v závodě na středním můstku umístil na 21. místě, na velkém můstku byl sedmý a v závodě družstev pomohl českému týmu rovněž k sedmé příčce. Na ZOH 2014 skončil na velkém můstku na 28. příčce a s českým družstvem obsadil sedmé místo.\n\nV létě 2015 byl kvůli problémům se životosprávou vyloučen z reprezentace, na což reagoval jeho zaměstnavatel, klub Dukla Liberec, ukončením pracovního poměru. V září téhož roku oznámil Hájek konec skokanské kariéry.\n\n\n"}
{"id": "194958", "url": "https://cs.wikipedia.org/wiki?curid=194958", "title": "Kniha Jozue", "text": "Kniha Jozue\n\nKniha Jozue ( , \"Jehošu'a\"), je šestá kniha v biblickém kánonu Starého zákona. Je v ní popsáno dobývání „Zaslíbené země“ a následné rozdělování země na podíly, tedy doba okolo 14.–12. stol. př. n. l. Autorství knihy je tradicí přisuzováno izraelskému vojevůdci Jozuemu, nástupci Mojžíše.\n\nKniha je zařazena za Tóru (Pentateuch), v hebrejském kánonu mezi Přední proroky, v křesťanských kánonech mezi knihy dějepisné knihy.\n\nKnihu Jozue lze rozdělit na čtyři části:\n\nPopisuje vyslání dvou zvědů do Jericha. Dále je v knize popisováno zázračné přejití řeky Jordán. Bůh způsobil, aby se vody zastavily jako hráz proti proudu a dolní vody odtekly do moře. Potom celý Izraelský národ přešel přes řeku po suché zemi. Jakmile všichni Izraelité přešli řeku, voda opět začala téci. Poté nechal Jozue postavit pamětní kameny a slaví se svátek Pesach.\n\nPrvním městem, které Izraelité dobývají, je silně opevněné Jericho. Město je dobyto opět zázrakem. Jozue dostal od Boha pokyny k jeho dobytí. Jozue měl s vojskem po šest dní pochodovat jednou denně okolo města s průvodem kněží, kteří troubí na beraní rohy a nesou „truhlu smlouvy“. Sedmý den mají obejít město sedmkrát a nakonec mají všichni válečníci křičet válečný pokřik. Při tomto pokřiku se zdi Jericha zhroutí a vojáci vtrhnou do nechráněného města a zničí ho.\n\nDalší město, které má být oddáno zničení, je Aj. První tažení proti Aji končí naprostým neúspěchem. Ajští muži obrátí na útěk 3000 izraelských vojáků. Bůh ukazuje na příčinu této porážky. Izraelité ztratili Boží vedení, protože se mezi nimi našel zloděj, který i přes přímý zákaz ukradl z Jericha něco a skryl to. Teprve, když byl viník odhalen a popraven, začíná Bůh Izraelitům opět žehnat a zjevuje jim novou strategii, která vede k dobytí a zničení města. Jozue je oslavován jako hrdina a výborný stratég. Vůči poraženým nepřátelům si často počíná z dnešního pohledu velmi krutě, ovšem v souladu s Božím záměrem a s tehdejšími morálními normami.\n\nZprávy o vpádu Izraelitů do Kanaánu se rychle rozšíří a řada drobných kananejských království se spojí ve snaze zastavit postup Jozua a jeho vojska. Jedině Gibeonité pod záminkou, že jsou z daleké země, uzavřou s Jozuem smlouvu o míru. Když je později tato lest odhalena, Jozue smlouvu neporuší a Gibeonity ušetří. Dokonce poskytne ochranu Gibeonu, když na něj chtějí zaútočit ostatní králové a potrestat ho za zběhnutí k nepříteli. Město Gibeon je ochráněno dalším Božím zázrakem, když z nebe začnou na nepřátele padat veliké kroupy a zabijí víc nepřátel než vojáci. Aby byli zničeni všichni nepřátelé, Bůh způsobí, aby se zastavilo Slunce a nezapadlo.\n\nDalšími dobytými městy jsou Makeda, Libna, Lachiš, Eglon, Hebron, Debir, Chacor a další. Jozue tak porazil s Boží pomocí vojska, která byla daleko silnější a početnější než Izraelité. Celkem porazil 31 králů.\n\nZemě je rozdělována losem na podíly. Kmen Levi nedostává žádný územní podíl a Levité slouží pro celý Izrael jako kněží, učitelé a pomocníci ve věcech týkajících se uctívání. Prostředky k obživě mají částečně z desátků od ostatních kmenů. Levitům je vyhrazeno 48 sídelních měst. Šest z nich je označeno jako tzv. útočištná města a může v nich najít ochranu ten, kdo neúmyslně zabije člověka. „Stan setkávání“ (\"miškan\") byl postaven v Šílu.\n\nJozue pokorně připisuje zásluhu za vítězství Bohu. Vybízí Izraelity, aby dodržovali zákon, který dostali od Mojžíše. Varuje před falešnými bohy a před modlářstvím. Jozue umírá ve věku 110 let a je pohřben v Timnat-serachu.\n\nIzraelité dostali od Boha příkaz vyhladit všechny původní pohanské obyvatele Země zaslíbené (Dt 20,16–18). Tato otázka je diskutována zejména mezi křesťanskými teology, kteří nacházejí různá východiska, vždy je však zdůrazňován kontext doby, ve kterém se děj knihy odehrává.\n\nVětšinou je vypíchnut charakter kanaánského obyvatelstva. Kananejci uctívali boha Baala, který byl známý svou krutostí a nemravností. Při uctívání Baala docházelo k mnoha sadistickým činům, například k obětování dětí. Při archeologických vykopávkách byly nalezeny hromady popela a zbytky dětských koster, což dokládá, jak rozšířený byl tento odporný zvyk.\n\n„U Kananejců tkvělo uctívání v tom, že se bezuzdně oddávali nemravnosti v přítomnosti svých bohů, což bylo náboženským rituálem, a dále v tom, že zabíjeli své prvorozené děti, aby je obětovali týmž bohům. Zdá se, že se kdysi kananejská země stala jakousi Sodomou a Gomorou celonárodního rozsahu … Měla civilizace tak odporně zvrácená a brutální vůbec právo na další existenci? … Archeologové, kteří provádějí vykopávky v ruinách kananejských měst, se diví, že je Bůh nezničil už dříve.“\n\nBiblická kniha Jozue popisuje vyhlazení Kananejců jako vykonání oprávněného rozsudku od Boha nad zločinci. Zajímavá je zmínka v Gn 15,16, že v době Abraháma (asi před 400 lety) Bůh Amorejce (převládající kananejský kmen) nezničil, protože se jejich provinění ještě nenaplnilo. Nebyli v té době ještě tolik zkažení, že by si zasluhovali všichni vykonání rozsudku.\n\nKniha Jozue je spíše ideálním vyprávěním, jak mělo obsazení země vypadat, než jak skutečně vypadalo. Kniha Jozue říká, že země byla dobyta celá, avšak kniha Soudců ukazuje situaci jinou – vypočítává dosud nedobytá města. Také archeologické nálezy nevypovídají jednoznačně o jednorázovém dobytí země. Vzniklo tak několik hypotéz rekonstruujících historickou skutečnost:\n\nDodnes není v této otázce rozhodnuto.\n\n\n\n"}
{"id": "194963", "url": "https://cs.wikipedia.org/wiki?curid=194963", "title": "S-Bahn v Drážďanech", "text": "S-Bahn v Drážďanech\n\nS-Bahn v Drážďanech zajišťuje dopravu do vzdálenějších oblastí města a do příměstských obcí. Doplňuje tak tramvajovou síť, sloužící hlavně pro městskou a regionální dopravu na kratší až střední vzdálenosti.\n\nSystém byl zřízen roku 1973, jedná se o malou síť tří linek, které jsou značené S1 až S3. Jeho síť je dlouhá 128 km a cestující mohou využít 48 stanic (ze kterých je 17 na území města Dráždan). Do provozu jsou nasazované vratné soupravy s jednou elektrickou lokomotivou (na lince S1 obvykle ř. 146, na linkách S2 a S3 ř. 143) a s až pěti dvoupodlažními vozy. Provozovatelem všech linek je Deutsche Bahn.\n\n\n"}
{"id": "194968", "url": "https://cs.wikipedia.org/wiki?curid=194968", "title": "Andreas Gursky", "text": "Andreas Gursky\n\nAndreas Gursky (* 15. ledna 1955, Lipsko) je současný německý fotograf.\n\nNarodil se jako jediný syn úspěšného komerčního fotografa. Přes otcovu snahu vychovat ze syna svého následovatele se Andreas Gursky v roce 1978 přihlásil na Folkwangschule v Essenu, kde se pod vedením Otta Steinerta a Michaela Schmidta učil tradiční techniku dokumentární fotografie. V roce 1985 nastoupil k Berndovi Becherovi na Akademii umění v Düsseldorfu, která byla v té době centrem německé avantgardy (kromě Gurského a Bechera zde působili či studovali například Sigmar Polke, Joseph Beyus, Gerhard Richter, Candida Hofer, Alex Hutte atd.). V průběhu tohoto dvouletého studia se právě díky vlivu Bernda a Hilly Becherových jeho tvorba uchýlila ke konceptu a minimalismu. Od konce 80. let až do současnosti jsou pořádány výstavy jeho fotografií ve významných galeriích po celém světě. Kromě řady cen za vyhrané fotografické soutěže se může pyšnit 3. nejdražší prodanou fotografií žijícího autora na světě. V roce 2007 bylo jeho dílo \"99 cent II Diptychon\" vydraženo za víc než 3 miliony dolarů.\n\nGurskyho fotografie jsou velké, plné barev, detailů a netradičních pohledů na objekt a prostor jako takový. Jeho tvorba se zabývá obřími exteriéry a interiéry, člověkem jako součástí masové konzumní společnosti, sociálním pohledem na high-tech architekturu, ale také netradičními přírodními scenériemi.\n\n\n\n\n\n\n"}
{"id": "194970", "url": "https://cs.wikipedia.org/wiki?curid=194970", "title": "Edin Džeko", "text": "Edin Džeko\n\nEdin Džeko (* 17. března 1986, Sarajevo, Jugoslávie, dnešní Bosna a Hercegovina ) je bosenský fotbalový útočník momentálně působící v italském fotbalovém klubu AS Řím. Účastník Mistrovství světa 2014 v Brazílii.\n\nTřikrát získal ocenění \"Idol Nacije\" (v překladu \"Idol národa\"), což je cena udělovaná fotbalistovi roku v Bosně a Hercegovině. Získal ji za roky 2009, 2010 a sezónu 2011/12. Je historicky nejlepším střelcem bosenské fotbalové reprezentace.\n\nEdin Džeko se narodil 17. března 1986 v Sarajevu v Bosně a Hercegovině do bosňácké rodiny. Má otce Midhata, matku Belmu a sestru Merimu. Tvrdí, že jej rodina během jeho fotbalové kariéry vždy podporovala, zejména otec, který jej v mládí brával na tréninky Željezničaru. Otec také hrával profesionálně v Bosně a Hercegovině. Džeko mluví plynně 5 jazyky: bosensky, česky, německy , anglicky a italsky.\n\nJeho oblíbeným klubem bylo italské AC Miláno, kde hrával jeho fotbalový vzor Andrij Ševčenko. Doma v Sarajevu měl na zdi jeho dres s číslem 7.\n\nV listopadu 2009 se stal Edin Džeko prvním bosenským vyslancem UNICEF. Navštívil několik škol v chudých oblastech Bosny a Hercegoviny a pomáhal dětem s traumatizujícími zkušenostmi z války nebo jinými obtížemi.\n\nEdin Džeko je muslim a bratranec Emira Spahiće, kapitána reprezentace Bosny a Hercegoviny.\n\nV letech 1996 až 2005 působil v klubu FK Željezničar Sarajevo, kde si ho všiml český trenér Jiří Plíšek, který \"\"Željo\"\" vedl v sezoně 2004/05. Ten přivedl talentovaného útočníka do České republiky. V létě 2005 Džeko podepsal čtyřletou smlouvu se severočeským klubem FK Teplice. Hned se však neobjevil v prvoligovém \"áčku\", nejdříve putoval na hostování do FK Ústí nad Labem, kde opět hrál pod trenérem Plíškem. V 15 zápasech druhé ligy vstřelil 6 gólů a v zimní přestávce se vrátil do Teplic.\n\nNa jaře 2006 debutoval v české nejvyšší soutěži, ve 13 zápasech dal 3 branky. V následující sezoně 2006/07 se už trefil třináctkrát, díky čemuž si vysloužil ocenění pro nejlepšího cizince v lize. Jeho výkony rovněž nezůstaly bez odezvy u zahraničních klubů. V létě 2007 přestoupil z Teplic do bundesligového Wolfsburgu za cca 4 miliony € (112 milionů korun).\n\nV sezóně 2009/10 se stal s 22 góly nejlepším střelcem německé Bundesligy.\n28. srpna 2010 se Džeko stal nejlepším ligovým střelcem Wolfsburgu, když s 59 góly během 96 zápasů překonal argentinského útočníka Diega Klimowicze, jenž skóroval 57krát ve 149 zápasech.\n\nV roce 2011 ho poté koupil trenér Manchesteru City Roberto Mancini za 27 milionů £ (32 milionů €), přičemž na přestupu vydělaly díky programu solidarity Mezinárodní fotbalové federace FIFA i oba severočeské kluby Teplice a Ústí nad Labem (Teplice 6 mil. Kč, Ústí nad Labem 2 mil. Kč). Anglický klub a bosenský hráč se dohodli na čtyřapůlleté smlouvě. Debutoval v zápase proti Wolverhamptonu Wanderers 15. ledna 2011, kde si připsal asistenci u gólu Yaya Tourého (utkání skončilo vítězstvím Machesteru City 4:3).\n\nV srpnu 2015 odešel na hostování do italského klubu AS Řím. V říjnu 2015 se stal hráčem AS.\n\nDžeko hrával za různé bosenské mládežnické výběry (U-19, U-21).\n\n2. června 2007 se poprvé objevil v seniorské reprezentaci v zápase proti Turecku. Pro hráče to byl památný zápas, neboť vstřelil gól na 2:2 (Bosna a Hercegovina vyhrála nakonec 3:2). V kvalifikaci na Mistrovství světa ve fotbale 2010 vstřelil 9 gólů, což z něj společně s anglickým reprezentantem Waynem Rooneym dělalo druhého nejlepšího střelce kvalifikace (oba skončili za desetigólovým řeckým útočníkem Theofanisem Gekasem).\n\n31. května 2012 (resp. 1. června 2012 ve 03,00 středoevropského času) vsítil Edin Džeko gól v přátelském utkání proti Mexiku na neutrální půdě stadionu Soldier Field v Chicagu. Ve 29. minutě srovnával na 1:1, Mexiko nakonec vyhrálo gólem Javiera Hernándeze Balcázara v nastavení (93. minuta) 2:1.\n\n7. září 2012 vstřelil Džeko hattrick v prvním kvalifikačním utkání na MS 2014 ve Vaduzu proti domácímu Lichtenštejnsku, zápas skončil vítězstvím hostů 8:1. Celkem v kvalifikaci na MS 2014 nastřílel 10 gólů, čímž výrazně přispěl k historicky prvnímu postupu Bosny a Hercegoviny na mundial (a stal se nejlepším kanonýrem skupiny a druhým nejlepším střelcem celé evropské kvalifikace za 11gólovým Robinem van Persie z Nizozemska).\n\nZúčastnil se Mistrovství světa 2014 v Brazílii. Bosna obsadila se 3 body nepostupové třetí místo v základní skupině F, Džeko vstřelil jednu branku v utkání proti Íránu (výhra 3:1).\n\nVfL Wolfsburg\n\nMachester City FC\n\n\n"}
{"id": "194981", "url": "https://cs.wikipedia.org/wiki?curid=194981", "title": "Jolin Tsai", "text": "Jolin Tsai\n\nJolin Tsai (蔡依林, * 15. září 1980) je tchajwanská Mandopop zpěvačka.\n\n\n"}
{"id": "195002", "url": "https://cs.wikipedia.org/wiki?curid=195002", "title": "Wellesley College", "text": "Wellesley College\n\nWellesley College patří mezi prestižní university USA. Jedná se o dívčí školu, jež je členem původního sesterstva sedmi (Seven Sisters). Její název college dává vědět, že jejím hlavním zaměřením jsou bakalářské obory, a to především humanitního typu. Tato škola však nabízí i 2 magisterské programy, a to především pro méně rozvinuté země. Prestiží si vůbec nezadá třeba i s Ivy League.\n\n\n"}
{"id": "195003", "url": "https://cs.wikipedia.org/wiki?curid=195003", "title": "Hudební a taneční fakulta Akademie múzických umění v Praze", "text": "Hudební a taneční fakulta Akademie múzických umění v Praze\n\nHudební a taneční fakulta (HAMU) je jednou ze tří fakult Akademie múzických umění v Praze (DAMU, FAMU, HAMU). Byla založena dekretem prezidenta republiky dr. Eduarda Beneše z 27. října 1945. Sídlí v Praze na Malé Straně v Lichtenštejnském paláci a Hartigovském paláci. Do 22. ledna 2010 nesla název Hudební fakulta. Děkanem byl od 22. ledna 2010 do roku 2018 klarinetista Vlastimil Mareš. Od nového akademického roku 2018/2019 je jím pianista Ivan Klánský.\n\nKatedra navázala na tradice Mistrovské školy pražské konzervatoře, vedené legendárním Vilémem Kurzem. Katedra vyučuje tři obory – klavír, varhany a cembalo. U zrodu stáli profesoři Ilona Štěpánová-Kurzová a František Maxián, záhy se připojil prof. František Rauch. Další desetiletí práce katedry jsou spjata s dalšími velkými osobnostmi:\n\nVedoucím katedry je profesor František Malý.\n\nV průběhu šesti desetiletí trvání AMU působili na katedře nástrojů strunných mj. Jindřich Feld, Josef Micka, František Daniel, Josef Peška, Jaroslav Pekelský, Marie Hlouňová, Nora Grumlíková, Alexandr Plocek, Jiří Novák, Lubomír Kostecký, Josef Vlach, Ladislav Černý, Ladislav Zelenka, Karel Pravoslav Sádlo, Miloš Sádlo, Antonín Kohout, Alexandr Večtomov, František Hertl, Marie Zunová, Karel Patras ad., v současné době Václav Bernášek, Ondřej Kvita, Jiří Hošek, Jiří Hudec, Josef Chuchro, Renata Kodadová, Lubomír Malý, Bohuslav Matoušek, Petr Messiereur, Jaroslav Motlík, Jindřich Pazdera, Jan Pěruška, Miroslav Petráš, Štěpán Rak, Václav Snítil, Jiří Tomášek, Ivan Štraus, Milan Škampa, Daniel Veis, Milan Zelenka, Radomír Žalud.\n\nJednou z osobností katedry dirigování byl šéfdirigent České filharmonie Jiří Bělohlávek. Mezi jeho žáky se zařadili například Tomáš Netopil či Jakub Hrůša. Katedru vede docent Tomáš Koutník, někdejší ředitel a šéfdirigent Severočeské filharmonie Teplice a dirigent řady dalších českých a slovenských orchestrů. Mezi pedagogy patří také prof. Leoš Svárovský, český dirigent; dále také prof. Ivan Pařík, emeritní pedagog Universität für Musik und darstellende Kunst Wien.\n\nPražská katedra dirigování se zaměřuje jak na studium symfonického repertoáru, tak též na studium sborového i operního repertoáru. Posluchači mají od druhého ročníku vlastní symfonický koncert a zároveň se několikrát do roka účastní dirigentských kurzů u Severočeské filharmonie Teplice, které pořádá docent Tomáš Koutník, vedoucí katedry.\n\n"}
{"id": "195011", "url": "https://cs.wikipedia.org/wiki?curid=195011", "title": "Robin Warren", "text": "Robin Warren\n\nJ. Robin Warren (* 11. června 1937, Adelaide) je australský patolog, který v roce 1979 znovuobjevil bakterii Helicobacter pylori. V roce 2005 obdržel společně s Barry Marshallem Nobelovu cenu za fyziologii a lékařství za pozoruhodný a nečekaný objev, že záněty žaludku i žaludeční vředy způsobuje infekce, kterou vyvolává bakterie Helicobacter pylori.\n\nJe ženatý, s manželkou Dr Winifred Theresa Warrenovou mají pět dětí (John, David, Patrick, Andrew a Rebecca).\n"}
{"id": "195012", "url": "https://cs.wikipedia.org/wiki?curid=195012", "title": "Barry Marshall", "text": "Barry Marshall\n\nBarry James Marshall (* 30. září 1951, Kalgoorlie) je australský lékař, profesor klinické mikrobiologie na University of Western Australia. V roce 2005 obdržel společně s Robinem Warrenem Nobelovu cenu za fyziologii a medicínu za pozoruhodný a nečekaný objev, že záněty žaludku i žaludeční vředy způsobuje infekce, kterou vyvolává bakterie \"Helicobacter pylori\".\n"}
{"id": "195015", "url": "https://cs.wikipedia.org/wiki?curid=195015", "title": "Žert", "text": "Žert\n\nSlovo žert může označovat\n\n"}
{"id": "195022", "url": "https://cs.wikipedia.org/wiki?curid=195022", "title": "HI-MACS", "text": "HI-MACS\n\nHI-MACS (někdy také LG HI-MACS nebo HiMacs) je převážně deskový materiál na bázi Aluminium TriHydrate (ATH) – vyrábí se z bauxitu, polymetylmetakrylátu a pigmentů, vyvinutý společností LG Hausys Europe. Řadí se do třídy materiálů Solid Surface, obecněji do Kompozitní materiál.\nHI-MACS je vhodný především pro namáhané plochy jako jsou\n"}
{"id": "195024", "url": "https://cs.wikipedia.org/wiki?curid=195024", "title": "Alphonse Laveran", "text": "Alphonse Laveran\n\nCharles Louis Alphonse Laveran (18. června 1845 Paříž– 18. května 1922 tamtéž) byl francouzský lékař, nositel Nobelovy ceny za fyziologii a medicínu z roku 1907 za úspěchy ve výzkumu prvoků zapřičiňujících choroby. \n\n"}
{"id": "195028", "url": "https://cs.wikipedia.org/wiki?curid=195028", "title": "Čechie", "text": "Čechie\n\nPojem Čechie odkazuje na území (Čechy) nebo něco českého. Používá se v těchto významech:\n\n"}
{"id": "195029", "url": "https://cs.wikipedia.org/wiki?curid=195029", "title": "Intermediální částice", "text": "Intermediální částice\n\nIntermediální (též zprostředkující nebo výměnná) částice jsou podle kvantové teorie pole částice zprostředkující základní interakce (elektromagnetická, silná, slabá, gravitační).\n\nZ uvedených částic je graviton zatím hypotetická částice a není součástí Standardního modelu.\n\n"}
{"id": "195031", "url": "https://cs.wikipedia.org/wiki?curid=195031", "title": "Jaromír Klepáč", "text": "Jaromír Klepáč\n\nJaromír Klepáč (* 20. dubna 1961 Třinec) je český klavírista.\n\nStudoval v Ostravě u Žofie Fierlové a potom jeho studia pokračovala na pražské HAMU ve třídě Pavla Štěpána.\n\nV šestnácti letech zvítězil v Chopinově soutěži v Mariánských Lázních. Stal se též vítězem Interpretační soutěže Ministerstva kultury a Mezinárodní soutěže pro klavírní dua Je laureátem Beethovenovy a Smetanovy klavírní soutěže. Získal druhou cenu v soutěži Bohuslava Martinů v Paříži, je laureátem Beethovenovy a Smetanovy klavírní soutěže.\n\nNatočil již více než 35 CD. Jako sólista či vyhledávaný komorní partner vystupuje opakovaně v předních hudebních centrech Evropy a zámoří (USA, Kanada, Asie, Afrika). V Praze patří ke stálicím hudebního života. V posledních sezonách zazářil v Čajkovského Koncertu b moll se Symfonickým orchestrem Českého rozhlasu nebo v Lisztově Koncertu Es dur. Provedl také několikrát Schumannův Koncert a moll s Philharmonie Südwestfalen s dirigentem Harrisem Russelem. Klavírní recitály provedl v letech 2007–2009 ve Dvořákově síni v Praze, Reykjaviku, Sofii,Bruselu, Haagu, Drážďanech, Frankfurtu n. M., Varšavě aj. V České republice účinkoval na festivalech Pražské jaro (2008,2009), Pardubické hudební jaro, Dvořákův hudební festival atd.\n\nPůsobil na Hochschule Dresden. V současné době vyučuje na Mezinárodní konzervatoři v Praze, Sommerakademie v Salzburgu (Mozarteum), na Francouzsko-české akademii v Telči, na University of Alberta in Canada a na Akademii v Reykjaviku.\n\n"}
{"id": "195032", "url": "https://cs.wikipedia.org/wiki?curid=195032", "title": "Josef Jakubec (básník)", "text": "Josef Jakubec (básník)\n\nJosef Jakubec (3. srpna 1858 Hlásná Lhota – 9. června 1889 Jičín) byl český básník.\n\nStudoval jičínské gymnázium, posléze působil jako úředník na pražském magistrátu. Byl členem literárního spolku Máj. Napsal \"Povídky z kraje ve verších\" a \"Básně\", které vyšly až po jeho smrti.\n\nJe pohřben na hřbitově ve Veliši.\n"}
{"id": "195033", "url": "https://cs.wikipedia.org/wiki?curid=195033", "title": "Standardní česká transkripce čínštiny", "text": "Standardní česká transkripce čínštiny\n\nStandardní česká transkripce čínštiny, případně standardní český přepis čínštiny je systém transkripce z čínských znaků do latinky, který v rámci možností zachycuje jejich mandarínskou výslovnost českou abecedou. Vytvořil ho v roce 1951 významný český sinolog prof. Oldřich Švarný. V češtině je to spolu s (chan-jü) pchin-jinem (hanyu pinyin, tedy mezinárodním standardem ISO pro přepis čínštiny do latinky) jeden ze dvou v praxi používaných ucelených systémů pro přepis čínštiny: standardnímu přepisu se dává přednost v běžných, např. novinářských textech, pchin-jin se uplatňuje např. v akademické sféře nebo v mapách.\n\nVýhodou Švarného přepisu je, že umožňuje běžnému českému čtenáři bez zvláštních znalostí vyslovit čínský výraz podobně, jako zní čínsky. To nesplňuje pchinjin, kde je potřeba se nejdříve naučit výslovnost jednotlivých znaků (písmen), protože se často značně liší od výslovnosti stejných znaků v češtině a navíc, ačkoliv zdánlivě připomíná anglický styl pravopisu, v řadě hlásek jde naopak zcela proti němu (J, Q).\n\nVýhoda pchinjinu je — kromě mezinárodního rozšíření — možnost diakritikou zaznamenat i tóny, které u stejně znějící slabiky mění význam. Standardní transkripce umožňuje notaci tónů pomocí čísel (tento způsob používal Wade-Giles), upravená standardní transkripce znala též notaci pomocí diakritiky (způsob pinyinu), ovšem obě tyto možnosti jsou spíše teoretické, protože odborné texty zpravidla užívají pinyin a laiky by diakritika spíše mátla.\n\nVůbec první ucelený systém přepisu čínštiny do české latinky navrhl podle Wadea-Gilese Jaroslav Průšek v roce 1938 – ten ještě upravil v roce 1950 – ovšem uvědomoval si jeho nedostatečnost.\n\nV roce 1950 se Kartografický ústav obrátil na katedru dějin a filologie Dálného východu na FF UK za účelem vytvoření nového standardu, Průšek, který katedru vedl, tímto úkolem pověřil fonetika a sinologa Oldřicha Švarného. Švarný vyšel z Průškova systému, diskutovalo se i o některých zásadách Palladiova systému (tedy transkripce čínštiny do ruštiny), ovšem vesměs přijaty nebyly. Návrh revidovala komise složená ze sinologů, bohemistů, fonetiků a kartografů a byl přijat Názvoslovnou komisí Kartografického ústavu a 8. sekce (jazyka a literatury) ČSAV v roce 1951.\n\nŠvarný ve své učebnici \"Úvod do hovorové čínštiny\" z roku 1967 publikoval ještě vlastní fonetickou transkripci, což byla vlastně zpřesněná varianta standardní transkripce, ovšem tato již nebyla ani Švarným, ani nikým jiným později užita.\n\nČínská slabika se tradičně dělí na iniciální souhlásku nebo polosamohlásku a na finálu (viz níže). Následuje převodní tabulka iniciál mezi pchin-jinem a Švarného přepisem. Iniciály jsou v tabulce uvedené v tradičním čínském pořadí.\n\nPoznámky:\n\nPoznámky:\n\n\n"}
{"id": "195040", "url": "https://cs.wikipedia.org/wiki?curid=195040", "title": "Obvod obce s rozšířenou působností Uherské Hradiště", "text": "Obvod obce s rozšířenou působností Uherské Hradiště\n\nPod správní obvod obce s rozšířenou působností Uherské Hradiště spadá 48 obcí. Je zde 5 měst: Kunovice, Staré Město, Uherské Hradiště, Uherský Ostroh, Hluk, a městys Buchlovice.\n\nNásledující tabulka uvádí počty obyvatel v obcích správního obvodu k 1. lednu 2007:\n"}
{"id": "195049", "url": "https://cs.wikipedia.org/wiki?curid=195049", "title": "Metro v Helsinkách", "text": "Metro v Helsinkách\n\nMetro v Helsinkách, Helsinské metro (finsky , švédsky je síť metra v Helsinkách. Je to nejsevernější metro na světě a jediné ve Finsku. Síť byla otevřena 2. srpna 1982 po 27 letech plánování a výstavby. Provozuje ho Dopravní podnik města Helsinky .\n\nMetro slouží jako železniční spojení mezi předměstími východních Helsinek a západními předměstími ve městě Espoo a centrum Helsinek.\n\nSystém metra v Helsinkách se skládá z 25 stanic. Stanice jsou umístěny ve tvaru Y, kde hlavní část vede z Matinkylä přes centrum města směrem k východním předměstím. 16 stanic sítě je umístěno pod zemí, zbylých osm stanic, které jsou nad zemí je v Helsinkách. Vlaky jezdí v pětiminutovém intervalu.\n\nJména stanic jsou oznámena v jak finsky tak Švédsky (Finsko má dva úřední jazyky). Tři stanice (centrální železniční stanice, univerzita Helsinki a univerzita Aalto) jsou napsány i v anglickém jazyce.\n\nMetro v Helksnkách je má dvě linky, která jsou pojmenovány jako M1 a M2. Toto rozdělení se objevuje jen na některých vlacích, na nástupištích se užívá rozdělení na jednu linku s větvemi.\n"}
{"id": "195050", "url": "https://cs.wikipedia.org/wiki?curid=195050", "title": "Refraktor", "text": "Refraktor\n\nRefraktor je čočkový dalekohled; oba jeho optické členy – objektiv i okulár – jsou tedy složené z jedné nebo více čoček.\n\nTento typ dalekohledů trpí řadou vad, z nichž je asi nejmarkantnější barevná vada. Tuto vadu lze korigovat kombinací dvou čoček z různých druhů skel (flintové sklo, korunové sklo). Dalekohled s korigovanou barevnou vadou se nazývá achromatický nebo krátce achromát. Při velkých zvětšeních se přesto tato barevná vada u achromátu projevuje a působí rušivě. Kvalitněji lze barevnou vadu redukovat přidáním další čočky/čoček. Tyto „apochromáty“ umožňují použití většího zvětšení bez rušivého efektu, ale díky náročnosti výroby jsou nepoměrně dražší.\n\n"}
{"id": "195060", "url": "https://cs.wikipedia.org/wiki?curid=195060", "title": "Transporta", "text": "Transporta\n\nTransporta byla česká firma s více než stoletou historií, vyrábějící především dopravní zařízení. Sídlo bylo v Chrudimi. Zakladatelem Transporty byl František Wiesner, který se v roce 1855 osamostatnil. Jeho syn František vybudoval dnešní Starý Závod. Dne 28. října 1945 byla Wiesnerova továrna znárodněna. Transporta i s pobočnými závody prošla fázemi národní podnik, koncernový podnik, státní podnik a akciová společnost. Výrobky Transporty nacházely odbyt nejen v tuzemsku, ale i v Evropě, Asii, Africe nebo Jižní Americe.\n\nJeště na počátku 90. let zaměstnával podnik přes 4500 lidí a jeho obrat dosáhl v roce 1997 více než dvě miliardy Kč. V říjnu 1999 byl na něj prohlášen konkurz.\n\nTransporta s pobočnými závody měla v ČSSR postavení jako monopolní výrobce osobních výtahů, rychlovýtahů, eskalátorů. Značná část výroby byla věnována dálkové pásové dopravě především pro doly a uhelné elektrárny. Do dalšího širokého spektra výrobků patřily výkovky, odlitky, obrobky, modely, nástroje a další.\nNelze opominout také rozsáhlou výrobu stavební a manipulační techniky. Zde vynikají vysokozdvižné vozíky s čelním ložením typ DVHM a především vysokozdvižné vozíky s bočním ložením, určené pro transport dlouhých těles typ DBHM a YB. Používány jsou na pilách a tam, kde jsou přepravována dlouhá břemena. Regálové zakladače typu RZK, RZP a RZT s přesuvnami typ PM s navazující na skladovou a předskladovou dopravou. Sklady byly dodávány s ručním řízením i plně automatizované s dispečerským řízením. Regálové zakladače byly použity jako mezioperační doprava obráběcích center. Podvalníky a buldozerová zařízení pro nákladní vozidla Tatra – radlice typ BZT a využívala ČSLA i zahraniční armády.\n\nTéměř v každém panelovém domě v Československu byly namontovány výtahy Transporta, závod Brno.\n\nEskalátory – pohyblivé schody Transporta, byly vyráběny v Chrudimi a později v pobočném závodě Tranza Břeclav. Používány byly v obchodních domech i pražském metru ve výstupech z většinou hloubených stanic a dále ve výstupech z vestibulů na uliční úroveň, a to od počátku provozu metra až do 90. let. Ramena eskalátorů od Transporty byly vyráběny ve velkém počtu jako krátké v lehkém a těžkém provedení typ PSL; PST. Dlouhá těžká ramena hlubinných eskalátorů byla na základě dohody a dělbě práce nakupována ze Sovětského svazu. Montáž prováděli proškolení tuzemští pracovníci. Po zániku firmy Tranza Břeclav začaly být eskalátory nakupovány od firem ze Západní Evropy, i když jejich výroba a montáž probíhala i v bývalém závodě Tranza Břeclav. \n\nTransporta se podílela i na dodávkách technologií pro různá další dopravní zařízení, jako například nákladní lanovky. Nejznámější jsou osobní kabinové a sedačkové lanovky na Lomnický štít, Ještěd, Sněžku a dalších.\n\n"}
{"id": "195076", "url": "https://cs.wikipedia.org/wiki?curid=195076", "title": "Milán - San Remo", "text": "Milán - San Remo\n\nMilán – San Remo je jednorázový cyklistický závod spojující města Milán a San Remo. Svou současnou délkou 294 km je nejdelším jednorázovým profesionálním závodem světa. Přezdívá se mu \"Jarní klasika\" (: \"la classica di Primavera\") a je součástí seriálu ProTour.\n\nPoprvé se konal v roce 1907. Nejtěžším místem prvních ročníků byl průsmyk Passo del Turchino, ale později byly přidány další stoupání blíže k cíli. V roce 1960 tak přibyl vrchol Poggio nedaleko před cílem, v roce 1982 poprvé závod zavítal na Cipressu, vrchol blízko Imperie. Navzdory těmto změnám závod nejčastěji vrcholí hromadným dojezdem a je označován za sprinterskou klasiku.\n\nNejúspěšnějším účastníkem je sedminásobný vítěz závodu Eddy Merckx z Belgie, v posledních letech jsou nejúspěšnější čtyřnásobní vítězové Erik Zabel z Německa a Óscar Freire ze Španělska.\n\n"}
{"id": "195078", "url": "https://cs.wikipedia.org/wiki?curid=195078", "title": "Fridrich III.", "text": "Fridrich III.\n\nFridrich III. (někdy překládáno do češtiny jako Bedřich III.) je jméno těchto panovníků:\n\nCísařové\n\nKrálové\n\nVévodové\n\nHrabata\n"}
{"id": "195080", "url": "https://cs.wikipedia.org/wiki?curid=195080", "title": "Francouzská cizinecká legie", "text": "Francouzská cizinecká legie\n\nFrancouzská cizinecká legie (: ) je elitní jednotka francouzské armády založená v roce 1831. Byla založena jako jednotka zahraničních dobrovolníků, protože cizincům byla po červencové revoluci v roce 1830 zakázána účast v regulérních jednotkách francouzské armády.\n\nPůvodně byla založena k ochraně francouzského koloniálního panství, ale účastnila se i evropských válek (prusko-francouzská válka, obě světové války). Po jeho rozpadu v šedesátých letech byla její existence ohrožena, ale v současnosti se Legie z této krize dostala a jednotky Cizinecké legie v devadesátých letech 20. století sloužily v mírových silách OSN v bývalé Jugoslávii či za první války v Perském zálivu (1990-1991).\n\nPoté co legionář úspěšně odsloužil v Cizinecké legii minimálně tři roky, může požádat o francouzské státní občanství. Nesmí sloužit pod svým skutečným jménem a musí sloužit se „ctí a věrností“. Legionář, který byl zraněn v bitvě může zažádat o francouzské občanství, v souladu se slavným heslem Cizinecké legie - „Francouzem se legionář stává nikoliv krví přijatou, ale krví obětovanou“ - „Etranger devenu fils de France non par le sang reçu, mais par le sang versé“.\n\nFrancouzskou cizineckou legii založil 10. března 1831 francouzský král Ludvík Filip na popud maršála Soulta ve snaze obejít zákon z roku 1830 zakazující přijímat cizince do francouzské armády. Zákon ze dne 9. března 1831 povoluje vytváření legie z cizinců ve Francii, a vojenské sbory složené z domorodců a cizinců mimo pevninu za účelem čelit hrozbám mimo království. I přes to se legie zúčastnily téměř všech francouzských válek i na území kontinentální Francie, a to poprvé při Francouzsko-pruské válce (1870-1871).\n\nJedním z účelů legie bylo odstranit rušivé prvky ze společnosti a využít je v boji proti nepřátelům Francie. V jejích řadách byli vrazi, uprchlí vězni, žebráci, obyčejní zločinci, ale také nežádoucí přistěhovalci a odpůrci režimu (sporné tvrzení). Legionářem se mohl stát kdokoli ve věku 17-40 let. Základ legie tvořili žoldáci z řad švýcarské gardy, Němci, Španělé, Portugalci, Italové, Belgičané, Holanďané a Poláci.\n\nNa konci roku 1831 byla legie poslána do Alžírska, s cílem rychle doplnit a posílit tzv. \"Armée d'Afrique\" jenž měla chránit a rozšiřovat francouzskou koloniální říši. Právě Alžírsko se stalo na 130 let domovem legie a výrazně přispělo k jejímu charakteru. První legionáři to v Alžírsku neměli snadné. Byli špatně vycvičeni i vystrojeni, měli velice nízký či dokonce žádný žold a byli posíláni na ty nejhorší úkoly. Připočteme-li k těmto špatným životním podmínkám těžké ztráty, je více než jasné, že morálka legionářů nebyla zrovna vysoká. Navíc důvody ke vstupu do legie byly většinou hmotná nouze nebo skrývaní se před zákonem spíše než vlastenectví, a tak se dezerce stala zásadním problémem demotivovaného mužstva. Za tímto účelem byla v legii zřízena mnohem přísnější disciplína než byla obvyklá u pravidelné francouzské armády.\n\nV roce 1835 byla legie vržena do španělské občanské války. Po skončení války v roce 1838 byla legie rozpuštěna, ale brzy na to vznikla „Nová legie“. V druhé polovině 19. století už působila legie takřka na celém světě, všude tam kde měla Francie své koloniální zájmy. Zasáhla do bojů například na Krymu (1854-1856), v Itálii (1859) nebo dokonce v Mexiku (1863 - 1867) a v mnoha dalších konfliktech v různých částech světa. V bitvě u Camarónu zaútočilo 3000 Mexičanů na 65 příslušníků legie, kteří se odmítli vzdát, a bojovali, dokud skoro všichni nepadli. Legionáři bojovali v obou světových válkách a to převážně v severní Africe. Po kapitulaci Německa za Druhé světové války se k legii přidalo spousta příslušníků Wehrmachtu a možná i SS, kteří by jinak čelili soudu za válečné zločiny. V letech 1946–1954 se legie účastnila tažení v Indočíně kde byla poražena jednotkami Viet Minhu v obrovské bitvě u Dien Bien Phu. Zanedlouho byla legie opět povolána do další válečné činnosti, tentokrát znovu do Alžírska, ze kterého bylo roku 1962 definitivně stažena. Dnes zůstává cizinecká legie důležitou součástí francouzské armády, která přežila tři republiky, Druhé Francouzské císařství, dvě světové války, zrušení všeobecné branné povinnosti, demontáž francouzské koloniální říše a i ztrátu své dlouholeté základny v Alžírsku.\n\nV minulosti útvary Legie nebyly dislokovány v kontinentální Francii s jedinou výjimkou válečných časů. Do roku 1962 sídlilo velitelství Cizinecké legie v Sidi-Bel-Abbès v Alžírsku. V současnosti jsou některé jednotky dislokovány na Korsice a v zámořských územích Francie, další jednotky se nacházejí na jihu Francie. Velitelství legie se nachází v jihofrancouzském Aubagne, nedaleko Marseille.\n\nCizinecká legie se dělí na 9 pluků a jednu nezávislou jednotku. V Legii slouží v současnosti mezi sedmi až osmi tisíci profesionálních vojáků. Z toho je okolo 400 důstojníků, 1 700 poddůstojníků a přes pět a půl tisíce řadových vojáků – mužstva.\n\n\nVelitelství cizinecké legie - COMLE (\"Le Commandement de la Légion étrangère\")\n\n1. cizinecký pluk - 1 RE (\"1er Régiment étranger\")\n\n4. cizinecký pluk - 4 RE (\"4ème Régiment étranger\")\n\nNáborový pluk - GRLE (\"Le Groupement de recrutement de la Légion étrangère\")\n\n\n1. mobilní (jízdní) cizinecký pluk - 1 REC (\"1er Régiment étranger de cavalerie\")\n\n1. ženijní cizinecký pluk - 1 REG (\"1er Régiment étranger de génie\")\n\n2. ženijní cizinecký pluk - 2 REG (\"2ème Régiment étranger de génie\")\n\n2. pěchotní cizinecký pluk - 2 REI (\"2ème Régiment étranger d'infanterie\")\n\n2. výsadkový cizinecký pluk - 2 REP (\"2ème Régiment éntranger de parachutistes\")\n\n\n3. pěchotní cizinecký pluk - 3 REI (\"3ème Régiment étranger d'infanterie\")\n\n13. cizinecká půlbrigáda - 13 DBLE (\"13ème Demi-brigade de Légion étrangère\")\n\nOddíl Cizinecké legie v Mayotte - DLEM (\"Détachement de Légion étrangère de Mayotte\")\n\nLegionáři by se měli řídit kodexem cti, který má sedm hlavních bodů:\n\n\n\n\n"}
{"id": "195081", "url": "https://cs.wikipedia.org/wiki?curid=195081", "title": "Jošino", "text": "Jošino\n\nJaponský výraz Jošino (: よしの, 吉野, 芳野) může označovat:\n\n\n\n"}
{"id": "195082", "url": "https://cs.wikipedia.org/wiki?curid=195082", "title": "Jošino (řeka)", "text": "Jošino (řeka)\n\nJošino ( ) je největší řeka na ostrově Šikoku v Japonsku. Protéká prefekturami Kóči a Tokušima. Je 236 km dlouhá.\n\nPramení v centrální části ostrova v prefektuře Ehime na jižních svazích hřbetu hory Kamegamori (瓶ヶ森) v pohoří Išizuči (石鎚山脈). Teče převážně v horách. Ústí do průlivu Kii (Tichý oceán), přičemž vytváří deltu.\n\nŘeka má monzunový režim.\n\nVyužívá se na zavlažování (dolní tok) a k zisku vodní energie. Do vzdálenosti 70 km je možná vodní doprava pro lodě s malým ponorem. Na řece leží město Tokušima.\n"}
{"id": "195084", "url": "https://cs.wikipedia.org/wiki?curid=195084", "title": "Úřad pro koordinaci humanitárních záležitostí", "text": "Úřad pro koordinaci humanitárních záležitostí\n\nÚřad pro koordinaci humanitárních záležitostí (), orgán Organizace spojených národů (OSN) ustanovený v roce 1998 s cílem mobilizovat a koordinovat Kolektivní úsilí mezinárodního společenství a obzvláště pak jednotlivých agentur OSN v době humanitárních krizí vyvolaných přírodními katastrofami nebo člověkem.\n\nÚřad sídlí v New Yorku a Ženevě.\n\n"}
{"id": "195086", "url": "https://cs.wikipedia.org/wiki?curid=195086", "title": "Open Society Foundations", "text": "Open Society Foundations\n\nOpen Society Foundations (OSF), do roku 2011 Open Society Institute (OSI), je nadace, kterou v New Yorku v roce 1993 založil finančník a filantrop George Soros. Název nadace je inspirován dílem Karla Poppera \"Otevřená společnost a její nepřátelé\". Motto OSF: „Building a global alliance for open society.“\n\nVznikla na podporu Soros Foundations Network, sítě Sorosových nadací ve střední a východní Evropě a v bývalém Sovětském svazu (ve více než 60 zemích). V síti Sorosových nadací má svého zástupce také Česká republika – Nadace Open Society Fund Praha (Nadace OSF Praha). Tři pobočky OSI jsou v USA, jedna v Budapešti, Bruselu, Londýně a Paříži.\n\nOSF a síť Sorosových nadací podporují otevřenou společnost působením na státní správu, podporou vzdělání, nezávislých médií, veřejného zdravotnictví a sociální, právní a ekonomické reformy. Důraz je kladen na liberální agendu s podporou lidských práv, ženských práv a rasové rovnosti. OSF také usiluje o vytvoření otevřené globální společnosti prohlubováním spolupráce s dalšími nestátními organizacemi, vládami a mezinárodními institucemi. Některé programy realizuje OSF pouze na území USA.\n\nV roce 1984 Soros podepsal smlouvu mezi Soros Foundation (New York) a \"Maďarskou akademií věd\" a založil tak \"Soros Foundation Budapest\". \"Open Society Institute\" byl vytvořen v roce 1993 jako zastřešující organizace Sorosových nadací ve střední a východní Evropě. V srpnu 2010 byl název změněn na \"Open Society Foundations\", aby tak lépe odrážel svou roli zastřešující organizace pro Sorosovy nadace v různých zemích světa. Mezi lety 1993-2012 byl prezidentem Aryeh Neier, od roku 2012 je jím Christopher Stone.\n\nKritici obviňují Sorose a jeho Open Society Foundations z rozvracení států s cílem nastolit jedinou globální vládu. V Česku byl kritizován Roma Education Fund, který patří do sítě Sorosových Open Society Foundations, za pozitivní diskriminaci romských studentů, kterým uděluje stipendia na základě jejich etnického původu.\n"}
{"id": "195088", "url": "https://cs.wikipedia.org/wiki?curid=195088", "title": "Políbila ho Múza", "text": "Políbila ho Múza\n\nPolíbila ho Múza je ustálené slovní spojení, které vešlo do slovníku jako rčení, přirovnání. Vyjadřuje okamžik nebo stav, kdy člověk dostal nápad na výjimečné dílo, zejména v kulturní oblasti (básník, malíř, sochař, spisovatel, scenárista atp.)\n\nMúzy byly dcery Dia a bohyně paměti Mnémosyné a bylo jich devět. Každá z nich se ve společnosti na hostinách bohů na Olympu věnovala nějaké „bohulibé činnosti“. Múzou tance byla Terpsichoré a múzou vážných a bohoslužebných zpěvů Polyhymnia ; historie a dějin Kleió a astronomie Úrania; básníci vzývali Euterpé a Erató – múzy lyrických a milostných veršů a múzou epické poezie byla Kalliopé; tvůrci komedií mají svoji Thálii a s tragickou škraboškou na hlavě je múza tragédie Melpomené.\n\nMladé krásné Múzy byly prý vševědoucí a např. slova veršů či písní diktovaly umělcům tak zblízka – že pak vznikla představa, že jim polibkem na čelo vdechovaly nápady a tvůrčí elán.\n\nJe vhodné také připomenout známé rčení: \"Inter arma silent Musae \" – \"Ve válce Múzy mlčí\". Nejenom Múzy potřebovaly pro svou práci klid a pohodu. Kdekoli a kdykoli člověk do rukou místo štětce či pera vezme zbraně, není na kulturní činnosti vhodný čas a tvorba umění utichá…\n\n"}
{"id": "195089", "url": "https://cs.wikipedia.org/wiki?curid=195089", "title": "Kumgang", "text": "Kumgang\n\nKumgang ( ) je řeka na jihozápadě Korejského poloostrova v Jižní Koreji. Je 401 km dlouhá. Povodí má rozlohu 10 000 km².\n\nPramení na západních svazích hor Sobeksan. Protéká rovinou Čondžu. Ústí do Žlutého moře, přičemž vytváří estuár.\n\nVyužívá se na zavlažování, především rýžových polí. Do vzdálenosti 103 km na dolním toku je možná vodní doprava pro lodě s výtlakem do 2000 t. V ústí leží město Kunsan.\n"}
{"id": "195090", "url": "https://cs.wikipedia.org/wiki?curid=195090", "title": "Jan Szeruda", "text": "Jan Szeruda\n\nJan Szeruda (26. prosince 1889 ve Vendryni - 21. března 1962 ve Varšavě) byl polský evangelický teolog a duchovní.\n\nJan Szeruda se narodil ve Vendryni. Po teologických studiích ve Vídni a v Halle působil na polském gymnáziu v Orlové. Roku 1917 byl ordinován a stal se vikářem v Návsí. Po studiích v Basileji začal působit jako učitel na Varšavské univerzitě. Specializoval se na Starý zákon a hebrejštinu.\n\nPo 2. světové válce se stal roku 1945 prozatímním biskupem Evangelicko-augsburské církve v Polsku. Roku 1948 mu byl udělen čestný doktorát Husovy bohoslovecké fakulty v Praze. Roku 1951 musel úřad biskupa složit na nátlak komunistické vlády, která mu nedovolila kandidovat ve volbách na biskupa.\n\nPůsobil dále na akademické půdě a angažoval se v ekumenickém hnutí. Významně se podílel na překladu Bible – tzv. Varšavské Bibli (\"Biblia warszawska\"). Je pohřben ve Varšavě.\n\n"}
{"id": "195096", "url": "https://cs.wikipedia.org/wiki?curid=195096", "title": "Nakdong", "text": "Nakdong\n\nNakdong ( [Nakdonggang]) je řeka na Korejském poloostrově v Jižní Koreji. Je 524 km dlouhá. Povodí má rozlohu 24 000 km².\nPramení na jihozápadních svazích Východokorejských hor. Ústí do Korejského průlivu.\n\nPrůměrný průtok vody v ústí činí 380 m³/s.\n\nDo vzdálenosti 340 km od ústí je možná vodní doprava. Na řece leží město Andong a nedaleko ústí město Pusan.\n"}
{"id": "195098", "url": "https://cs.wikipedia.org/wiki?curid=195098", "title": "Marie de Sévigné", "text": "Marie de Sévigné\n\nMarie de Rabutin-Chantal, markýza de Sévigné (5. únor 1626, Paříž – 17. duben 1696, Grignan) byla francouzská šlechtična, známá hlavně pro své dopisy. \n\nByla to vzdělaná dáma, která kriticky přistupovala ke dvorskému stylu způsobu života. Její literární tvorbu tvořily dopisy, které adresovala své vlastní dceři, dopisy byly velmi rozsáhlé a podrobné a proto v mnohém připomínaly deník. V roce 1734 byla její sbírka dopisů vydána pod názvem \"Dopisy\". Sbírka obsahuje komplet korespondence od roku 1664 do roku 1694.\n\n"}
{"id": "195099", "url": "https://cs.wikipedia.org/wiki?curid=195099", "title": "George Eyser", "text": "George Eyser\n\nGeorge Eyser (* 1871 Kiel, Německo – datum úmrtí neznámo) byl americký gymnasta, účastník 3. letních olympijských her 1904 v Saint Louis, kde získal šest medailí, z toho tři zlaté.\n\nEyser je zřejmě jediným olympijským vítězem na klasických olympijských hrách, který byl postižený ztrátou levé nohy. Přišel o ni při kolizi s vlakem a na olympiádě cvičil s dřevěnou protézou. Z dokumentů je známo, že Eyser se účastnil ještě v roce 1908 za svůj tým \"Concordia\" mezinárodního mítinku ve Frankfurtu nad Mohanem v Německu a r. 1909 národního mítinku v Cincinnati ve státě Ohio.\nZvláštností olympiády v Saint Louis, která výrazně snižuje její sportovní hodnotu v porovnání s ostatními olympiádami, byla všeobecně nízká účast zahraničních sportovců. To se projevilo i u gymnastických soutěží. Ty byly dokonce současně mistrovstvím USA pro rok 1904. Přesto je MOV uznal součástí programu her.\n\nEyserův výsledek je historickou raritou v tom, že všechny své olympijské medaile získal v jediném dni (28. října 1904).\n\nSoutěž ve víceboji jednotlivců a družstev spojovala gymnastické a atletické disciplíny: hrazdu, bradla, přeskok, přeskok koně našíř, běh na 100 yardů a vrh koulí. Účastnilo se 119 závodníků ze tří zemí (někde uváděny čtyři země, protože Lenhart měl v době OH rakouské občanství). George Eyser obsadil 71. místo.\n\nGeorge Eyser bojoval ve víceboji za tým \"Concordia Turnverein Saint Louis\". Tento tým obsadil celkově 4. místo (složení William Merz, Georges Stapf, John Dellert, Emil Voigt, George Eyser a M. Meyland).\n\nZe soutěže ve víceboji byly vyčleněny gymnastické disciplíny hrazda, bradla a přeskok a součty bodů za tato nářadí udala pořadí této disciplíny. George Eyser obsadil 10. místo.\n\nDisciplínu uvádí Karel Procházka jako gymnastický sedmiboj, když kromě cvičení na bradlech, hrazdě, koni našíř a přeskoku uvádí i kruhy, kužele a šplh. Soutěžilo pravděpodobně pouze pět Američanů, sčítaly se body za jednotlivá nářadí. Zvítězil Anton Heida, Eyser obsadil druhé místo, třetí byl William Merz.\n\nVe cvičení na bradlech nastoupilo pět Američanů – Eyser, Heida, Merz, Duha a Hennig. Zvítězil na nich George Eyser, za ním skončil Anton Heida, třetí byl John Duha.\n\nV soutěži na hrazdě se střetli Američané Heida, Hennig, Eyser, Merz a Duha. George Eyser obsadil třetí místo, o první místo se dělil Anton Heida a Edward Hennig.\n\nV přeskoku nastoupilo pět Američanů a George Eyser se podělil o zlato s Antonem Heidou. Třetí byl Merz, bez medaile skončili Duha a Hennig.\n\nVe cvičení na koni našíř byl nejúspěšnější z pětice Američanů Anton Heida. Druhý byl George Eyser, třetí Merz, Duha a Hennig na medaili nedosáhli.\n\nSvoji třetí zlatou medaili na olympiádě vybojoval George Eyser ve šplhu. V této disciplíně se sešli tři Američané, za Eyserem (čas 7,0 s) skončil Charles Krause, třetí Emil Voigt.\n\n"}
{"id": "195105", "url": "https://cs.wikipedia.org/wiki?curid=195105", "title": "Zodiac (vrah)", "text": "Zodiac (vrah)\n\nZodiac je přezdívka amerického sériového vraha, který řádil na konci šedesátých let 20. století v okolí Severní Kalifornie. Znám je především díky svým dopisům policii a také tím, že nebyl nikdy dopaden, i když bylo více než 2 500 podezřelých. Zodiac je dodnes vyšetřován FBI, šerify okresů Napa a Solano, a policií měst San Francisco, Benicia, Riverside a Vallejo.\n\nAčkoliv se ve svých dopisech chlubil více než 37 vraždami, policie mu přisuzuje sedm vražedných útoků, z toho pět dokonaných vražd. Sanfranciská policie případ v roce 2004 uzavřela a začátkem roku 2007 opět otevřela. V roce 2013 ohlásila, že bylo zajištěno dokonalejší částečné DNA Zodiaca než to, které bylo zajištěno v roce 2002.\n\nPřestože Zodiac v dopisech tvrdil, že spáchal 37 vražd, vyšetřovatelé se shodli na sedmi potvrzených obětech, z nichž dvě přežily. Oběťmi byli:\n\n\n\n\nNásledující vraždy jsou v podezření, že to jsou vraždy Zodiaca, ačkoli žádný nebyl potvrzen:\n\n\nSpojení Richarda se Zodiacem začalo díky Goldcatherovi, informátorovi Toma Voigta, zakladatele stránky Zodiac Killer. Ten Richarda poprvé potkal v roce 1969 a později ho začal podezírat, že je Zodiac. Goldcatcher s Tomem navázal kontakt v roce 2008, čtyři roky po smrti Richarda. Richard byl již vyšetřován v roce 1986 Kenem Narlowem, detektivem šerifa Napa okresu. Ken ale v tu dobu vyšetřování neměl ponětí o mnoha důležitých faktech. Nechal Richarda sledovat na pár dní, ale to nepřineslo žádný výsledek, následně ho požádal o pas, protože Richard tvrdil, že byl v době vražd v Evropě. Ale pas Richard už neukázal. Poté ho požádal o vzorky písma, které poskytl Goldcatcher z jeho záznamů. Následně ministerstvo spravedlnosti po testech odpovědělo, že toto písmo je velice podobné se Zodiacovým písmem. Byly vyžádány další vzorky, ty také poskytl Goldcatcher, ale nebyl si na sto procent jistý, zda se jedná o Richardovo písmo. Protože vzorky byly v jednom notesu, o kterém se Goldcatcher domníval, že by mohl být Richardův, ale nebyl si jistý. To bylo jako Zodiacovo písmo vyloučeno. Každopádně, ministerstvo spravedlnosti první vzorky, které byly prokazatelně Richardovy, prohlásilo za velice podobné Zodiacově písmu. Máme záznam, kdy Goldcatcher telefonuje Richardovi výsledky prvních testů a oznamuje, že se našla shoda. Richard na to reagoval jen podivným „Aha\". Odborníci se domnívají, že pokud by byl nevinný, jeho reakce by byla naprosto jiná, minimálně by řekl něco na svoji obranu. Richard zpravidla psal kurzívou, jen příležitostně tiskace. Zodiac psal jen tiskace a zde se nalezla právě shoda mezi písmy.\n\nRichard se narodil ve Watertownu v Jižní Dakotě 14. března 1936. Studoval střední školu a později vysokou školu pro pedagogy v Aberdeenu.\n\nRichard sloužil v armádě v padesátých letech jako medik. Znak medika se silně podobá znaku Zodiaca. Medikové byli také trénováni rychle roztrhnout triko, to, jak víme, Zodiac provedl u Stineovy vraždy, kdy utrhl kus trika.\n\nV říjnu roku 1965 byl Richard zadržen v okrese Costa Contra (Kalifornie) za odmítnutí podepsání pokuty. Richard později napsal článek o podmínkách v cele. Sebrané otisky prstů nejsou, Richard se stal poprvé podezřelým až o 20 let později, zákon neumožňuje udržovat otisky prstů lidí, kteří byli zadrženi pouze za přestupek, tak dlouhou dobu.\n\nKdyž se oběť Zodiaca Darlene Ferrinová odstěhovala se svým manželem do Albany v New Yorku, Richard se rychle nato přestěhoval do toho samého města. Darlenin manžel pracoval v novinách Albany Times-Union, kdežto Richard pracoval v novinách Albany Knickerbocker. Čtyři roky po Darlenině vraždě poslal Zodiac dopis do novin Albany Times-Union, byla přiložena šifra, která odkazovala na zdravotní centrum Albany.\n\nV letech 1969–71 byl Richard redaktorem novin, které podněcovaly k násilí vůči policistům, jmenovaly se Good Times. V roce 1969 vydaly velice brutální článek, který mohl být následný plán Zodiaca.\n\nMezi červencem 1969 až rokem 1973 poslal Zodiac celkem 15 dopisů, žádný z nich neposlal ve středu. Každou středu se v novinách Good Times museli všichni sejít a pracovali na novém vydání novin. Zodiac nikdy v tento den nenapsal, kdežto v jakýkoliv jiný den v týdnu napsal.\n\nPaulova sestra Carol zcela jasně poznala, že Paulova pohřbu ze zúčastnil Richard.\n\nPaul Stine byl zastřelen na Washingtonské ulici, Richardova sestřenice bydlela v té samé ulici, její narozeniny byly 11. října, den Paulovy vraždy.\n\nV ten den Zodiac poslal celkem tři dopisy oznamující Paulovu vraždu, v ten den také vyšlo nové vydání Good Times, kde přední stránka byla rozdělena na tři části. Pět měsíců na to Good Times vydali třídílnou šifru, dokonce občas také psali o Zodiacovi na horní straně novin.\n\nV článcích z roku 1969 si Richard svoje příjmení Gaikowski zkracuje na „Gyke\" nebo „Gaik\", v jedné ze šifer odeslaných Zodiakem jde čistě vidět napsané slovo „Gyke\".\n\nPoslední Zodiacův dopis byl poslán do redakce Vallejo Times-Herald, v tu dobu tam pracoval Richardův dlouholetý kamarád Bob.\n\nPřes to, že Good Times byly v podstatě hippies noviny, jednou se Richard v novinách zmiňuje o divadelní hře The Mikado, tu také Zodiac uvádí jako jeho oblíbenou v jednom z jeho dopisů.\n\nV roce 1971 napsal Zodiac dopis do Los Angeles Times. Richard byl následně hospitalizován s mentální poruchou a byl v Napa County Hospital tři roky. Zodiac tři roky nenapsal.\n\nRichard byl v roce 1974 propuštěn. Zodiac psal v tom samém roce o nejnovějších filmech, které byly vydány. Richard v tu dobu pracoval v divadle Mission District of San Francisco, později v San Francisco's Roxie Theater.\n\nKdyž byly zajištěny hlasové nahrávky Richarda, které poskytl Goldcatcher, byla tím obeznámena operátorka vallejské policie Nancy Slower, která v roce 1969 se Zodiacem mluvila, když nahlašoval vraždu v Blue Rock Springs Park. Když jí byla nahrávka přehrána, zbledla a požádala Toma a ostatní odborníky aby odešli. Později se jim sama ozvala, ať znovu přijdou. Mluvila se svým psychologem a ten jí potvrdil, že pokud člověk zažije nějaký šok, je schopen si zapamatovat například i hlas. Když jí byly znovu nahrávky přehrány, jasně identifikovala Richardův hlas jako ten samý hlas, který slyšela 4. července 1969. Zodiacův přeživší Bryan Hartnell identifikoval hlas jako velice podobný tomu, který slyšel na jezeře Berryessa.\n\nZ jedné obálek dopisů, které psal Richard, bylo zajištěno DNA. Následně byla sanfranciská policie požádána o vzorek Zodiacovo DNA, ta ho ale odmítla poskytnout, a tak nikdy nebylo uděláno porovnání DNA mezi Richardem a Zodiacem. Je ale možné, že se tak v brzké budoucnosti stane díky neustálému tlaku lidí z internetu a širokého publika.\n\nRichard zemřel roku 2004 na rakovinu plic. Zde je také jedna zajímavá věc, Brian Hartnell popsal pach Zodiaca, který se k nim sklonil, aby ukázal nabitou zbraň, jako zápach cigaret. Richard byl celý život silným kuřákem.\n\nJak je popisováno na začátku, tato fakta nebyla v roce 1986 Kenovi Narlowovi známa, a tak ho jako podezřelého vyloučil. Ken Narlow v roce 2010 zemřel na rakovinu. Vzhledem k tomu, že Richard je jako podezřelý poměrně nový (rok 2008) a k zohlednění tragické rychlosti vyšetřování sanfranciské policie je možné, že v nejbližších letech se opravdu Richardovo DNA porovná a následně prošetří tato fakta. Sanfranciská policie také nasadila na případ nového detektiva z Cold Case Unit (staré případy) a ten v roce 2013 oznámil, že mají k dispozici lepší částečné DNA Zodiaca, než které měli v roce 2002. To by mohla být určitá možnost šance na porovnání s Richardem v budoucnosti.\n\nSpojení Arthura Leigh Allena se Zodiacem začíná 30. října 1966, kdy byla Cheri Jo Batesová ubodána v Riverside City College. Na konci listopadu 1966 místní policie a deníky obdrželi dopisy psané na stroji, ve kterých se pachatel k vraždě přiznal. Psací stroj byl identifikován jako model \"Royal\" s typem písma \"Elite\" nebo \"Pica\". Allen se údajně v době vraždy nacházel v oblasti Riverside. Tato informace pochází od policejního oddělení ve Valleju. Allen to nejprve potvrdil, později říkal, že se v době vraždy nacházel v nedaleké Pomoně.\nV době vraždy Batesové byl Allen zaměstnán jako učitel na základní škole v Calaveras County až do konce března 1968. V zaměstnání měl absenci 1. listopadu 1966. Tuto nepřítomnost zdůvodňoval nejprve \"školními záležitostmi\", což posléze změnil na nemoc. Je otázka, jestli volno nevyužil pro sběr informací pro falešné anonymní přiznání nebo skutečně Batesovou zabil a volno využil k ošetření ran po souboji s Batesovou. Během domovní prohlídky u Allena v bytě v roce 1991 FBI našla psací stroj \"Royal\" s písmem \"Elite\".\nNa konci dubna 1967 byly odeslány tři anonymní dopisy, týkající se vraždy Batesové. Podle Sherwooda Morrilla, pracovníka FBI – sekce identifikace, šlo o práci Zodiaka. Měly dvojité poštovné, což je typické pro Zodiaka. Přibližně v době odeslání těchto dopisů byla v Riverside City College nalezena morbidní báseň vyrytá do školní lavice. Morrill v roce 1970 prohlásil, že je to práce Zodiaka, později bylo toto tvrzení odmítnuto pro špatný stav lavice.\n\nPodle Allenova bratra Rona Allen dostal hodinky značky Zodiak jako vánoční dárek od své matky v roce 1967. Sám Allen odhadoval, že hodinky obdržel v červenci nebo srpnu 1969. Logo hodinek Zodiak je kruh s křížem, což se nakonec stalo poznávacím znamením Zodiaca.\n\nV lednu 1969 Allen hovořil se svým přítelem Donem Cheneym, kdy mu sdělil následující úvahy: Mohl by (Allen) zabíjet náhodně vybrané páry, mohl by psát policii výsměšné dopisy s detaily těchto vražd, mohl by tyto dopisy podepisovat symbolem Zodiaca ze svých hodinek, mohl by sám se nazývat Zodiac, mohl by měnit svůj vzhled pomocí make upu, mohl by si na pistoli připevnit svítilnu a střílet v noci.\n\nDon Cheney sdělil tyto informace policii v roce 1972. Policejní oddělení v San Francisku shledalo jeho výpověď nedostačující pro provedení domovní prohlídky.\n\nNa začátku roku 1968 Allen hovořil se svým přítelem Phillipem, kterému řekl, že je fascinován myšlenkou honu na lidi, že je tento hon lepší než na zvířata, protože lidi mají intelekt.\n\n31. července 1969 Zodiac poslal médiím dopisy se šiframi, po jejichž rozluštění se v nich objevily ty samé myšlenky. Navíc během policejního výslechu v roce 1971 Allen přiznal, že v mládí četl knihu \"Nejnebezpečnější hra\" (\"The Most Dangerous Game\"), ve které se objevuje motiv honu na lidi.\n\nPodle prohlášení policie, rodiny a přátel byl Allen fascinován šiframi. Allen používal v běžné mluvě ty samé fráze jako Zodiac ve svých dopisech.\n\nLake Herman Road: Na konci března 1968 byl Allen vyhozen ze zaměstnání na základní škole pro obtěžování žačky. Bylo to jeho druhé profesní selhání, v roce 1958 byl vyloučen z US Navy pro neschopnost. Bez pravidelného příjmu se Allen přestěhoval k rodičům na Valleja. Podle přátel a rodiny matku nenáviděl a před otcem si připadal méněcenný (otec Ethan byl velmi úspěšný vojenský důstojník). V této době Allen začal přibývat na váze a hodně pít. Později pracoval jako pomocník na čerpací stanici. S blížícími se vánoci a svými narozeninami (18. prosince) v roce 1968 se Allen propadal do spirály deprese a alkoholismu, což mohl být spouštěcí moment násilných činů. Podle studií FBI sérioví vrazi bývají aktivní v místech, které dobře znají. Allen žil jen několik minut jízdy od Lake Herman Road, měl vznětlivou povahu, hodně pil a vždy vozil s sebou v autě zbraň.\n\nBlue Rock Springs: Zodiakův útok v Blue Rock Springs 4. července 1969 byl po sedmi měsících druhý v západní části města Vallejo. Zodiac zde byl pouze čtyři minuty od Allenova domu. Mike Mageau útok přežil a poskytl policii popis Zodiakova vozu. Byl to hnědý vůz, pravděpodobně Corvair. Ve stejný čas měl Allen přítele Philipa, který se mu snažil prodat svůj hnědý Corvair. Podle policie Philip parkoval svůj vůz před čerpací stanicí ve Valleju, kde byl Allen krátce zaměstnán a klíčky byly uvnitř v kanceláři. Philip příležitostně nechal Allena řídit své auto. Je pravděpodobné, že Allen měl přístup ke klíčkům tohoto auta. Existuje rovněž spojení mezi jednou z obětí vraždy u Blue Rock Springs Darlene Ferrinovou a Allenem. Ferrinová pracovala jako číšnice ve jedné restauraci ve Valleju, asi 200 metrů od domu Allena. V té době měl Allen říci Donu Cheneyimu, že si našel číšnici. Podle policejní zprávy byla Darlene viděna s neidentifikovanou osobou, která si měla říkat Lee. Ovšem tato informace je nepodložená.\n\nLake Berryessa: 27. září 1969 Zodiac zaútočil dlouhým nožem na mladý pár u Lake Berryessa. Allen byl náruživým trampem, navštěvoval často rekreační oblasti jako je Lake Berryessa. Při výslechu 6. října 1969 Allen uvedl, že v den útoku \"chtěl jít do Lake Beryessa, ale nakonec šel na pobřeží\". Později Allen chtěl využít svého souseda Williama Whitea jako alibi. White ho měl vidět u domu a dvakrát s Allenem mluvit.\nWhite zemřel pár týdnů po údajném setkání.\nV ten den byl zastaven dopravním policistou za vysokou rychlost, během rozhovoru si policista všiml, že má Arthur na zadní sedačce krvavý nůž, Arthur uvedl, že zabíjel kuřata. Během výslechu v roce 1971 Allen přiznal, že v autě vezl v den útoku zakrvácený nůž. Bryan Hartnell, který útok přežil, potvrdil, že fyzický zjev a hlas Zodiaka a Allena se shodují. V polovině sedmdesátých let se Hartnell s policejním doprovodem byly podívat na Allena v místě jeho zaměstnání, obchodě \"Ace Hardware\" na Tennessee Street, v oddělení zahradnických potřeb. Rovněž ho poznal jako útočníka od Lake Berryessa.\nNa místě útoku se našly stopy o velikosti 10,5, což se rovněž shoduje s botami, které nosil Allen.\n\nDomovní prohlídka: Zhruba po půl roce vyšetřování Arthura dal nakonec okresní soudce svolení k domovní prohlídce Arthurova karavanu, který byl tou dobou zaparkován kompletně mimo Vallejo. Vyšetřovatelé vůz a jeho blízké okolí důkladně prohledali, avšak kromě obrovského množství hlodavců, několika pušek, dvou kuchyňských nožů sedícím popisu z Lake Berryessa a útržků novin, kde se píše o Zodiacovi, nic nenašli. Jeden z vyšetřovatelů však uvedl, že se Allen v průběhu domovní prohlídky choval zmateně, pobíhal okolo a zpočátku byl šokován příchodem vallejských vyšetřovatelů. Allen zažil mnoho dalších domovních prohlídek v následujících letech, v nich se, mimo jiné, našel návod na výrobu bomby, další štosy novin hovořících o Zodiacovi. Nic jiného se však v průběhu let nenašlo. Zajímavostí je to, že Allen bydlel zhruba 50 metrů od bistra, kde pracovala jako číšnice jedna z obětí, a to Darlene Elizabeth Ferrinová. Bylo zjištěno, že Allen do bistra často docházel. Sestra Darlene vypověděla, že se jednou nějaký divný muž zúčastnil pyžamové párty u Darlene doma. Všichni byli oblečení v pyžamech, ale ten muž tam jen seděl v saku, vzpomněla si, že ho Darlene oslovovala „Lee\", to jasně koresponduje s Arthurovýmo otcovským jménem Leigh. Dokonce Darlene měla sestře říct, ať si dává na toho muže pozor, že dokáže být nebezpečný. Po smrti Arthura policie opět prohledala jeho dům (32 Fresno street, Vallejo), nalezla mnoho střeliva sedícího na vraždy na Lake Herman Road a Blue Rock Springs, dále našla noviny o Zodiacovi a jednu velmi zajímavou věc, a to video s označením Z. Policie video zabavila, avšak ani po 24 letech nikdy neřekla, co na onom videu se znakem Zodiaca bylo. Zajisté se jednalo o špatný krok ze strany policie města Vallejo, protože právě v tuto chvíli vznikají spekulace o úrovni vyšetřování. Mnoho spekulací je správných. Policie třeba nikdy neporovnala zabavený krvavý nůž z Arthurova auta s ránou od nože z vražd z Lake Berryessa, a tak vlastně Arthur nikdy nemohl být vyvrácen jako vrah.\n\nObvinění: Krátce před Arthurově smrtí sanfranciská policie spolu se šerifem Napa a policií Vallejo zvažovala Arthura obvinit. Obvinění už bylo takřka hotové, když v tom 26. srpna 1992 Arthur zemřel na masivní infarkt způsobený jeho nezdravou stravou a několikaletým stresem. Následně po jeho smrti policie opět prohledala jeho dům, ale nenalezla zcela nic, co by mělo něco společného se Zodiacem. Při pitvě byly Arthurovi odebrány vzorky tkání, které se později použily k DNA testu se slinami z jedné z obálek v roce 2004, tyto pozdější DNA testy se ukázaly negativní, Arthur měl ve zvyku si nechávat lepit obálky od ostatních, protože jak sám říkal, z lepidla se mu dělalo špatně. Avšak ani po těchto testech šerif Napa okresu a policie Vallejo nevyloučila Arthura z podezřelých. Sanfranciská policie na základě tohoto testu Arthura z podezřelých vyloučila, ale, jak je uvedeno, v roce díky novým vodítkům případ znovu otevřela a dodnes zůstává Arthur jako hlavní podezřelý. Robert Graysmith tvrdí, že po smrti Arthura skončily jeho každodenní výhrůžné telefonáty, kde nějaký muž neustále dýchal do telefonu. Policejní detektiv Dave Toschi, hlavní vyšetřující případu, řekl, že Arthur byl nejlepší podezřelý Zodiaca, na kterém kdy dělal. Dave je dodnes vrahem frustrován, celý případ mu zničil život, odešel od policie a dnes je viceprezidentem jedné kalifornské bezpečnostní agentury. Toschi má tradici, že každý den na výročí vraždy v San Fransciscu jezdí přesně na místo, kde kdysi zaparkoval svoje auto a kouká po okolí a rozmýšlí, jak říká, co jim kdysi uniklo. Avšak nejvíce ho zajímá, jak několikrát řekl, jestli je opravdu Zodiac sledoval z nedalekého parku, Zodiac to totiž v dopise uvedl.\n\nTento muž je stále podezříván jako Zodiac. Většina vyšetřovatelů poukazuje na jeho dobrý fyzický stav, vysokou inteligenci a agresivitu. V době vražd žil v San Francisku poměrně blízko od míst, kde byly vraždy spáchány. Pracoval jako technik v rozhlasové stanici KTIM. Znaky tohoto rádia byly velice podobné šifrám v Zodiacových dopisech. Rick navíc pracoval v kině, kde se promítal Zodiacův oblíbený film Nejnebezpečnější hra. Rick žil v době, kdy byla zavražděna Cheri Jo Batesová, v Riverside, po začátku vyšetřování vraždy se rychle přestěhoval do San Francisca. V roce 2009 byl proveden DNA test a Rick Marshall byl konečně po desítkách let vyvrácen jako Zodiac.\n\nSestra jedné ze Zodiacových obětí označila tohoto muže jako možného únosce a vraha, který její sestru sledoval dlouho před spácháním vraždy. V roce 1962 po autonehodě trpěl vážným poškozením mozku, ztratil schopnost soucitu a kontroly nad svou osobou. Největším pojítkem mezi Kanem a Zodiakem byla velice silná podobnost písma, ale později bylo zjištěno, že vzorky písma se velice lišily, například Kaneovo písmo na kartě sociálního zabezpečení je úplně odlišné od vzorků, které poskytl policii. Kane zemřel roku 2010, je pochován na hřbitově válečných veteránů v Nevadě. Kane byl popsán a zdokumentován soukromým vyšetřovatelem Hinesem, jeho praktiky vyšetřování jsou podivné, často fakta dost ohýbal a pokrucoval. Kane byl později vyloučen jako Zodiac pomocí otisků prstů. Na to ho většina policií vyšetřujících vraždy jako Zodiaca vyloučila. Mimochodem sestra Darlene Ferrinové Lawrence označila jako možného pronásledovatele Darlene, ale to samé řekla o Arthurovi Allenovi a Richardu Gaikowském.\n\nByl podezříván vzhledem k tomu, že měli se Zodiakem některé společné rysy vražd – bydlel v San Francisku v době vražd, uměl vyrobit bombu, oznamoval vraždy, které spáchal sdělovacím prostředkům. Vyšetřovatelé nakonec uznali, že spíše byl fascinován vražděním Zodiaka a že se jej v některých rysech snažil napodobit. Navíc mezi Zodiakem, jeho oběťmi a Kaczynským nebylo žádné spojení. Po prozkoumání rukopisu bylo téměř vyloučeno, že Zodiakem by mohl být tento muž.\n\nČlen Mansonovy rodiny, který byl podezříván vzhledem k tomu, že již dříve byl z podobných vražd obviňován a že v době Zodiakových útoků byl v San Francisku. Jistá fakta ovšem Davise jako Zodiaka vylučují – Davis měl v době vražd dlouhé vlasy, přičemž Zodiac byl krátce střižený, všichni členové Mansonovy rodiny byli důkladně vyšetřeni a jako podezřelí se ukázali jako nevhodní, rukopis Davise se se Zodiakovým neshodoval.\n\nV roce 2014 vyšla kniha,  ve které autoři Gary L. Stewart a Susan Mustafa tvrdí, že Zodiac byl jistý obchodník se starými tisky – Earl Van Best. Spoluautor této studie, syn Earla Van Besta, k těmto závěrům došel na základě průkazné kriminální minulosti (pedofilie, opakované násilné chování vůči ženám, finanční podvody, agresivita vůči vlastním dětem) svého otce, který byl během života několikrát soudně trestán. Stewart rovněž předkládá důkazy pomocí odborné analýzy otcova písma, které se nápadně shoduje se Zodiacovým, včetně podoby Van Bestovy fotografie s policejní skicou, která vznikla na základě výpovědí přeživších obětí a dalších svědků, a shodným otiskem prstu z místa vraždy taxikáře Paula Lee Stinea z října roku 1969 (respektive jizva na tomto otisku). Earl Van Best junior měl průkazné znalosti opery Mikádo (Sullivan-Gilbert), což dosvědčil jeden jeho bývalý přítel, který tvrdil, že Best její libreto znal celé zpaměti a rovněž vypověděl, že Best byl krajně nebezpečný. Její obsah je zmiňován v jednom ze Zodiacových dopisů. Best měl též vydatnou průpravu ve výcviku se zbraněmi a znal šifry a kryptografické techniky (jako dospívající byl v Japonsku, kde si tyto schopnosti velmi osvojil). Uměl velice dobře japonsky a německy. Ví se rovněž o tom, že se minimálně jednou setkal s Arthurem Leigh Allenem, a sice ve věci prodeje antikvární knihy, kterou Best zakoupil v Mexico City. Best se rovněž pohyboval na scéně (hrál velice dobře na varhany), kterou pravidelně navštěvoval Rick Marshall. Šlo o volné sdružení lidí, kteří sdíleli rasistické názory a kult satanismu. Užší okruh lidí z této komunity byl složen z jedinců, kteří tíhli k adoraci násilí a neměli daleko do jeho realizace. Best Stewarta v roce 1963 zanechal na schodech domu č. 736 na North Boulevard v Baton Rouge, a spoluautor knihy a syn údajného Zodiaca tak ztratil se svými biologickými rodiči kontakt až do roku 2002, kdy se shledal se svojí matkou. Ta Besta popsala jako neobyčejně agresivního jedince, který trpěl absolutní ztrátou empatie. Best byl celkem třikrát ženatý a všechna manželství se rozpadla po opakovaném domácím násilí. Třetí manželství uzavřel v Rakousku, kde se zřejmě chtěl vyhnout možnosti vydání do USA. Zemřel v roce 1984 v Mexiku, kde je rovněž pohřben. Žádosti Stewarta o vydání policejního spisu a podstoupení testu DNA se vzorky slin z poštovní obálky Zodiaca byly opakovaně zamítnuty jako neodůvodněné. Podle sanfranciské policie byl Bestův spis později skartován, což neumožnilo otevření případu s ohledem na Stewartovo podezření. Soudní znalec Michael N. Wakshull v prosinci 2012 v místopřísežném prohlášení konstatoval, že písmo Zodiaca se shoduje s písmem Earla Van Best jnr. a je ochoten to dosvědčit i před velkou porotou. Rovněž forenzní vyšetřovatel Bob Garrett v podobě odborné zprávy potvrdil shodu mezi otisky prstu Zodiaca a Earl Van Besta juniora.\n\nO Zodiacovi bylo natočeno několik filmů, z těch novějších to jsou film \"Zodiac\" (2007) a \"Zodiak\" (2005). Sám Zodiac byl zvědavý, kdo ho bude ve filmu hrát, jak se zmiňuje v jednom ze svých dopisů. Za zmínku také stojí film Dirty Harry (1971), kde vrah Scorpio používá podobné praktiky, které používal Zodiac. Sám Zodiac se v jednom ze svých dopisů o filmu zmiňuje. Hlavní hrdina filmu detektiv Callahan (Clint Eastwood) nosí svůj revolver tak, jak ho ve skutečnosti nosil detektiv Dave Toschi (1931 – 2018).\n\n"}
{"id": "195107", "url": "https://cs.wikipedia.org/wiki?curid=195107", "title": "Limonit", "text": "Limonit\n\nLimonit (\"hnědel\") je vodnatý oxid železitý (směs oxidů a hydroxidů železa). Má okrovou až rezavě hnědou barvu, vryp stejný, lesk matný až smolný. Vytváří zemité, ledvinovité nebo krápníkovité agregáty. Obsahuje 35–40% železa. Vzniká zvětráváním železných rud. Je označován za bahenní rudu, jelikož vzniká vylučováním z železitých roztoků působením mikroorganismů. Nachází se třeba v Příbrami nebo ve Švédsku.\n\nLimonit není samostatný minerální druh, ale jedná se o jemnozrnnou směs více minerálů, převážně oxidů a hydroxidů železa, konkrétně hlavně goethitu a lepidokrokitu.\n\nObvykle zemitý, často s ledvinitým, či krápníčkovitým povrchem. Příležitostně ho můžeme nalézt s kovově lesklými povlaky, tzv. „náběhové barvy“. Krystaly netvoří, jelikož je amorfní.\n\n\nV přírodě je velmi běžný v nejrůznějších geologických prostředích. Vzniká v povrchových podmínkách přeměnou sulfidů, nejčastěji pyritu, ale i dalších minerálů. Vzniká sedimentárně jako tzv. bahenní ruda srážením hydroxidů železa ve vodním prostředí. Vzniká i zvětráváním křemičitanů s obsahem železa, hlavně Fe-pyroxenů, ve vyvřelinách nebo ve skarnech, nebo také přeměnou sideritu a ankeritu.\n\n"}
{"id": "195110", "url": "https://cs.wikipedia.org/wiki?curid=195110", "title": "Dvojkový doplněk", "text": "Dvojkový doplněk\n\nDvojkový doplněk (též doplňkový kód) je způsob kódování celých, tedy kladných i záporných čísel ve dvojkové soustavě používaný v počítačích. Dvojkový doplněk umožňuje zjednodušit konstrukci aritmeticko-logické jednotky uvnitř procesoru díky tomu, že sčítání a odečítání se provádí pro čísla se znaménkem stejně jako pro čísla bez znaménka, odlišná je pouze interpretace přetečení. Odečítání lze převést na sečtení prvního operandu s dvojkovým doplňkem druhého. Dvojkový doplňkový kód je nejrozšířenějším způsobem reprezentace celých čísel se znaménkem v počítači.\n\nK výhodám dvojkového doplňku patří, že neexistuje kladná a záporná nula (jako u jedničkového doplňku). Nevýhodou je naopak fakt, že zobrazený interval je nesymetrický (např. −128 až 127 v případě osmibitových čísel nebo −32768 až 32767 v případě šestnáctibitových). Takže například nelze na daném počtu bitů vyjádřit absolutní hodnotu nejzápornějšího čísla (nejzápornější číslo je ve dvojkovém doplňku invariantní vůči negaci, stejně jako nula).\n\nPři použití dvojkového doplňku se opačné číslo získá tak, že se znegují všechny bity dvojkového zápisu čísla a k výsledku se přičte jednička. Stejného výsledku lze dosáhnout odečtením jedničky následovaném negací všech bitů. Oba postupy fungují pro kladná i záporná čísla. Při aplikaci na nejmenší zobrazitelné číslo (nejzápornější zobrazitelné číslo) je výsledkem totéž číslo (mělo by se interpretovat jako přetečení).\n\nProtože dvojkový doplněk je také neznaménkové vyjádření záporného čísla na daném rozsahu, lze ho získat jako rozdíl (maxima rozsahu +1) a absolutní hodnoty záporného čísla.\nNapř. pro rozsah 8 bitů, kde maximum je 255, dojde při překročení rozsahu k přetečení, takže číslo 256 = 0. Potom bude znaménkovému vyjádření\n\"-x = 0 - |x|\" odpovídat neznaménkový zápis\n\"-x = 256 - |x|\".\n\nSčítání dvou kladných čísel; výsledek je kladný:\n\nSčítání dvou kladných čísel; výsledek je záporný (přetečení):\n\nSčítání záporného a kladného čísla; výsledek je záporný (přetečení při sčítání bez znamének):\n\nSčítání záporného a kladného čísla; výsledek je záporný:\n\nSčítání dvou záporných čísel (u čísel bez znamének dojde k přetečení):\n\nSčítání dvou záporných čísel (k přetečení dojde u čísel bez znamének i se znaménky):\n\nJe patrné, že při použití dvojkového doplňku se pro sčítání a odečítání čísel se znaménkem používají stejné operace jako pro čísla bez znaménka. Rozdíl je pouze v interpretaci čísel a ve způsobu vyhodnocování překročení číselného rozsahu: zatímco při operacích s čísly bez znaménka indikuje překročení povoleného rozsahu příznak přenosu (CF-přenos z nejvyššího bitu), při operacích se znaménkem indikuje překročení rozsahu příznak přetečení(PF- přenosy z a do nejvyššího bitu).\n\nŘekněme, že máme dvě celá čísla v absolutní hodnotě 1000 0001 a 11 0110, a chceme druhé číslo odečíst od prvního.\n\n\nDvojkový doplněk je tedy 1100 1010. Výpočet rozdílu provedeme sečtením menšence 1000 0001 a doplňku 1100 1010. Výsledkem tohoto součtu je číslo 10100 1011, kde ale musíme vynechat přenos jedničky do nejvyššího řádu. Konečným výsledkem je tedy číslo 0100 1011.\n\nNásledující příklad předvádí kódování čísel −8 až +7 (v desítkové soustavě) do čtyřbitového čísla ve dvojkové soustavě použitím dvojkového doplňku.\n\nZ příkladu ilustruje vlastnosti čísel kódovaných v DDK, o kterých pojednává další odstavec.\n\n\nPak platí:\n\n"}
{"id": "195113", "url": "https://cs.wikipedia.org/wiki?curid=195113", "title": "Peterborough", "text": "Peterborough\n\nPeterborough je město a samostatná správní jednotka ve východní Anglii se 161 800 (2007) obyvatel. Město je situováno u řeky Nene asi 121 km na sever od Londýna.\n\nPozůstatky obydlení a podle některých údajů i náboženských aktivit v této oblasti se nacházejí na archeologickém nalezišti \"Flag Fen\" na východ od současného centra města. Římané založili asi v roce 43 opevnění pro ochranu města \"Durobrivae\" v místě současné \"Ermine Street\". Pozůstatky římské cesty \"Fen Causeway\" je možno spatřit nedaleko \"Flag Fen\".\n\nV anglosaské době se osada jmenovala \"Medeshampstede\". Roku 655 obdržel mnich \"Saxulf\" od krále Mercie pozemek na stavbu kláštera. Ve zdejším klášteře mnichové sepisovali Anglosaskou kroniku. V období let 992 až 1005 se jméno osady změnilo, poté co opat \"Kenulf\" nechal vybudovat obranné hradby kolem kláštera, na \"Burgh\".\n\nV období občanské války byli obyvatelé města rozděleni na příznivce krále Karla I a na zastánce parlamentarismu. Město se nacházelo na hranici východní asociace hrabství podporujících parlamentaristy. Válka začala pro město roku 1643 kdy do města dorazili vojáci, kteří měli zaútočit na royalisty ve Stamfordu a Crowlandu. Královské síly byly během několika týdnů poraženy. V době kdy bylo parlamentaristické vojsko v Peterboroughu vyplenilo katedrálu, kapli i hlavní oltář.\n\nMístní železniční spojení bylo zprovozněno ve 40. letech 19. století. Ale až roku 1850 byla otevřena Great Northern Railway, která spojila město s Londýnem a Yorkem a Peterborough se tak mohl rozvíjet z obchodního města na průmyslové centrum. Velké zásoby jílu ve spojení s železničním spojením umožnily rozvoj výroby cihel a jejich distribuci. Ve 20. století byla oblast v okolí města největším producentem cihel ve Velké Británii. Roku 1932 byla otevřena továrna na výrobu dieselových motorů a v 60. letech zaměstnávala asi 10% obyvatel města.\n\nV období let 1971 až 1991 zaznamenal Peterborough 45% nárůst obyvatel. Začaly zde působit společnosti zaměřené na poskytování služeb, Thomas Cook Group nebo \"Pearl Assurance\", jejichž činnost postupně snížila dominanci průmyslu ve městě. V roce 2005 byla ustanovena společnost \"Urban Regeneration Company\", která má vytyčit další strategii rozvoje města.\n\nNa rozdíl od jiných částí země se východní Anglie vyznačuje o něco teplejším počasím v létě a trochu chladnějším v zimě. Vlivem polohy dále od moře patří Cambridgeshire mezi oblastí z nejmenšími srážkami v rámci Velké Británie (roční úhrn srážek činí asi jen 600mm). Průměrná délka slunečního svitu je 4 hodiny a 12 minut.\n\nVýchodní Anglie je typická rovinným profilem. Větší část Cambridgeshire tvoří nížiny, v některých místech dokonce pod úrovní moře. Nejníže položený bod, 2,75 m pod úrovní moře, se nachází na jih od Peterboroughu u \"Holme Fen\". Před vysušením močálů bylo pro pěstování zemědělských plodin v okolí města soustředěno pouze na vyšší místa, zatímco zbytek půdy byl využíván pro pastevectví (na rozdíl od zbytku východní Anglie, kde bylo zemědělství zaměřeno především na pěstování zemědělských plodin).\n\nPeterborough je městem s jednou z největších koncentrací italských přistěhovalců ve Velké Británii. To je dáno velkou náborovou akcí anglické společnosti na výrobu cihel v 50. letech 20. století na jihu Itálie. V roce 1960 zde pracovalo asi 3 000 italských dělníků. V posledních letech počet obyvatel města rostl mnohem rychleji než je národní průměr. Na konci 20. století byly zdrojem imigrace země Commonwealthu Indie a Pákistán.\nPo roce 2004 město zaznamenalo příliv obyvatel z východoevropských zemí, zejména z nově přistoupivších zemí Evropské unie, ze zemí jako Polsko, Slovensko či Litva. Z 65 000 lidí, kteří se usadili v regionu East Anglia jich přes 80 % usadilo v okolí tohoto města.\nOficiální odhad je, že v Peteborough žije přes 16 000 lidí z nových členských zemí Evropské unie, kteří se přistěhovali po roce 2004.\n\nPeterborough v současné době zažívá, ve srovnání s ostatními částmi země, výrazný ekonomický rozvoj (v roce 2005 ekonomický růst 6,9% oproti průměru 5,5%). Je to důsledkem velkorysého rozvojového plánu města do roku 2012.\n\nPodle výsledků sčítání obyvatel z roku 2001 je z 90 656 zaměstnanců 60 118 obyvatel města a ostatní dojíždějí. Z obyvatel města asi 13 161 dojíždí za prací mimo město. Průměrný výdělek ve městě (9,77 liber) je ale nižší než regionální průměr (11,69 liber). Peterborough je dlouhodobě typický nízkým procentem nezaměstnaných .\n\nRoku 1889 bylo vytvořeno administrativní hrabství \"Soke of Peterborough\", které působilo v hranicích zhruba odpovídajících současné samostatné správní jednotce. Do roku 1965 byla ale součástí hrabství \"Northamptonshire\". V tomto roce bylo sloučeno s \"Huntingdonshire\" a bylo vytvořeno hrabství \"Huntingdon and Peterborough\". Po správní reformě roku 1974 bylo toto hrabství zrušeno a byl ustanoven současný distrikt, který se stal částí hrabství Cambridgeshire. Roku 1989 se město stalo nezávislé na hrabství a existuje jako samostatná správní jednotka (\"unitary authority\") ale je součástí tohoto hrabství jen pro některé ceremoniální účely. Rada města převzala od roku 2001, podobně jako některé jiné správní celky, model uplatňovaný na národní úrovni a řídícím orgánem je vláda (distriktu) a její předseda.\n\nPůvodně bylo od roku 1541 město v parlamentu zastoupeno dvěma poslanci ale od roku 1885 je volebním obvodem pro jednoho člena parlamentu. Pro volby do Evropského parlamentu je město součástí volebního obvodu regionu východní Anglie.\n\nPeterborough je důležitou zastávkou na železniční trati East Coast Main Line a doba jízdy do Londýna je asi 50 minut. Vlakem jsou dosažitelné mimo Londýna i Birmingham, Norwich, Ely, Lincoln, Cambridge a letiště Stansted.\n\nŘeka Nene je splavná od přístavu v Wisbechu až do Northamptonu již v roce 1761. Prochází centrem města a je překlenuta několika mosty včetně jednoho železničního, který byl postaven roku 1847 Lewisem Cubbitem. Jedná se o nejstarší dochovaný litinový železniční most Velké Británie.\n\nSilnice \"A1(M)\" zhruba kopíruje trasu historické \"Great North Road\" od katedrály svatého Pavla v Londýně, přes Peterborough až do Edinburghu. Autobusovou dopravu ve městě provozuje několik společností včetně Stagecoach Group a \"Delaine Buses\". I přes bouřlivý rozvoj města se Peterborough vyznačuje nejkratším časem pro vyjetí z centra města na jeho okraj.\n\nV okolí města je zřízena \"Green Wheel\" – soustava 80 km cyklistických stezek a pěšin, která nabízí bezpečnou a propojenou síť cest kolem města se spojnicemi do jeho centra. Okolo stezky byly instalovány umělecká díla zachycující místní kulturu.\n\nKaždým rokem jsou v Peterboroughu pořádány různé kulturní akce včetně \"East of England Show\", \"Peterborough Festival\" a pivních slavností.\n\nRoku 1973 bylo na nábřeží řeky Nene otevřeno \"Key Theatre\". Uvádí hry místních autorů, představení hostujících scén i koncerty. Kino Odeon, otevřené roku 1937 bylo v provozu až do roku 1991, kdy v něm byl promítán poslední film. Až roku 1997 ho zakoupil místní podnikatel jako součást komplexu zahrnujícího restauraci a uměleckou galerii a proměnil ho na divadlo. A v současné době je největším regionálním divadlem. Dalším divadlem ve městě je \"John Clare Theatre\" umístěné v budově hlavní knihovny.\n\nNejrozšířenějším vyznáním v Peterboroughu je křesťanství. Anglikánská církev ve městě vlastní mnoho kostelů a katedrálu. Vlna přistěhovalců způsobila i zvýšení počtu členů římskokatolické církve. Ve srovnání s ostatními částmi země je ve městě relativně malý počet stoupenců buddhismu, hinduismu, judaismu a sikhského vyznání. Naopak Peterborough má větší procento muslimů a ateistů než je celostátní průměr. Muslimové jsou soustředění v oblasti \"Millfield\" a \"New England\" kde jsou postaveny i dvě mešity a kde také stojí hinduistický a sikhský chrám.\n\nK anglikánské diecézi patří oblast o rozloze 3 100 km² a zahrnuje celé Northamptonshire, Rutland a část distriktu Peterborough na sever od řeky Nene. Jižní část města patří historicky do diecéze Ely, která obsahuje zbytek Cambridgeshire a západní Norfolk. Celé město je součástí římskokatolické východoanglické diecéze, jejíž sídlo se nachází v Norwichi.\n\nV Peterboroughu se nachází jedna internátní škola – \"Peterborough High School\". Škola je určena pro dívky od 18 let a chlapce od 11 let. Systém státních středních škol ve městě prochází bouřlivou změnou. Pět z patnácti škol budou uzavřeny a zbořeny a budou nahrazeny jednou rozsáhlou akademií. Ostatní školy by měly být rozšířeny a rekonstruovány.\n\nVe městě se nachází i vysoká škola \"Peterborough Regional College\", založená roku 1946 jako \"Peterborough Technical College\", kterou navštěvuje více než 15 000 studentů z Velké Británie i ze zahraničí. Ačkoli v roce 2003 \"Loughborough University\" zavřela svou fakultu ve městě probíhají jednání s \"Anglia Ruskin University\" aby zde otevřela svou fakultu tato univerzita.\n\n\"Peterborough United Football Club\" je místní fotbalový klub založený roku 1934. Jeho domovský stadión se nachází na \"London Road\".\n\nDalší sporty zastoupené ve městě na vyšší úrovni jsou ragby, kriket, pozemní hokej, lední hokej, veslování, plochá dráha a atletika. Kriketový \"Peterborough Town Cricket Club\" a klub pozemního hokeje \"Peterborough Hockey Club\" odehrávají svá utkání na společném hřišti ve \"Westwoodu\". Nejstarší a nejúspěšnější ragbyový tým \"Peterborough Rugby Union Football Club\" sídlí u \"Fengate\".\n\nVeslařský \"Peterborough City Rowing Club\" se v roce 1983 přestěhoval od řeky k \"Thorpe Meadows\". Jarních a letních regat se zúčastňují veslaři z celé země. Každý rok v únoru jsou pořádány veslařské závody na řece Nene, ve kterých závodí stovky veslařů.\n\nKatedrála svatého Petra, Pavla a Ondřeje, jejichž sochy jsou umístěna na lomenici západní brány, byl původně vybudován roku 655 jako klášter a do současné podoby byl přestavěn v letech 1118 až 1238. Byl sídlem peterboroughského biskupa po založení diecéze roku 1541. Peterboroughská katedrála je známa pro svou velkolepou, raně gotickou západní bránu s třemi ohromnými oblouky.\n\nPeterborough se může pochlubit pozoruhodnou budovou radnice pocházející ze 17. století podepřenou sloupovím, které vytvářelo prostor pro konání trhů. Město se také pyšní viktoriánským parkem se zahradami, dětskými hřišti, voliérami, tenisovými kurty a čajovnami.\n\nPeterboroughské muzeum a umělecká galerie bylo postaveno roku 1816. V období let 1857 až 1928 se v této budově také nacházela první místní nemocnice. Muzeum obsahuje sbírky s asi 227 000 exponátů, včetně místních vykopávek od hrnčířských výrobků pocházejících z období vlády Římanů až po nejstarší britskou oběť vraždy.\n\n\"Longthorpe Tower\" je třípatrová věž a opevněné sídlo ze 14. století a nachází se asi 3 km na západ od centra města. Jedná se o památkové chráněný objekt obsahující nejkrásnější a nejdochovanější domácí malby té doby v severní Evropě. Občas se zde konají i výstavy místních umělců.\n\n\"Flag Fen\" – archeologické naleziště z doby bronzové bylo objeveno roku 1982. Jedná se zřejmě o místo náboženských obřadů a obsahuje velké množství tyčí uložených v pěti řadách. Nálezy z tohoto místa jsou uloženy v muzeu včetně artefaktu zřejmě nejstaršího kola nalezeného ve Velké Británii.\n\n\n"}
{"id": "195118", "url": "https://cs.wikipedia.org/wiki?curid=195118", "title": "Univerzita Nisa", "text": "Univerzita Nisa\n\nUniverzita Nisa (\"\") je mezinárodní akademická síť tvořená třemi spolupracujícími univerzitami: Vysokou školou Zittau/Görlitz, Technickou univerzitou v Liberci a Polytechnika Wroclaw. Studuje se ve třech městech v Euroregionu Nisa, v česko-polsko-německém hraničním trojúhelníku. Města jsou od sebe vzdálená přibližně 100 km.\n\nUniverzita Nisa byla založena roku 2001 a přijímala studenty pouze pro studijní obor „Informační a komunikační management.“ Její první prezident byl Prof. Dr. phil. Peter Schmidt.\n\nRoku 2004 byla Univerzita Nisa akreditováno přes ACQUIN (Instituce akreditací, certifikací a ověřování kvality). Novým prezidentem byl zvolen Prof. Klaus ten Hagen.\n\nOd roku 2007 se mohou o studia ucházet i studenti z jiných než zúčastněných zemí. Zejména nové magisterské studium je zaměřené na různorodé mezinárodní zastoupení studentů.\n\n\n\n\nVzhledem k tomu, že místo studia se v průběhu mění, kurzy dostupné na Univerzitě Nisa jsou poskytovány různými fakultami partnerských institucí.\n\n\n\n"}
{"id": "195120", "url": "https://cs.wikipedia.org/wiki?curid=195120", "title": "Punta Arenas", "text": "Punta Arenas\n\nPunta Arenas je nejvýznačnější město na pobřeží Magalhãesova průlivu a hlavní město chilského regionu Magallanes a Chilská Antarktida a provincie Magallanes. Jde o třetí největší město v celé Patagonii, po Neuquénu a Comodoro Rivadavia. Obývá jej obyvatel. Město leží asi 2200 km jižně od hlavního města Santiaga.\n\nPrvním Evropanem v okolí Punta Arenas byl Fernão de Magalhães, který v roce 1520 proplul okolo při své cestě kolem světa.\n\nDřívější britské navigační mapy označují dnešní poloostrov Brunswick jako 'Písečný bod'. Když začali Chilané v roce 1843 osidlovat oblast, pojmenovali nově vzniklé město 'Punta Arenosa', což je knižní přepis 'Písečného bodu' do španělštiny. Postupem času se název vyvinul do dnešní podoby. Někteří lidé také městu dříve říkali \"Magallanes\", ale dnes se používá pro celý region.\n\nPrvní osídlení vzniklo v roce 1584, když Španělé vybudovali na pobřeží Magalhaesova průlivu osadu Nombre de Jesús. Kvůli drsnému podnebí a obtížemi s obstaráváním potravy nemohla osada dlouho vydržet. Španělsko ale potřebovalo udržet kontrolu nad průlivem a loďmi tudy projíždějícími (převážně anglickými). Pro osadu se vžil název Puerto Hambre, t.j. Přístav hladomoru. Paradoxně to byl anglický pirát Thomas Cavendish, kdo osvobodil poslední usedlíky v roce 1587.\nV roce 1843 poslala chilská vláda expedici na jih země, aby vybudovala nová města. 18. prosince 1848 bylo založeno nové město Punta Arenas. Vláda ho začala používat, stejně jako v Argentině Ushuaiu, pro vězně s problematickým chováním. Mezi lety 1890 a 1940 se stala oblast okolo Punta Arenas jednou z nejdůležitějších oblastí chovu ovcí, přičemž nejbohatší společnost, Sociedad Explotadora de Tierra del Fuego, kontrolovala více než 10 000 km² patagonských pastvin.\nDo vybudování Panamského průplavu byl ve městě poměrně často využíván přístav jako zastávka v místě, kde se lodě obrací zpět na sever. Dnes je spíše využíván pro turistické účely.\n\nPunta Arenas je dnes živým a poměrně bohatým městem. Většina nevelkých chilských zásob ropy se nachází právě zde, stejně jako nekvalitní hnědé uhlí. Moderní elektrárna na metan byla postavena nedaleko města. Chov dobytka a ovcí je stále důležitým odvětvím, v okolí se těží dřevo a v pobřežních vodách se loví ryby. Město je důležitým turistickým centrem chilské části Patagonie.\n\nV červenci je průměrná teplota 1,7 °C, zatímco v lednu 10,8 °C. Roční průměr je 6,3 °C. Za rok spadne 397 mm srážek, přičemž v nejdeštivějším měsíci, květnu, je to 43 mm. Město bičují ostré větry, dosahující rychlosti až 130 km/h.\n\nMěsto Punta Arenas má pestrou historii, která se odráží v jeho památkách:\n\n"}
{"id": "195122", "url": "https://cs.wikipedia.org/wiki?curid=195122", "title": "Peter Falk", "text": "Peter Falk\n\nPeter Michael Falk (16. září 1927, New York – 23. června 2011, Beverly Hills) byl americký herec židovského původu. Nejvíce proslul hlavní rolí detektiva ve stejnojmenném televizním seriálu \"Columbo\". Za ni získal pět cen Emmy a Zlatý glóbus.\n\nKdyž mu byly tři roky, přišel kvůli malignímu tumoru o pravé oko, které bylo nahrazeno skleněným. Pět let po ukončení herecké školy, v roce 1960, byl nominován na Oscara za roli vraha ve filmu \"Murder, Inc.\". Druhou nominaci získal o rok později za vedlejší roli ve filmu \"Kapsa plná zázraků\".\n\nDesetkrát byl nominován na cenu Emmy za roli \"poručíka Columba\", z toho pětkrát vyhrál; za tutéž roli byl nominován devětkrát na Zlatý glóbus, který obdržel v roce 1973. Ohromná popularita seriálu mu zajistila pevnější postavení v Hollywoodu a výběr ambicióznějších rolí. Na svém kontě má spolupráci s renomovanými tvůrci: s Johnem Cassavetesem například natočil film \"Manželé\" (1970). Objevil se také ve filmech Wima Wenderse \"Nebe nad Berlínem\" (1987) a \"Tak daleko, tak blízko\" (1993).\n\nByl dvakrát ženatý: první manželkou byla Alice Mayo v letech 1960–1976 a po rozvodu se v roce 1977 oženil se Sherou Daneseovou. Začátek roku 2009 se nesl ve znamení sporů o jeho majetek mezi dcerou z prvního manželství a druhou manželkou. Jeho dcera oznámila 15. prosince 2008, že otec trpí Alzheimerovou chorobou a demencí. Zemřel 23. června 2011 ve svém domě v Beverly Hills. Bezprostřední příčina smrti ale není známa, protože ji rodina nechtěla sdělit.\n\n"}
{"id": "195124", "url": "https://cs.wikipedia.org/wiki?curid=195124", "title": "Meklong", "text": "Meklong\n\nMeklong zvaná také Menam-Meklong ( ) je řeka na západě Thajska. Je 480 km dlouhá. Povodí má rozlohu 30 000 km².\n\nPramení na západních svazích hřbetu Tanentaudži. Horní a střední tok je v horách, kde protéká korytem s množstvím peřejí. Dolní tok je v Menamské nížině. Ústí do Thajského zálivu Jihočínského moře, přičemž vytváří bažinatou deltu. Je spojena průtoky a kanály s řekou Menam-Čao-Praja.\n\nV létě dochází k povodním, které jsou způsobené dešti.\n\nVoda se využívá na zavlažování. Na dolním toku je možná vodní doprava. Na řece leží města Kančanaburi, Ratburi.\n"}
{"id": "195134", "url": "https://cs.wikipedia.org/wiki?curid=195134", "title": "Nejjižnější město", "text": "Nejjižnější město\n\nOznačení nejjižnější město je především turistický slogan, který si přisvojují tři lokality na jihu jihoamerického kontinentu v oblasti Patagonie a souostroví Ohňové země – Punta Arenas, Ushuaia a Puerto Williams. \n\nPřesné určení nejjižnějšího města je problematické, protože neexistuje shoda ohledně toho, při jaké velikosti může být sídelní celek nazýván městem. Nejjižnějším městem s více 1 000 000 obyvatelem je Melbourne v Austrálii, více na jihu leží chilské Punta Arenas, čítající přes 100 000 obyvatel. Ještě jižněji leží argentinská města Río Grande a Ushuaia – každé s více jak 50 000 obyvatel. Právě Ushuaia přitom bývá nejčastěji uváděna jako nejjižnější město na Zemi. Na ostrově Navarino, jižně od průlivu Beagle a Ushuaiy, se nachází Puerto Williams, jehož obyvatelstvo čítá přes 2000 osob. I Puerto Williams bývá označováno jako nejjižnější město na Zemi. Podle chilské ústavy je však městem urbanistický celek, čítající minimálně 5000 lidí, Puerto Williams tedy městem není. Ještě jižněji na stejném ostrově pak leží Puerto Toro, rybářská osada s méně než 100 obyvateli. \n\nPunta Arenas je třetím největším městem v celé Patagonii. S téměř 120 tisíci obyvateli je správním centrem chilského regionu Magallanes y la Antártica Chilena. Jedná se o nejjižnější město, ležící přímo na jihoamerickém kontinentu - na jih pokračuje už jenom pustý poloostrov Brunswick s mysem Froward. Zároveň je nejjižnějším městem s více jak 100 000 obyvateli.\n\nUshuaia je známá především jako turistické středisko, zároveň je hlavním městem argentinské provincie Tierra del Fuego, Antártida e Islas del Atlántico Sur. Díky své lokalizaci a vybavenosti je město a jeho přístav častým výchozím bodem turistických lodí směřujících k Antarktidě.\n\nPuerto Williams bylo založeno v roce 1953 a sloužilo především jako vojenský námořní přístav s geostrategickým významem. Nyní je ekonomika města založena především na turismu. \n\nNa antarktickém kontinentu a přilehlých ostrovech se nachází mnoho vědeckých výzkumných základem. Některé z nich jsou obývány sezoně, jiné celoročně. Největší z nich je polární stanice McMurdo, ve které se během letního období zdržuje přes 1000 vědců a technického personálu.\n"}
{"id": "195136", "url": "https://cs.wikipedia.org/wiki?curid=195136", "title": "César", "text": "César\n\nCésar je francouzské filmové ocenění, které od roku 1976 uděluje Filmová umělecká akademie (L’Académie des Arts et Techniques du Cinéma).\n\nHlavním cílem udělování je zviditelnění nejlepších francouzských filmů v očích diváků, ale i distributorů a přispět tak na jejich podporu. Další snahou je pravdivě zobrazovat francouzskou filmovou tvorbu a propagovat evropské filmy v rámci světové konkurence.\n\nPrvní předávání Césarů, jehož prezidentem byl Jean Gabin, se uskutečnilo 3. dubna 1976. Dvacet pět bronzových sošek, z nichž každá váží 3 kg, je uděleno každý rok na přelomu února a března.\n\nTrofej převzala jméno César po svém sochařském tvůrci, kterým byl César Baldaccini. Hlavním aktérem ve výběru a oceňování francouzské filmové produkce uvedené do kin od 1. ledna do 31. prosince je Filmová umělecká akademie. Tato instituce, založená v roce 1975 z iniciativy George Cravenna, má více než 3 400 členů z řad filmových profesionálů.\n\nCésar je francouzskou obdobou americké filmové ceny Oscar. Televizní přenos od roku 1994 zajišťuje stanice Canal+. Ceremoniál probíhá od roku 2017 v pařížské koncertní hale Salle Pleyel, která nahradila Théâtre du Châtelet.\n\n\nVítězné filmy, které obdržely Césara ve všech pěti nejprestižnějších kategoriích.\n\n\n"}
{"id": "195137", "url": "https://cs.wikipedia.org/wiki?curid=195137", "title": "Nepravidelná galaxie", "text": "Nepravidelná galaxie\n\nNepravidelná galaxie je galaxie, která nespadá do Hubbleovy klasifikace galaxií. Její vzhled je chaotický, bez náznaku spirálních ramen nebo eliptického vzhledu. Všeobecně se předpokládá, že čtvrtina z celkového počtu galaxií jsou galaxie nepravidelné. Většina nepravidelných galaxií jsou původem spirální nebo eliptické, deformované působením gravitace do nepravidelného tvaru.\n\nPodle Edwina Hubbla se dělí na dva základní typy:\n\n\nTřetím typem jsou trpasličí galaxie označované jako dl nebo dlrrs. Tento třetí typ se jeví jako důležitý pro porozumění celkového vývoje galaxií, protože obsahují nižší množství těžších prvků a vyšší množství plynů, tak jak to předpokládáme u nejranějších galaxií ve vesmíru. Trpasličí galaxie mohou reprezentovat lokální a tedy nedávné slabé modré galaxie známé z HDF (Hubbleovo hluboké pole).\n\nNěkteré z nepravidelných galaxií jsou spirální galaxie, které byly zdeformované gravitací svého většího souseda.\n\nObě Magellanova mračna byla původně také považována za nepravidelné galaxie. Později, po odhalení jejich spirální struktury, byly překlasifikovány na spirální galaxie typu SBm.\n\nTypickým příkladem je např. galaxie M82 v souhvězdí Velké medvědice, galaxie Leo A v souhvězdí Lva, nebo galaxie NGC 1569 a NGC 3109 ze souhvězdí Žirafy a souhvězdí Hydry.\n"}
{"id": "195138", "url": "https://cs.wikipedia.org/wiki?curid=195138", "title": "Halfords", "text": "Halfords\n\nHalfords Group plc je jedním z největších britských maloobchodních řetězců prodávající jízdní kola, výbavu pro automobily a autodíly a potřeby pro volný čas.\n\nFirmu založil v roce 1892 v Birminghamu F. W. Rushbrooke. Firma je kotována na londýnské burze, má 9 000 zaměstnanců a 402 obchodů ve Velké Británii a Irsku. Obchod samotný je rozdělený na 3 části - Parts (díly na auta a výbava), Ripspeed (tunning pro auta, autodoplňky, pneumatiky a disky) a Bike (jízdní kola a příslušenství). Raritou těchto obchodů je autoservis, který je přímo součástí prodejny.\n\nV roce 2007 se Halfords poprvé vydal přes kanál do kontinentální Evropy. Jeho cílovou zemí je Česká republika. V červnu 2007 otevřel v Česku svou první velkoplošnou prodejnu a ještě v témže roce otevřel další dvě. Koncem roku 2008 firma otevřela pátou a zatím poslední prodejnu v České republice. Z České republiky hodlá firma expandovat do regionu střední Evropy, kde plánuje vybudování sítě prodejen Halfords.\n\nKoncem roku 2008 je otevřen první obchod mimo ČR a to v polské Wroclawi. Další obchody se plánují opět v ČR. Dle neoficiálních zpráv má být v ČR otevřeno až na 15 obchodů.\n\n6. měsíc roku 2010 Přichází zdrcující zpráva o ukončení kompletní činnosti společnosti Halfords mimo UK. Do 2 měsíců byly ukončeny aktivity všech obchodů .\nPoté obchody převzala (avšak bez závazků a jakékoli spojitosti) společnost Fast Box.\n\n"}
{"id": "195140", "url": "https://cs.wikipedia.org/wiki?curid=195140", "title": "Jom", "text": "Jom\n\nJom ( ) je řeka v Thajsku, kde podtupně protéká provinciemi Phayao, Phrae, Sukhothai, Nakhon Sawan. Je 500 km dlouhá.\n\nPramení na severu země ve vysočině Fipannam. Protéká Menamskou nížinou. Je hlavním přítokem řeky Nam, která je zdrojnicí řeky Menam-Čao-Praja.\n\nV létě dochází k povodním, které jsou způsobené monzunovými dešti.\n\nVoda se využívá na plavení dřeva a zavlažování.\n"}
{"id": "195143", "url": "https://cs.wikipedia.org/wiki?curid=195143", "title": "Folk rock", "text": "Folk rock\n\nFolk rock neboli folkrock je hudební směr, který vznikl počátkem 60. let elektrifikací amerického folku - začal tedy využívat elektrické kytary, klávesy (později) a další nástroje využívající zesilovače a zvuková zkreslení, také se zde začaly objevovat hudební skupiny, které se nebály použít i bicí. Tento styl své znění sice zásadně pozměnil, ale jen co se týče zvukového vyjádření, hudebně zůstal stejným, folkovým, hudebním stylem s názvuky lidové hudby a rockovým rytmem nebo zaujetím. Ovlivnil spoustu hudebních prvků a stal se jedním z nejvýznamnějších autorských zdrojů americké populární hudby.\n\nThe Byrds je kapela, která je průkopníkem tohoto hudebního stylu. Bob Dylan a Neil Young jsou dalšími interprety, kteří si folkrock osvojili, pomohli ho popularizovat a dali mu další podobu. Někteří další známí představitelé folkrocku v zahraničí: Van Morrison, Bruce Springsteen, Simon & Garfunkel, Leonard Cohen, Suzanne Vega, Cat Stevens, Mumford and Sons, Atalyja.\n\nMezi představitele folkrocku v Česku patří Nerez, Čechomor, Fleret, Hromosvod, Vlasta Redl nebo AG Flek .\n\n"}
{"id": "195148", "url": "https://cs.wikipedia.org/wiki?curid=195148", "title": "Mun", "text": "Mun\n\nMun zvaná také Nammun ( ) je řeka v Thajsku. Je 700 km dlouhá. Povodí má rozlohu 130 000 km².\n\nProtéká planinou Korat ze západu na východ. Teče převážně v široké dolině. Nedaleko ústí do Mekongu překonává stupně a vytváří peřeje.\n\nV létě dochází k povodním, které jsou způsobené monzunovými dešti. Průměrný průtok vody na dolním toku činí 630 m³/s.\n\nVoda se využívá k zavlažování. Na řece leží město Ubonratčatchani.\n"}
{"id": "195153", "url": "https://cs.wikipedia.org/wiki?curid=195153", "title": "Niccolò Antonio Zingarelli", "text": "Niccolò Antonio Zingarelli\n\nNiccolò Antonio Zingarelli (4. dubna 1752 Neapol – 5. května 1837 Torre del Greco) byl italský hudební, převážně operní, skladatel.\n\nZingarelli studoval v Neapoli na konzervatoři \"Santa Maria di Lo\"reto. Jeho učitelem byl mimo jiné Fedele Fenaroli. Svou první operu \"„I quattro pazzi“\" zkomponoval již v 16 letech a byla uvedena v roce 1768 jako školní představení. První veřejně provedenou operou byl „\"Montezuma\"“, kterého uvedlo v roce 1781 divadlo San Carlo v Neapoli.\nPo studiích odešel do Paříže, kde uvedl operu „\"Antigona\"“ (1790). V revoluční době uprchl zpět do Itálie a stal se kapelníkem milánského dómu. Zde setrval až do roku 1794. V tomto roce obdržel místo kapelníka \"(maestro di cappella)\" v chrámu Santa Casa v Loretu. V roce 1804 pak vystřídal Pietra Guglielmiho ve funkci sbormistra Sixtinské kaple ve Vatikánu.\n\nV této funkci, jako nadšený vlastenec, odmítl řídit Te Deum na počest narození Napoleonova syna Napoleona II. Za tento čin byl zatčen a deportován do Paříže. Napoleon sám však byl milovníkem Zingarelliho hudby, okamžitě ho omilostnil a ještě mu udělil státní důchod.\n\nV roce 1813 se stal ředitelem konzervatoře v Neapoli a o tři roky později se stal sbormistrem neapolské katedrály po Giovanni Paisiellim. V těchto funkcích již zůstal až do své smrti v roce 1837. Mezi jeho žáky z tohoto období nalezneme slavná jména jako Vincenzo Bellini, Michael Costa nebo Saverio Mercadante.\n\nZkomponoval na 40 oper. Jeho nejslavnějšími operami se staly „\"Giulietta e Romeo\"“ (1796) a jeho předposlední dílo „\"Berenice\"“ (1811).\n\nJednak s ohledem na zaměstnání, která zastával, ale také proto, že byl hluboce věřící člověk, je velmi rozsáhlé i Zingarelliho chrámové dílo (mše, oratoria, kantáty, moteta). Jen pro chrám v Loretu zkomponoval 541 děl a z toho 28 mší. Ještě pouhý měsíc před svou smrtí ve věku 85 let, zkomponoval rozsáhlé oratorium \"„Útěk do Egypta“\" a rekviem pro sebe sama.\n\n\n"}
{"id": "195155", "url": "https://cs.wikipedia.org/wiki?curid=195155", "title": "Julius Caesar (Shakespeare)", "text": "Julius Caesar (Shakespeare)\n\nJulius Caesar (anglicky \"The Tragedy of Julius Caesar\") je tragédie Williama Shakespeara z roku 1599. Hra popisuje spiknutí proti římskému vládci Juliu Caesarovi, jeho zavraždění v roce 44 př. n. l. a porážku těch, kdo stáli za jeho smrtí, v bitvě u Filipp. Jedná se o jednu z několika Shakespearových her inspirovaných skutečnými událostmi římských dějin, kam patří i \"Coriolanus\" a \"Antonius a Kleopatra\".\n\nAčkoliv se hra jmenuje \"Julius Caesar\", Caesar se zde objevuje jen ve třech scénách a je zavražděn na začátku třetího dějství. Marcus Brutus má čtyřikrát víc replik a hlavní psychologické drama se týká jeho konfliktu mezi ctí, vlastenectvím a přátelstvím.\n\nŘímské ulice zaplní veselící se občané, protože probíhají Luperkálie - výročí vzniku Říma. Je však ještě jeden důvod k oslavě: Julius Caesar se vrací z vítězné bitvy proti Pompeiovi. Caesara zdraví jásající dav. Průvod pokračuje, ale dva římští šlechtici zůstávají vzadu. Je to Brutus a Cassius, kteří se obávají, aby Caesar nezačal být příliš ctižádostivý.\n\nNebezpečný Cassius\nCaesar není spokojen. Vidí Cassia a hned vysvětluje mladému vojákovi Marcu Antoniovi, proč ho nemá rád. Caesar jde dál, ale Casca, další senátor, vypráví Brutovi a Cassiovi, že Caesar třikrát odmítl korunu jen proto, že si to lid nepřál. Důvodem Cassiovy zlosti je tedy zklamání.\n\nSpiknutí\nCassius si dohodne schůzku s Cascou. Oba se shodují na tom, že Caesar je hrozbou pro Řím a musí tedy zemřít. Potřebují však také Brutovu podporu, protože ten je velmi oblíbený mezi lidem. Brutus nechce, aby Římu vládl tyran, ale Caesara má rád jako přítele. Dohaduje se sám se sebou, ale nakonec se rozhodne, že Caesar musí být zabit. Právě když žádá svého služebníka, aby zjistil přesné datum (zrovna nastávají březnové idy), buší na vrata Cassius se skupinou mužů. Těmi jsou další spiklenci z řad římské šlechty - Trebonius, Decius, Casca, Cinna a Metellus. Cassius vysvětluje, že chtějí Caesara zabít ještě téhož dne na Kapitolu. Brutus souhlasí, ale prohlásí, že při tom nesmí zemřít Marcus Antonius.\n\nCalpurniin sen\nCaesarova žena Calpurnina má noční můru. Viděla ve snu, jak socha jejího muže krvácí. On jí odpoví, že jestli jí to udělá radost, na Kapitol nepůjde. Když to uslyší spiklenec Decius, řekne mu, že senátoři mu chtějí okamžitě nabídnout korunu. Caesar okamžitě mění své rozhodnutí a odchází. Nic nedbá na varování svého učitele Artemidora, který se o spiknutí doslechl.\n\nCaesarova smrt\nSpiklenci obklopí Caesara, Brutus mu poklekne u nohou a společně vrazí své dýky do Caesarova těla. Ten ještě spatří, že mezi vrahy je i starý přítel Brutus a pronese slavnou větu: „I ty, Brute?“ Vražda vyvolá mezi senátory vřavu, kterou se snaží uklidnit Brutus. Rozhněvaný Marcus Antonius jen žádá, aby směl promluvit na Caesarově pohřbu.\n\nPohřeb Caesara Shromáždil se obrovský dav o čeká na Brutovo vysvětlení, proč musel Julius Caesar zemřít. Brutus říká, že Caesar by nadělal ze všech otroky, a lid mu uvěří. Pak se však objeví Marcus Antonius, jenž nese Caesarovo tělo. Pláče nad ním a oznamuje, že Caesar odkázal veškeré své bohatství lidu. Občané jsou dojati a slibují mu podporu.\n\nObčanská válka\nAntonius se spojil s Caesarovým synovcem Octaviem a se statečným generálem Lepidem. Toho chce ovšem odstavit, aby získal větší moc a více peněz. Brutus a Cassius uprchli z Říma a sbírají vojsko. Brutus ale odmítne strategii Cassia a rozhodne se pro vlastní, méně rozumný plán. Mají se utkat s nepřáteli u Filipp. Brutus najednou uslyší Caesarova ducha, který prohlásí, že se s ním u Filipp shledá. Duch zmizí a vyděšený Brutus se těžko vzchopuje.\n\nNa filippské pláni\nVojevůdci nepřátelských armád se naposledy pokoušejí dojednat mír. Je však jasné, že dojde k boji. V průběhu bitvy jsou Cassiovy jednotky rozprášeny Antoniovým vojskem. Brutova armáda ale vítězí nad Octavianovou. Zoufalý Cassius prchá a vidí, že se blíží vojáci. Posílá svého druha Titinia, aby zjistil, zda jde o spojence nebo nepřátele. Cassius je krátkozraký, a tak nařizuje sluhovi Pindarovi, aby mu řekl, co se děje. Pindarus vidí, že Titinius je obklopen vojáky a domnívá se, že byl zajat nepřítelem. Pro Cassia to je poslední rána, prosí Pindara, aby mu podržel meč, jímž zabil Caesara, a spáchá sebevraždu. Vojáci kolem Titinia byli však Brutus a jeho muži. Když uvidí Titinius svého přítele mrtvého, i on si vezme život. Ve druhé části bitvy se Brutus s hrstkou věrných marně brání, a když jednoho po druhém prosí, aby ho zabili, všichni odmítají. Naléhá na ně, aby uprchli. Zůstává jen sluha Strato, který Brutovi podrží meč, kterým se následně Brutus zabije.\n\nPřicházejí vítězové\nPoté, co naleznou Bruta mrtvého, dávají Octavianus s Antoniem milost všem jeho věrným. Antonius vzdává hold Brutovi za to, že Caesara zabil pro dobro státu a ne pro osobní zisk.\n\n"}
{"id": "195157", "url": "https://cs.wikipedia.org/wiki?curid=195157", "title": "Bender", "text": "Bender\n\nJméno Bender nese více subjektů:\n\n\n\n"}
{"id": "195158", "url": "https://cs.wikipedia.org/wiki?curid=195158", "title": "Kupec benátský", "text": "Kupec benátský\n\nKupec benátský (: ) je divadelní hra, komedie, Williama Shakespeara, napsaná mezi lety 1596–1598. Ačkoliv je tato hra běžně řazena mezi komedie a sdílí spolu s ostatními Shakespearovými romantickými komediemi některé jejich typické aspekty, divák si ji pamatuje spíše díky jejím dramaticky vypjatým scénám (mezi něž nepochybně patří Shylockův známý monolog „Nemá Žid oči?“ z 1. scény 3. jednání, či Porciin monolog o milosrdenství z 1. scény 4. jednání).\n\nHlavní postavou, oním kupcem ze samotného názvu hry, však není Žid Shylock, který, ač nejznámější a nejdůležitější postava hry, je povoláním lichvář; oním kupcem je křesťanský kupec Antonio. Konečně, toto rozvržení rolí je zřejmé již z titulní stránky prvního kvartového vydání uvádějící hru samotnou. Hra je představena jako \"The moſt excellent Hiſtorie of the Merchant of Venice. With the extreame crueltie of Shylock the Iewe towards the ſayd Merchant, in cutting a iuſt pound of his fleſh: and the obtayning of Portia by the choyſe of three cheſts\" (tj. \"Převýborný příběh Kupce benátského, v němž nad pomyšlení krutý Žid Shylock řečenému Kupci vyřízne libru masa z těla a Porcie je získána volbou tří skříněk\").\n\nDo češtiny přeložili: Josef Jiří Kolár, Josef Václav Sládek, František Nevrla, Jan Nepomuk Štěpánek, Erik Adolf Saudek, Břetislav Hodek a Martin Hilský.\n\n\nMladý a před časem ještě bohatý šlechtic Bassanio z Benátek se chce ucházet o ruku krásné a zámožné Porcie. Ovšem vinou nezřízeného a bohémského života upadne do dluhů a bez peněz se ostatním nápadníkům nemůže vyrovnat. Požádá tedy svého přítele Antonia, bohatého benátského kupce, aby mu půjčil tři tisíce tolarů. Křesťan Antonio by mu je půjčil rád, a to podle svého zvyku bez úroků, ale všechno jeho bohatství je právě naloženo na lodích plujících po celém světě. Rozhodne se ale, že si pro svého přítele vypůjčí od lakotného Žida Shylocka, ačkoli se tito dva ze srdce nenávidí. Shylock peníze půjčí, a to dokonce bez úroků. Ovšem Shylock si místo toho stanoví podmínkou, že pokud mu peníze nebudou do 3 měsíců vráceny, bude smět z Antoniova těla vyříznout jednu libru masa. Antonio úpis podepíše, protože lodě s jeho majetkem se mají do této doby do Benátek vrátit, takže by měl stihnout půjčku splatit.\n\nPorcie žije ve svém paláci v Belmontu nedaleko Benátek. Je nešťastná, protože její otec jí před smrtí ve své poslední vůli odepřel právo na svobodnou volbu ženicha. Místo toho nechal zhotovit tři skříňky, zlatou, stříbrnou a olověnou, a každý, kdo by se chtěl ucházet o ruku jeho dcery, si musí vybrat jednu z nich, a najde-li v ní podobiznu Porcie, může si ji vzít za manželku. Nevýhoda této loterie spočívá v tom, že kdo neuspěje, nesmí se až do konce života ucházet o jakoukoli další ženu. Na to doplatí marocký kníže, který otevře zlatou truhlu, a kníže aragonský, který otevře stříbrnou. Ani o jednoho z těchto nápadníků naštěstí Porcia nestála a posmívala se jim společně se svou komornou Nerrisou. Teď už sice ví, že její obraz je v olověné skříňce, ale podle závěti svého otce má zakázáno to jakémukoli nápadníkovi napovědět.\n\nV té době opustí Shylocka jeho sluha a komik Lancelot kvůli Židově lakotě. Bassanio ho přijme k sobě. Při cestě do Belmontu se k nim připojí další mladý šlechtic Gratiano. Od Shylocka uteče i jeho dcera Jessica, která uprchne se svým milencem Lorenzem do Belmontu.\n\nPorcii se Bassanio velmi zalíbí a ona jemu rovněž. Když se tedy dostane k volbě jedné z truhlic a správně si vybere tu olověnou, je Porcia šťastná, že si nakonec vezme muže, o kterého stála. Stejně tak se Nerrisa zamiluje do Gratiana, a tak proběhnou hned dvě svatby. Obě nevěsty si zavážou své manžele přísahou, že nikdy nesundají z prstu prsteny, které jim daly.\n\nIdylku překazí zpráva z Benátek, že Antoniovy lodě se potopily a s nimi i veškerý kupcův majetek. Shylock, v té době velmi rozezlen útěkem své dcery, která mu navíc vzala i něco z jeho jmění, se chystá uplatnit svůj nárok na libru Antoniova masa. Bassanio, vázaný vděkem k Antoniovi, okamžitě spolu s Gratianem jedou svému příteli na pomoc. O něco později se za nimi v tajnosti a se svým plánem na vysvobození Antonia vydají Porcia a Nerrisa a předají dočasně palác ke správě Jessice a Lorenzovi.\n\nPři soudu v Benátkách se benátský dóže marně snaží přesvědčit Shylocka, aby se vzdal svého nároku na libru těla. Žid nepřijímá ani nabídku od Bassania, který chce vykoupit Antonia hned šesti tisíci tolary. Pohrdá jakýmikoli prosbami od občanů, kteří mají Antonia rádi, a chce si odříznout své maso. V té chvíli do síně vstoupí Porcia převlečená za muže a ohlásí se jako právník, kterého posílá doktor Bellario z Padovy. Spolu s ní vejde i Nerrisa, přestrojená jako její písař. Hned poté Porcia udolává Shylocka argumentem, že podle smlouvy sice má právo na libru z těla, ale o krvi se v ní nic nepíše. Pokud tedy dokáže z Antonia vyříznout část těla a nepřipraví ho ani o kapku krve, ať se o to klidně pokusí. Pokud ovšem Antonia zraní, bude to souzeno jako újma na zdraví. Dalšími právnickými trumfy pak ještě připraví Shylocka o celé jeho jmění s tím, že polovinu dostane Antonio a polovinu benátský stát. V krátké době se tak karta dočista obrátí a Žid odchází ze scény poražen.\n\nJako odměnu za záchranu přítele si Porcia vyžádá od Bassania (který ji nepoznal) prsten, jejž mu dala, což chápe jako zkoušku, zda dostojí své přísaze. Bassanio zprvu odmítne, ale pak ho Antonio přemluví, aby právníkovi prsten poslal. Stejně tak připraví Nerrisa Gratiana o jeho prsten.\n\nV Belmontu se Bassanio a Gratiano dovídají, že právníkem a písařem byly jejich manželky. Ty je pokárají za to, že nesplnili svůj slib, ale odpustí jim. Ke všemu se nakonec Antonio dozvídá, že jeho lodě neztroskotaly a v pořádku dopluly do Benátek, takže teď má své dřívější jmění i půlku jmění Shylockova.\nSlavný Shylockův monolog:\n\nSALARINO\nSHYLOCK\n\nPorcie o milosrdenství:\nPORCIE\nBassanio při volbě skříňky:\n\n\"Ozve se píseň, zatímco\" BASSANIO \"mluví o skříňkách sám k sobě\":\n\n\n\n\n\n"}
{"id": "195160", "url": "https://cs.wikipedia.org/wiki?curid=195160", "title": "Elektromagnetická indukce", "text": "Elektromagnetická indukce\n\nElektromagnetická indukce je jev, při kterém ve vodiči dochází ke vzniku indukovaného elektromotorického napětí U a indukovaného proudu v důsledku časové změny magnetického indukčního toku, tj. důsledkem umístění vodiče v nestacionárním magnetickém poli.\n\nVelikost indukovaného napětí závisí na velikosti změny magnetického pole a rychlosti této změny.\n\nNapětí a proud, které vznikají při elektromagnetické indukci, nazýváme indukované.\nElektromagnetická indukce se využívá například v indukčních vařičích.\n\n"}
{"id": "195163", "url": "https://cs.wikipedia.org/wiki?curid=195163", "title": "Překladatel", "text": "Překladatel\n\nPřekladatel je člověk, který převádí texty z jednoho jazyka do jiného, či přesněji řečeno odborník na písemné jazykově-kulturní zprostředkování. Z translatologického hlediska je překladatel pouze ten, kdo produkuje psaný převod jednoho jazykového kódu do druhého. Odborník na ústní jazykově-kulturní zprostředkování je pak označován jako tlumočník. Zastřešující pojem pro překladatele a tlumočníka je \"translátor\".\n\nProfesionální překladatelé zpravidla provádějí překlady z cizího jazyka do své mateřštiny, neboť tímto způsobem bývá dosahováno nejkvalitnějších výsledků. Pro překladatelství jsou též dobře využitelní bilingvální lidé.\n\nV České republice je provádění překladů volnou živností. Pro soudně ověřené překlady je ale nutné složit speciální překladatelskou státní jazykovou zkoušku.\n\n\n"}
{"id": "195164", "url": "https://cs.wikipedia.org/wiki?curid=195164", "title": "Britové", "text": "Britové\n\nBritové jsou občané Spojeného království, jeho zámořských území a korunních závislých území.\n\nKrálovství Velké Británie vzniklo v roce 1707 spojením Anglie, Walesu a Skotska, čímž byly položeny základy pro vytvoření společné britské identity. V roce 1801 bylo ke království připojeno i Irsko, čímž vzniklo Spojené království Velké Británie a Irska. V roce 1922 se pak větší část oddělila v Irskou republiku, zatímco Severní Irsko zůstalo Spojenému království, čímž vzniklo dnešní Spojené království Velké Británie a Severního Irska. Britská identita v Severním Irsku je kontroverzní kvůli etnicko-sektářským třenicím - protestanté (unionisté) se za Brity považují, katolíci většinou ne.\n\nOd 2. poloviny 20. století Spojené království postihuje vysoká míra imigrace, což vyústilo ve vytvoření multietnické společnosti, kdy za Brity již nejsou považována jen původní etnika - Angličané, Velšané, Skoti a Irové, ale i množství jiných etnických skupin.\n\nČasto bývá místo označení Britové chybně používáno označení Angličané, stejně jako Velká Británie nebo Spojené království bývá chybně označováno jako Anglie. Jedná se zde o podobnou chybu jako při používání názvu Holandsko namísto Nizozemsko a Holanďané namísto Nizozemci, stejně jako při zaměňování názvů Čechy a Česko/Česká republika (viz Čechy versus Česko).\n\n"}
{"id": "195173", "url": "https://cs.wikipedia.org/wiki?curid=195173", "title": "Rudi na křtinách", "text": "Rudi na křtinách\n\nRudi na křtinách byl český němý film vyrobený společností Kinofa v roce 1911. Postavu pražského šviháka Rudiho vymysleli společně herec a kabaretiér Emil Artur Longen a filmař Antonín Pech, kteří během jediného roku vytvořili sérii čtyř groteskních komedií. Kromě \"Rudiho na křtinách\" to byly ještě \"Rudi na záletech\", \"Rudi se žení\" a \"Rudi sportsman\". Film \"Rudi na křtinách\" se natáčel na zahradě kabaretu \"U Lhotků\", kde Pech s Longenem rozestavěli kulisy, exteriéry na jedné z pražských ulic.\n\nObsah filmu se nedochoval, podle dostupných údajů film vůbec nebyl uveden do kin a záznam o něm se zachoval v inventární knize společnosti Kinofa (únor 1912). Samotné filmové materiály nikdy nebyly nalezeny.\n\n"}
{"id": "195176", "url": "https://cs.wikipedia.org/wiki?curid=195176", "title": "Taxidiinae", "text": "Taxidiinae\n\nTaxidiinae je skupina tří rodů severoamerických jezevců. V rámci čeledi lasicovitých (Mustelidae) tvoří zvláštní podčeleď, nejsou tedy nijak zvlášť příbuzní ostatním jezevcům. Je znám jediný žijící druh – jezevec americký (\"Taxidea taxus\").\n"}
{"id": "195179", "url": "https://cs.wikipedia.org/wiki?curid=195179", "title": "Důl Lazy", "text": "Důl Lazy\n\nDůl Lazy je nečinný hlubinný důl na černé uhlí, který se nachází v jihozápadní části karvinské oblasti ostravsko-karvinského černouhelného revíru. Důlní pole toho dolu se nachází na katastrech měst Orlová a Karviná, povrchový areál pak v orlovské místní části Lazy. Důl provozuje těžební společnost OKD.\n\nBudování současného dolu Lazy bylo zahájeno v roce 1890, tehdejší název byl \"Neuschacht\" (Nová jáma). V roce 1950 došlo k přejmenování na „Důl Antonín Zápotocký“ a v roce 1991 na současný název Důl Lazy.\n\nDne 1. července 1995 došlo ke sloučení dolů Lazy, Dukla a František do jednoho odštěpného závodu pod názvem Důl Lazy. Těžba uhlí na Františku byla ukončena v roce 1999 a Důl Dukla byl v rámci útlumu začleněn od 1. února 2006 pod Důl Paskov.\n\nSymbolický poslední vozík uhlí z dolu vyvezli 28.listopadu 2019. Od roku 2020 má probíhat technická likvidace dolu, která potrvá do roku 2023. Za téměř 130 let provozu se v dole vytěžilo 145 milionů tun uhlí.\n"}
{"id": "195181", "url": "https://cs.wikipedia.org/wiki?curid=195181", "title": "Macbeth", "text": "Macbeth\n\nMacbeth (anglicky \"The Tragedy of Macbeth\") je tragédie Williama Shakespeara z roku 1606. Hra je inspirována historickou postavou skotského krále Macbetha I., ale mezi touto historickou postavou a jejím Shakespearovým pojetím je značný rozdíl. Macbeth se z jednoho z nejoblíbenějších skotských panovníků proměnil v tyrana a uzurpátora až nějakých 300 let po své smrti a od konce 14. století byl takto mylně vnímán všemi kronikáři a historiky.\n\nShakespeare čerpal z dostupných pramenů své doby a nelze mu vyčítat historickou nepřesnost v jeho divadelní hře. Hodnocení doby a osob, zachycených ve hře, bylo hodnocením dávnověkého Skotska z pohledu alžbětinské Anglie, která měla jako každá doba své předsudky. Shakespeare hru napsal na počest nového krále Jakuba I., v jehož osobě došlo ke sjednocení skotského a anglického trůnu. Hra tedy měla hlavně odkazovat na králův původ a na pozitivní stránky spojení obou zemí.\n\n\nSetkání s čarodějnicemi\nHned v úvodu je navozena nezvyklá atmosféra příběhu. Ozývá se hrom, blýská se a objeví se tři čarodějnice, které oznámí, že se sejdou na vřesovišti, aby pozdravily Macbetha. Pak stejně tajemně zmizí.\n\nBitva\nMezitím se odehrála bitva mezi vojskem skotského krále Duncana a vojáky nespokojených skotských pánů. Povstalce podporuje norský král se svými muži. Duncanův nejstatečnější generál, Macbeth, však nakonec nepřítele poráží. Král se dozví, že jeden z povstaleckých pánů, thén z Cawdoru, byl zajat. Přikazuje, aby byl popraven jako zrádce. Král zároveň odmění Macbetha tím, že mu uděluje titul théna z Cawdoru. Pak posílá své dva šlechtice, Rosse a Anguse, aby Macbetha, jenž se právě vrací z boje, touto zprávou přivítali.\n\nMacbeth, Banquo a čarodějnice\nMacbeth se vrací se svým přítelem Banquem. Na vřesovišti je potkají čarodějnice, které si zatím povídají o svých špatných skutcích. Když je Macbeth a Banquo náhle v mlze spatří, osloví jedna z nich Macbetha jako théna z Cawdoru a předpoví mu, že se stane králem. Banquovi řeknou: „Krále zplodíš, třebas nebudeš králem.“ Poté zmizí. Macbeth i Banquo jsou zmatení.\n\nMacbeth sní o královském trůnu\nV té chvíli přicházejí Ross s Angusem. Oznamují mu, že byl jmenován thénem z Cawdoru - první věštba se tedy vyplnila. A Macbeth začíná uvažovat i o předpovědi druhé. Na okamžik si dokonce představí, že zabije Duncana, ale hned tuto myšlenku zažene. Na Duncanově hradě král Macbetha i Banqua vítá a oznamuje, že jednoho ze svých synů, Malcolma, jmenuje dědicem trůnu. Pak prohlásí, že hodlá navštívit Macbethovo sídlo v Invernessu, což je velká pocta. Macbeth spěchá pryč, aby se připravil na králův příjezd.\n\nLady Macbeth připravuje vraždu\nNa Macbethově hradě dostala lady Macbeth dopis od svého manžela, kde píše o věštbách čarodějnic. Vzápětí přijíždí posel se zprávou o králově návštěvě, a tak si uvědomuje, že to může být skvělá příležitost, jak se krále zbavit. Své nekalé myšlenky se ale na rozdíl od manžela nesnaží potlačit. Když její muž přijíždí chvíli před králem, říká mu, že již vše připravila. Na druhý den vítá lady Macbeth přátelsky krále Duncana. Macbeth má sice velké pochybnosti a obavy, ale nakonec se podvolí.\n\nVražda\nLady Macbeth nasype Duncanovým strážím do nápoje drogu, aby usnuli. Pak připraví pro Macbetha dvě dýky a hlídá před královými komnatami, kam vejde Macbeth. Když Macbeth vysílen vyjde ven, má ruce i dýky od krve. Je zděšen ze svého činu. Vtom někdo buší na bránu hradu. Lady Macbeth sama rychle odnese dýky a pošle Macbetha, aby se převlékl a předstíral, že už spal. Na hrad přijeli dva šlechtici - Lennox a Macduff, které král poslal, aby ho brzy ráno navštívili. Když uvidí zavražděného Duncana, probudí celý dům. Jakmile přiběhne Macbeth, říká, že v návalu hněvu právě zabil předpokládané vrahy - stráže.\n\nMacbeth králem Skotska\nDuncanovi synové, Malcolm a Donalbain, se bojí, že po otcově smrti jsou v nebezpečí i oni, a rozhodnou se uprchnout. To ale vyvolá podezření, že byli zapleteni do vraždy, a tak je Macbeth jmenován králem. Nedlouho po korunovaci se rozhodne uspořádat hostinu, kam pozve i Banqua - ten je ovšem přesvědčen o tom, že Duncana zabil právě Macbeth. Macbeth má o Banqua velký zájem, protože čarodějnice předpověděly, že se jeho synové stanou králi. Macbeth si tedy na něj najme na to odpoledne vrahy, o čemž však neřekne své ženě. Banquo je při přepadení opravdu zabit, jeho syn Fleance ale unikne. Na začátku hostiny se král dozvídá o úmrtí Banqua a Fleancově útěku. Vzápětí uvidí Banquova ducha. Vyděsí se a po celou dobu hostiny se chová velmi divně. Rozhodne se, že se musí co nejdříve znovu setkat s čarodějnicemi z vřesoviště.\n\nDalší věštba\nKdyž najde Macbeth čarodějnice v jeskyni, chce, aby mu předpověděly budoucnost. Ony ho varují před Macduffem a řeknou mu, že nikdo \"z ženy zrozený\" mu nemůže ublížit. Dodají, že Macbeth nebude poražen, dokud \"birnamský les nezteče dunsinanský hrad\". Macbetha to nevystraší, protože les se přece nemůže hýbat. Ptá se ale, zda se Banquovi dědicové stanou králi. Zjeví se mu přízrak osmi panovníků, což znamená, že ano.\n\nMacbeth se mstí Macduffovi\nMacduff se obrátil proti králi a uprchl do Anglie, kde se připojil ke svému bratru. Macbeth se to dozví a mstí se na Macduffově rodině - nechá zavraždit jeho manželku i s jeho dětmi. Macduff se to dozví a chce Macbetha osobně zabít. Lady Macbeth mezitím zešílí při neustálém vzpomínání na vraždu Duncana.\n\nBitva a vyplnění věštby\nKrál se stará o posílení obrany kolem dunsinanského hradu. Většina vojáků se připojila ke druhé straně, on si však je jist, že nemůže být poražen - ne dokud birnamský les nedojde k Dunsinanu. Zatím se jeho nepřátelé sešli právě v birnamském lese, každý z nich se zamaskoval větvemi. Když se Macbeth připravuje k bitvě, uslyší, že jeho žena spáchala sebevraždu. V tom okamžiku posel hlásí, že birnamský les se pohnul. Malcolm a Macduff\nzahájili útok. Macbeth svůj hrad ztratí a v boji s Macduffem, který se narodil předčasně císařským řezem, je zabit. Ve Skotsku je konečně mír a Malcolm je korunován králem.\n\nTerry Pratchett se nechal inspirovat Shakespearovým Macbethem v knize \"Soudné sestry\" (\"Wyrd Sisters\") z roku 1988 (originál), u nás vyšel překlad roku 1995. V rámci projektu Hogarth Shakespeare přepsal Macbetha norský autor Jo Nesbø (vyšlo 2018, česky nakladatelství Práh, 2018). \n\n\n\n"}
{"id": "195195", "url": "https://cs.wikipedia.org/wiki?curid=195195", "title": "Jezevec", "text": "Jezevec\n\nJezevec je české rodové jméno sdružující 5 rodů z čeledi lasicovitých šelem. Jediným českým zástupcem je jezevec lesní. Současné genetické studie naznačují, že tato skupina není jednotná: „smrdutí jezevci“ – rod \"Mydaus\" – ve skutečnosti nemají se zbytkem této skupiny nic společného a patří spíše k jiným smrdutým šelmám, totiž ke skunkům. Nejenže by tak nebyli opravdovými jezevci, ale nepatřili by ani mezi lasicovité šelmy; vhodnější české jméno by pak pro ně bylo označení telagon, používané ve starší literatuře.\n\nJezevci mají poměrně krátká a široká těla s krátkýma nohama, které slouží ke hrabání. Mají protáhlé hlavy s malýma ušima. Délka ocasu se liší od druhu. Mají černou hlavu s bílým značením, šedé tělo se světlými pruhy od hlavy k ocasu, tmavé nohy a světlé břicho. S ocasem můžou měřit až 90 cm a vážit až kolem 20 kg.\n\n\nČlenění do podčeledí je uvedeno u lasicovitých šelem.\n\n"}
{"id": "195196", "url": "https://cs.wikipedia.org/wiki?curid=195196", "title": "Kel", "text": "Kel\n\nKel je extrémně dlouhý zub některých savců, který vyčnívá, když jsou zvířecí ústa zavřená. Kly mají sloni, mroži a narvalové, z vyhynulých zvířat mamuti.\n\nKly těchto zvířat jsou zdrojem slonoviny, která se používá jako ušlechtilý a atraktivní materiál k výrobě různých artefaktů uměleckého řemesla a šperků. Dříve byla využívána například i při výrobě klávesových nástrojů k osazení horní plochy kláves.\n\nKly jsou kvůli slonovině velmi žádané, a proto jsou tato zvířata ohrožena (obzvláště slon africký) nadměrným lovem. Díky mezinárodní úmluvě CITES je obchod se slonovinou velmi omezený.\n"}
{"id": "195214", "url": "https://cs.wikipedia.org/wiki?curid=195214", "title": "Matematika starověkého Egypta", "text": "Matematika starověkého Egypta\n\nMatematika starověkého Egypta se rozvíjí společně s rozvojem egyptské civilizace od 4. tisíciletí př. n. l. Sloužila pouze k praktickým účelům, jako abstraktní věda se rozvinula až později. Naše znalosti o matematice starověkého Egypta jsou omezené kvůli malému počtu zachovaných zdrojů. Egypťané dokázali sčítat, odčítat, násobit, dělit, počítat se zlomky i řešit některé složitější aritmetické a geometrické problémy.\n\nV Egyptě, Mezopotámii, Číně a Indii se od 4. tisíciletí př. n. l. tvořily první otrokářské státy. Jejich obyvatelé se usidlovali nejčastěji na březích řek, kde byla úrodná půda. Řeky se ovšem pravidelně rozvodňovaly a ničily výsledky namáhavé práce. Proto se začaly stavět přehrady a nádrže, vysoušely se bažiny. Vznikala první města, kde se rozvíjel obchod a řemesla, stavěly se chrámy a paláce. Četné války vedly k vytvoření vojenské techniky.\n\nVšechny tyto události vedly k rozvoji matematiky a určovaly její charakter. Matematika byla vědou sloužící k výpočtům a měřením, které by vyhovovaly hospodářským potřebám státu. Matematická tvrzení byla výsledkem zkoušek a pokusů. K jejímu výkladu se nepoužívala obecná pravidla, ale konkrétní úlohy. Postupem času se někteří matematici zaměřili na učení začátečníků. Díky nim se v matematice začaly objevovat rysy abstraktní vědy.\n\nO počátcích matematiky máme neúplné informace, což je dáno množstvím a kvalitou dochovaných písemných památek. Hliněné destičky z území Mezopotámie přežily tisíciletí. Kůra a bambus, na které psali v Číně a Indii ovšem rychle podléhaly zkáze. Egyptský papyrus se v suchém prostředí poměrně dobře zachoval. Z tohoto období máme tedy nejvíc informací o egyptské a mezopotámské matematice .\n\nEgyptské pyramidy jsou jasným důkazem, že matematické znalosti Egypťanů byly už v období Staré říše (asi 2700-2200 př. n. l.) na poměrně vysoké úrovni. Stavba pyramid by se neobešla bez schopnosti počítat s velkými čísly a bez znalosti jednoduchých geometrických měření. Podobné znalosti byly potřeba i při sčítání lidi, vybírání daní nebo při tvorbě kalendáře.\n\nDíky dochovaným nápisům z této doby víme, jak vypadala tehdejší číselná soustava. Egypťané používali desítkovou číselnou soustavu, kde existovaly znaky pro mocniny desíti od 10 do 10. Jednička se značila hieroglyfem měřící hole, deset znakem kravích pout, sto symbolem měřičského provazce, tisíc květem lotosu, deset tisíc ukazováčkem, sto tisíc pulcem, milion (nebo také nekonečno) symbolem boha klečícího muže. Ostatní čísla se tvořila kladením těchto znaků za sebe.\n\nHieroglyfy byly většinou tesány do kamene. Po vynalezení papyru postupně vznikalo hieratické písmo, samozřejmě včetně hieratických číslovek. Psaní čísel hieratickým písmem bylo jednodušší, ovšem bylo potřeba si pamatovat více znaků. Existovaly zvláštní znaky pro tato čísla: 1, 2, 3, 4, 5, 6, 7, 8, 9, 10, 20, 30, 40, 50, 60, 70, 80, 90, 100, 200, 300, 400, 500, 600, 700, 800, 900, 1000, 2000, 3000, 4000, 5000, 6000, 7000, 8000, 9000. Čísla se pak tvořila kladením těchto znaků za sebe, přičemž nezáleželo na pořadí. Zjednodušení oproti hieroglyfům je zřejmé: např. číslo 9999 mohlo být zapsáno 4 znaky hieratickými nebo 36 hieroglyfickými.\n\nEgypťané nulu jako číslo neznali, existuje ovšem záznam z účetního listu, kde se zaznamenával příjem a výdej zboží. Když se tyto dvě položky rovnaly, tak se na konci řádku objevil znak, který symbolizoval nulový zůstatek. Vypadal takto:\nMnožství pramenů z období Střední říše (2000-1800 př. n. l.) je již větší. Dochovaly se různé hospodářské zápisy a výkazy, které obsahují matematické výpočty, ale hlavně některé matematické dokumenty, které sloužily k výuce v písařských školách. Z těchto matematických papyrů jsou nejvýznamnější Londýnský a Moskevský.\n\nLondýnský, neboli Rhindův papyrus je pojmenován podle skotského egyptologa, který jej objevil v Luxoru v roce 1858. Papyrus je dlouhý asi 6 metrů, široký 33 centimetrů, obsahuje 87 úloh a je uložen v Britském muzeu v Londýně. Pochází asi z roku 1650 př.n.l., jeho autorem je písař Ahmose, který ovšem uvádí, že pouze přepisuje dokument starý 200 let.\n\nMoskevský, neboli Goleniščenův papyrus pochází asi z roku 1850 př.n.l., obsahuje 25 úloh a je uložen v moskevském Puškinově muzeu výtvarných umění.\n\nZ těchto papyrů se dozvídáme, jak Egypťané prováděli základní matematické operace. Sčítání a odčítání se prováděla podobně jako dnes. Při sčítání se sčítaly jednotky stejných řádů, a když počet jednotek přesáhl deset, přičetla se jednička k následujícímu vyššímu řádu. Odčítala se pouze menší čísla od větších.\n\nEgyptské násobení bylo aditivního charakteru, tzn., že veškeré násobení bylo převáděno na opakované sčítání. Například výpočet součinu 43 × 69 se prováděl takto:\n\nVětší z činitelů se zapsal nahoru do pravého sloupce. Na levé straně mu bylo přiřazeno číslo jedna. Čísla se pod sebe postupně zdvojnásobovala, dokud se číslo dole v levém sloupci nepřiblížilo menšímu z činitelů. V levém sloupci se označila čísla, jejichž součet se rovnal menšímu z činitelů. Součet odpovídajících čísel v pravém sloupci vytvořil výsledek. Pokud se jednalo o větší čísla, mohly se také počítat násobky desítky.\n\nDělení probíhalo stejně jako násobení, ale navíc přibyla ještě operace půlení. Příklad 180 děleno 24:\n\nDělitel se zapsal do pravého sloupce a přiřadilo se mu číslo jedna. Čísla se pod sebe postupně zdvojnásobovala, dokud se číslo dole v levém sloupci \"nepřiblížilo dělenci. Nyní se pokračovalo půlením. V pravém sloupci se vybrala čísla, jejichž součet se rovnal dělenci. Součtem jim přiřazeným čísel se získal výsledek.\n\nPůlení a zdvojnásobování se dochovaly jako samostatné operace až do 17. stol.\n\nEgypťané užívali odlišný způsob počítání se zlomky než my. Pracovali pouze s tzv. kmennými zlomky, což jsou zlomky s jedničkou v čitateli. Všechny ostatní zlomky byly vyjádřeny pomocí kmenných zlomků. Jedinou výjimkou byl zlomek 2/3, pro který existoval zvláštní znak. Pro vyjádření jakéhokoliv zlomku pomocí zlomků kmenných bylo potřeba znát tvar zlomků, které mají dvojku v čitateli. Pomocí nich se již ostatní zlomky snadno vyjádřily. Ve Rhindově papyru je uvedena tabulka zlomků se dvojkou v čitateli (tzv. tabulka 2/n):\n\nBEČVÁŘ J., BEČVÁŘOVÁ M., VYMAZALOVÁ H.: \"Matematika ve starověku. Egypt a Mezopotámie\", Edice Dějiny matematiky, svazek č. 23, Prometheus, Praha 2003, 371 stran, ISBN 80-7196-255-4.\n\n"}
{"id": "195215", "url": "https://cs.wikipedia.org/wiki?curid=195215", "title": "Norek", "text": "Norek\n\nNorek je české označení pro několik lasicovitých šelem z rodů Mustela a Neovison:\n\n"}
{"id": "195223", "url": "https://cs.wikipedia.org/wiki?curid=195223", "title": "Keylogger", "text": "Keylogger\n\nKeylogger (někdy také \"Keystroke Logger\") je software, který snímá stisky jednotlivých kláves. Antivirem bývá považován za virus. V případě software se jedná o určitou formu spyware, ale existují i hardwarové keyloggery.\n\nKeylogger neohrožuje přímo počítač, ale slouží ke zjišťování hesel jiných lidí. Některé z nich bývají v operačním systému Microsoft Windows proti svému zničení chráněny pomocí Archivace a Skrytí souborů, takže je není možné pomocí Průzkumníku najít (je nutné použít vyhledávání).\n\nExistují i takové, kterých si antivirus nevšimne a které nejdou odinstalovat (Trial verze \"Elite\" keyloggeru), takže je nutné je jednoduše smazat (ovšem ani to nemusí fungovat vždy).\n\nJaký je původ Keyloggerů\n\nCookies \n- jsou to textové soubory. Hlavní náplní cookies je ověření serveru a získávání veškerých informací o uživateli.\n\nAdware \n- tento typ keyloggerů způsobuje, že se samovolně otevírají veškerá okna prohlížeče, která obsahují reklamu.\n\nPhishers \n- je to spyware, který se snaží donutit uživatele k zaslání osobních dat, např. pin kódu bankovních karet, dále veškerých přístupových jmen a hesel, která máme.\n\nKeyloggers \n- programy, které sledují veškeré činnosti uživatele napadeného počítače.\n\nBrowser Hijackers \n- mění nastavení internetového prohlížeče.\n\nSoftwarový keylogger (může to být spam či trojský kůň atd.) \n- jde o keylogger, který pomocí systému a odchytávání veškerých systémových zpráv zaznamená stisk všech kláves, aby je potom mohl odeslat svému autorovi. \n\nHardwarový keylogger \n- tento druh keyloggeru je malé zařízení, které se připojuje mezi počítač a klávesnici. Hardwarový keylogger je sestaven ze sedmi součástek. Běžný uživatel tento keylogger jen tak lehce neodhalí. \n\nHardwarové keylogery se dále dělí na:\n\nPS2 keylogger – tento keylogger už v současnosti nepatří mezi příliš používané, protože většina dnešních klávesnic používá USB port.\n\nUSB keylogger – patří mezi nejpoužívanější keyloggery.\n\n"}
{"id": "195225", "url": "https://cs.wikipedia.org/wiki?curid=195225", "title": "Bioreaktor", "text": "Bioreaktor\n\nBioreaktor (též fermentor) je umělé prostředí (zařízení) sloužící ke kultivaci virů, mikroorganismů, rostlinných či živočišných buněk nebo též k biochemickým procesům biologických činitelů jako jsou například enzymy. Dochází zde k řadě fyzikálně-chemických a biochemických procesů (např. fermentace, respirace, buněčné dělení). Bioreaktory / Fermentory jsou využívány v potravinářském, farmaceutickém a biotechnologickém průmyslu pro produkci potravin (např. pivo), specifických chemických látek nebo produkci biomasy. Bioreaktory se navíc využívají také v odpadovém hospodářství (čistírny odpadních vod).\nBioreaktory se dají rozdělit podle řady hledisek:\n\nPro výzkum a vývoj jsou používány bioreaktory s pracovním objemem kultivační nádoby od 500 ml do 200 litrů.\n\nStandardně fermentor obsahuje:\n\nObjemy do cca 10 litrů jsou zpravidla ve skleněných nádobách.\n\nObjemy nad 10 litrů se většinou dělají v provedení s nerezovou nádobou\n\n"}
{"id": "195229", "url": "https://cs.wikipedia.org/wiki?curid=195229", "title": "Claude Makélélé", "text": "Claude Makélélé\n\nClaude Makélélé (* 18. února 1973, Kinshasa, Zair) je bývalý francouzský fotbalista, který hrál na postu defensivního záložníka, naposledy oblékal dres Paris Saint-Germain FC v Ligue 1. Od roku 2011 působí jako trenér. Má tři děti, Kelyan, Hayden a Sam, které vzešly z několika vztahů. Hovoří jazykem lingala.\n\nDříve než přišel do Paris St. Germaine hrál za Stade Brestois (1990-1991), FC Nantes (1991-1997), Olympique de Marseille (1997-1998), Celta de Vigo (1998–2000), Real Madrid a Chelsea FC, která jej koupila od španělského giganta za 16,6 milionů liber.\n\nClaude Makélélé se přestěhoval do Savigny-le-Temple, předměstí Paříže, v roce 1977, když mu byly 4 roky. Jeho otec byl také fotbalista. Reprezentoval Zair a ukončil svou kariéru v belgické první lize.\n\nMakélélé nikdy neopustil Savigny-le-Temple až do 16 let, kdy odjel trénovat do Brest-Armorique v Bretónsku. Podle něj nebylo snadné adaptovat se v novém městě Brest. Život v tréninkové akademii byl nesnadný, především tím, že se musel vzdálit od své rodiny. Makélélé byl rekrutovaný týmem FC Nantes Atlantique v prosinci roku 1991, kdy mu bylo 18 let. Robert Budzinski, sportovní vedoucí v Nantes, objevil Makélélého v Brestu a byl si jistý, že by to mohl být nový Emmanuel Petit.\n\nV sezóně 1992/93 byl Claude Makélélé připraven v A-týmu Nantes hrát ve francouzské Ligue 1. Hrál za Nantes 5 sezón, byl u výhry ve francouzské lize (1995) a pomohl klubu do semifinále evropského poháru v následující sezóně. Makélélé byl doslova pravidelný střelec za Nantes a vstřelil 6 gólů v sezóně 1996/97. Pak ho získal tým Olympique de Marseille, v jehož dresu odehrál jednu sezónu. Poté byl prodán do Celty Vigo, kde strávil dvě úspěšné sezóny.\n\nV roce 2000 byl koupen do Realu Madrid. Jeho přestup byl komplikovaný, protože Celta nechtěla Makeleleho prodat, neboť byl pro ně moc důležitý. Makelele nemohl trénovat, dokud neuzavřel smlouvu s Realem. Nakonec ho Celta neochotně prodala.\n\nV Realu si Makelele užil úspěchy: dvě výhry v La Lize, výhra v Lize mistrů, Supercopa de España, Superpohár UEFA a Interkontinentální pohár (teď nahrazen soutěží jménem Mistrovství světa ve fotbale klubů). Makelele se stává jedním z nejlepších záložníků na světě.\n\nJeho plat však, navzdory tomuto hodnocení, byl jeden z nejmenších v týmu, nedostával ani zlomek toho, co dostávali Zinédine Zidane, Luís Figo, Raúl González, Ronaldo, Roberto Carlos, Steve McManaman nebo Guti. V létě roku 2003 cítil, že po odchodu trenéra Dela Bosqueho a příchodu Davida Beckhama bude jeho pozice v klubu nejistá, i když ho povzbuzovali jeho týmoví kamarádi Zidane, Raul, McManaman a Fernando Morientes.\n\nMakelele se zažádat o zlepšení smlouvy. Vedení Realu nevzalo v úvahu jeho žádost. Rozrušený Makelele se nechal napsat na přestupovou listinu, čehož využil anglický klub Chelsea FC a zde podepsal smlouvu.\n\nOd roku 2008 působil opět ve Francii, a to v klubu Paris Saint-Germain, v kterém také 29. května 2011 - v zápase proti AS Saint-Etienne - ukončil svoji bohatou fotbalovou kariéru.\n\nV letech 1995–2008 hrál za reprezentační A-mužstvo Francie, předtím působil i ve francouzském výběru U21.\n\nPo ukončení svojí hráčské kariéry se stal asistentem trenéra Paris Saint-Germain. V roce 2014 podepsal jako trenér smlouvu s týmem SC Bastia.\n"}
{"id": "195231", "url": "https://cs.wikipedia.org/wiki?curid=195231", "title": "Plexis", "text": "Plexis\n\nPlexis (původně Plexis PM) je česká punková skupina založená v roce 1984. Jejím nejvýraznějším členem je zakladatel a frontman Petr Hošek.\n\nSkupina vznikla v roce 1984 kolem mladého vyšehradského punkáče Petra „Sida“ Hoška. Premiéru měla v srpnu 1984 na malém festivalu v Českém Meziříčí, ještě jako Plexis PM (punk music). V této první sestavě odehráli Plexis několik úspěšných koncertů, například vyprodaný dvojkoncert na Chmelnici. V roce 1985 odešli baskytarista Marek Sibřina a kytarista Martin Bíňovec a Plexis nadále pokračovali jako trio, občas si s nimi zahrál na kytaru zpěvák Visacího zámku Jan Haubert. Odehráli několik dalších legendárních koncertů (Stará Lysá a Hudební parník Vltava – obě 1985), ale po koncertě na Opatově (1986) přichází rozpad.\nTato první sestava hrála punk ve stylu The Exploited s jednoduchými vtipnými texty. O skupině nebylo až do podzimu roku 1988 slyšet (Hošek mezitím spoluzaložil Do Řady! a hrál na baskytaru v Michael´s Uncle, Vitáček s Pavlem Brožem hráli ve Visacím zámku).\n\nTito noví Plexis už nehrají ve stylu The Exploited, můžeme vypozorovat vlivy street-rocku. V roce 1990 nahráli první album, které nese název \"Půlnoční rebel\". Tam zní Plexis ještě punkově, ale další dvě alba, \"White Killer\" (1992) a \"III\" (1993) jsou už streetrocková. Obrat zpět k punku přichází v roce 1994, kdy Plexis předskakují legendárním Ramones v pražské Lucerně. Hošek si uvědomí, že to je ta hudba, kterou chce hrát. Proto skupinu rozpouští a hledá nové členy. Těmi se stávají v roce 1996 Dušan Lébl (kytary) a Martin Švec (bicí). Další album \"To\" (1998) nahrané v nové sestavě už zní zase punkově. V roce 1998 se ke kapele připojí druhý kytarista Zdeněk Petr, původně jen na turné k albu TO, avšak zůstává déle jak 10 let. V roce 2000 následuje album \"Už mi to kroutí nohy\". V roce 2002 se soubor odmlčí, aby se vrátil koncertem k výročí 20 let existence v pražském klubu Abaton. Zahrají tam ještě E!E, SPS, Do Řady a další. Jako překvapení vystoupí s písní Sid Vicious kapela Tři Sestry, která zahraje ještě tři písně ze svého repertoáru.\n\nZa komunismu měli Plexis stejně jako všechny punkové skupiny mnoho problémů s StB, avšak sám Hošek je na oficiálních seznamech Ministerstva vnitra vedený jako agent StB s krycím jménem Sid. Hošek se k tomu odmítá vyjadřovat, proto mu také organizátor Trutnovského festivalu Martin Věchet neumožňuje na festivalu vystupovat. Pořadatelé Českého Woodstocku Petra Hoška požadali o vyjádření, ten však nereagoval a od té doby na tomto festivalu Plexis nevystupují.\n\nV roce 2009 Plexis oslaví 25 let své existence, během večera 6. listopadu vystoupí v pražském KC Vltavská kolegové z punkové scény jako S.P.S., N.V.Ú. nebo E!E. Přímo s kapelou si poprvé od roku 1991 zahrál ve dvou písních bývalý bubeník Plexis Adolf Vitáček. Vychází také album Best Off , které obsahuje výběr 22 nejlepších skladeb plus 3 nové skladby.Tou dobou (2010) odchází z kapely kytarista Zdeněk Petr z důvodu časově náročného působení v kapele Tři Sestry, kam přišel v roce 2003, kdy Plexis zažívají pauzu. Po obnovení Plexis v roce 2004 hraje jen ve volných chvílích, kdy nekoncertuje se Sestrama. V roce 2010 pak Plexis na letních festivalech začínají odtajňovat písně z připravovaného nového alba. \n\nNová deska vychází pod názvem \"Vohul to!\" v červnu 2011 u nezávislého vydavatelství Papagájův Hlasatel Records, nejprve na klasickém CD, později také na vinylu. Koncem léta pak vyšlo ještě DVD \"Antihero\", které obsahuje dokument o životních eskapádách frontmana Petra Hoška. Na podzim 2017 vychází nová řadová deska „Kašpar v nesnázích“. Obsahuje 10 nových skladeb a 5 starších předělávek od spřízněných kapel ( Nežfaleš, Našrot, SPS, Degradace, The Fialky).\n\nSkupina při cestě z koncertu v Třebíči dne 24. prosince 2017 přibližně ve 2:00 měla na dálnici D1 nehodu, při nehodě zemřela dvaadvacetiletá žena, členové skupiny byli zraněni vážně.\n\n\n\n\n\nVýběr hlavních sestav\n\n\n\n\n\n\n"}
{"id": "195240", "url": "https://cs.wikipedia.org/wiki?curid=195240", "title": "Mercedes-Benz 300 SL", "text": "Mercedes-Benz 300 SL\n\nMercedes-Benz 300 SL (tovární označení Mercedes-Benz W198) je dvousedadlový sportovní vůz. Firma Mercedes-Benz představila vůz 300 SL v únoru 1954 na \"International Motor Sports Show\" v New Yorku. Vozy byly v letech 1954 až 1957 vyráběny jako kupé s dveřmi otevíranými nahoru a od roku 1957 do roku 1963 ve verzi roadster.\n\nHlavním poznávacím znakem vozu 300 SL jsou jeho dveře připomínající rozevřená křídla racka, které jsou zavěšeny na střeše a otevírají se nahoru. Toto nebyl jen módní výstřelek konstruktérů. Uprostřed vozu byla umístěna lehká, avšak komplikovaná trubková konstrukce, která zasahovala až do prostoru, kde jsou běžně umístěny dveře. Proto se konstruktéři rozhodli zavěsit dveře na střechu.\n\n\n"}
{"id": "195243", "url": "https://cs.wikipedia.org/wiki?curid=195243", "title": "Žumpa", "text": "Žumpa\n\nŽumpa je izolovaná bezodtoková nádrž určená k zachycování odpadních vod z domácnosti. Žumpa se využívá v místech, kde není vybudován kanalizační systém, popřípadě není možné napojení na zavedenou stokovou síť s čističkou odpadních vod.\n\nŽumpa, na rozdíl od septiku, musí být dokonale odizolovaná a vodotěsná, tedy nesmí žádným způsobem propouštět obsah žumpy do okolního prostředí. V drtivé většině případů bývá umístěna v zemi. Obsah musí být pravidelně kontrolován a vyvážen fekálním vozem do čistírny odpadních vod, popřípadě se může využít jako hnojivo. Přístup by měl být přizpůsoben tak, aby se fekální vůz k ní mohl dostat a obsah vyprázdnit přes k tomu určený otvor.\n\nOdpadní voda z domácnosti, firem, či družstev protéká za pomoci spádové odpadní kanalizace objektu dovnitř žump. Pro přípojku do žumpy je nutné použít minimální sklon 2,5 % na 1 metr odpadní trubky.\n\nSlovo „žumpa“ (podobně jako je tomu u slov „stoka“ či „kanál“) se používá i v přeneseném významu jako hovorový termín pro věci, jevy, děje či vztahy, které jsou nechutné, nepěkné, neurčité či zcela nesmyslné.\n\nPro výrobu žumpy je nejčastěji využívána kombinace železo-betonu, kde železo tvoří skelet celé žumpy. Voděodolnost betonové žumpy zabezpečuje směs kvalitního betonu a přísad na podporu vodotěsnosti žumpy.\n\nDalším často využívaným materiálem pro výrobu žumpy je plast. Hlavní výhodou plastové žumpy je její hmotnost, ovšem v případě, že plastová žumpa bude umístěna v zemi s výskytem spodních vod, musí se obezdít a připevnit tak, aby spodní voda žumpu nevynášela na povrch.\n\nMéně využívaným materiálem pro výrobu žumpy je kov. Výroba takové žumpy je nejnáročnější a finančně nejdražší volba při obstarání.\n\nŽumpy se vyrábějí ve více druzích (jednokomorové, dvoukomorové, tříkomorové) a několika objemech. Vícekomorové žumpy jsou využívány pro tzv. septik.\n\nPři výběru objemu žumpy třeba dbát na 3 základní faktory a to:\n\n\nAby bylo možné vypočítat potřebný objem žumpy je nutné tyto 3 faktory vynásobit, přičemž výsledek napoví kolik litrů by měla žumpa minimálně mít.\n\nPro kolaudaci od stavebního úřadu, je třeba aby žumpa byla certifikována s potvrzením o jejím vodotěsnosti.\n\nžumpař\n"}
{"id": "195251", "url": "https://cs.wikipedia.org/wiki?curid=195251", "title": "Gótština", "text": "Gótština\n\nGótština (\"gutisko razda\", ) je vymřelý germánský jazyk, který používali Gótové, zejména Thervingové. První zmínky o něm přináší Codex Argenteus (6. století), kopie překladu Bible ze 4. století. Zároveň se jedná o jediný dochovaný východogermánský jazyk. Ostatní východogermánské jazyky, burgundština a vandalština, se nám dochovaly pouze ve formě několika názvů a jmen.\n\nGótština patří do skupiny germánských jazyků a je tedy částí indoevropské jazykové rodiny. V 6. století docházelo k postupnému vytlačování jazyka, zřejmě důsledkem vojenských neúspěchů gótských kmenů a také útlaku ze strany Franků. Gótové nakonec úplně vymizeli z Itálie, jedné z tradičních bašt gótské kultury. Zde byla gótština tvrdě asimilována latinou užívanou římskokatolickými obyvateli. Navíc byly zdejší kmeny geograficky izolovány od zbytku etnika.\n\nJazyk poté přežíval zejména na Pyrenejském poloostrově, a to až do 8. století. Francký autor Walafrid Strabo uvádí, že existovaly gótsky hovořící skupiny také na dolním toku Dunaje, začátkem 9. století také na Krymu (krymská gótština – v několika izolovaných enklávách až do pozdního 18. století). Slova, podobná gótštině, která byla objevena po 9. století, pravděpodobně k této řeči nenáleží.\n\nWulfilova gótština byla zapisována písmem, které si on sám upravil pravděpodobně z písma řeckého. Existují také vědecké kruhy, které původní gótské písmo odvozují od písma runového či latinky.\nTato abeceda ovšem nemá nic společného s gotickým písmem, které bylo užíváno k zápisu římské abecedy mezi 12. a 14. stoletím a které dále mutovalo do německé fraktury.\n\nGótština zachovává mnoho archaických indoevropských rysů, které se vždy nenacházejí v moderních germánských jazycích, především bohatý systém skloňování. Gótština používala 4 pády - nominativ, akuzativ, genitiv, dativ a pozůstatky vokativu, který byl někdy identický s akuzativem a někdy s nominativem. Používány byly všechny 3 jmenné rody, včetně středního. Podstatná a přídavná jména byla skloňována podle čísla jednotného a množného.\n\nJednou z nejnápadnějších vlastností germánských jazyků je rozdělení podstatných jmen na \"slabá\" a \"silná\". Toto rozdělení je v gótštině obzvlášť důležité. Zatímco podstatné jméno může patřit v závislosti na konci kořene slova pouze do jedné třídy skloňování, některá přídavná jména mohou být skloňována buď silně nebo slabě v závislosti na jejich významu. Přídavné jméno se zvláštním významem a doprovázené deiktickým členem (jako je např. ukazovací zájmeno \"sa\", \"þata\" nebo \"so\", které slouží jako člen určitý), se skloňuje slabě. Přídavná jména použitá s neurčitým členem se skloňují silně.\n\nTento proces se nachází například v němčině a švédštině, kde se přídavná jména skloňují nejen podle rodu a čísla, ale také podle určité / neurčité formy:\nPopisná přídavná jména v gótštině (a superlativa končící na -ist nebo -ost) a příčestí minulá mohou mít obě skloňování. Některá zájmena mohou mít pouze slabé skloňování, například: \"sama\" (česky \"stejný\"), přídavná jména jako \"uneila\"(\"stále\", z kořenu ƕeila, česky \"čas\"; můžeme srovnat s anglickým \"while\"), srovnávací přídavná jména a přítomná příčestí. Jiné, jako například \"áins\" ( \"něco\") se skloňují silně.\n\nTabulka pod tímto textem ukazuje skloňování gótského přídavného jména \"blind\" (česky \"slepý\") se slabým (guma - \"muž\") a silným podstatným jménem (dags - \"den\"):\n\nTato tabulka samozřejmě není vyčerpávající, jsou zde druhotná skloňování, zejména pro silná jména středního rodu v jednotném čísle a nepravidelná podstatná jména v jiných kontextech, které zde nejsou popsány.\n\nGótština v plné míře zdědila sadu indoevropských zájmen: osobní zájmena (včetně zvratných zájmen pro všechny tři mluvnické osoby), přivlastňovací zájmena, jak jednoduchá a složená ukazovací zájmena, vztažná zájmena, tázací zájmena a zájmena neurčitá.\nKaždý sleduje konkrétní vzor časování (částečně se zde odráží skloňování jmen), podobně jako jiné indoevropské jazyky. Jednou z obzvlášť pozoruhodných vlastnosti je zachování dvojného čísla, odkazující na dvě osoby nebo věci, zatímco množné číslo bylo používáno pouze na množství větší než dva. Zatímco v praindoevropském jazyce se duál používá pro všechny gramatické kategorie, které mají číslo (tak jak je to v klasické řečtině či v sanskrtu), ve starých germánských jazycích, včetně gótštiny byl používán jen v zájmenech.\n\nJednoduché ukazovací zájmeno \"sa\" (střední rod: \"þata\", ženský rod: \"so\", z indoevropského kořene \"*so\", \"*seh\", \"*tod\"; příbuzný řeckému členu ὁ, ἡ, τό a latinskému \"istud\") lze použít jako člen, umožňující konstrukci typu \"určitý člen\" + \"slabé přídavné jméno\" + \"podstatné jméno\".\n\nTázací zájmena začínaly na \"ƕ-\", která je odvozena z praindoevropské souhlásky \"*k\", které se nacházelo na začátku všech interogativ v praindoevropštině. To je obdoba anglického \"wh-\", nacházející se na začátku mnoha interogativ, která jsou v některých dialektech angličtiny vyslovována s [ʍ], tedy jako v gótštině.\nStejnou etymologii lze nalézt i v dalších indoevropských jazycích: \"w-\" [v] v němčině, \"hv-\" v dánštině, latinské \"qu-\" (které přetrvává v dnešních románských jazycích), řecké τ nebo π, či \"k-\" v sanskrtu.\n\nGotský text z historických pramenů je podobný řeckému pravopisu včetně\nparatexe, hypotaxe, tzn. vztahy mezi větami a souvětími.\nOtčenáš v gótštině:\n\nAtta unsar, þu in himinam, weihnai namo þein. Qimai þiudinassus þeins. Waírþai wilja þeins, swe in himina jah ana aírþai.\nHlaif unsarana þana sinteinan gif uns himma daga. Jah aflet uns þatei skulans sijaima, swaswe jah weis afletam þaim skulam unsaraim. Jah ni briggais uns in fraistubnjai, ak lausei uns af þamma ubilin.\nUnte þeina ist þiudangardi jah mahts jah wulþus in aiwins.\n\n"}
{"id": "195260", "url": "https://cs.wikipedia.org/wiki?curid=195260", "title": "Přežili jsme Ardeny", "text": "Přežili jsme Ardeny\n\nPřežili jsme Ardeny je americký film z roku 2004. Vypráví o osudu vojáků americké armády, kteří přežili Malmédský masakr (incident ze 17. prosince 1944, při němž Němci popravili velké množství neozbrojených amerických zajatců).\n\nTito vojáci mají důležité informace a rozhodnou se doručit je spojeneckým vojskům na frontu. Ta je však vzdálená přes třicet kilometrů. Vojáci mají k dispozici pouze jednu pušku; musejí se vyhýbat všudypřítomným německým jednotkám a prodírat se mrazivými ardenskými lesy. Kromě těchto překážek se musejí potýkat také sami se sebou a s postupně vzrůstajícím psychickým napětím.\n\n"}
{"id": "195263", "url": "https://cs.wikipedia.org/wiki?curid=195263", "title": "Abel Antón", "text": "Abel Antón\n\nAbel Antón Rodrigo (* 24. října 1962, Ojuel, Provincie Soria) je bývalý španělský atlet, běžec na dlouhé tratě, který se stal v letech 1997 a 1999 mistrem světa v maratonu.\n\nV roce 1994 se stal mistrem Evropy na trati 10 000 metrů. Čtyřikrát reprezentoval na letních olympijských hrách (Soul 1988, Barcelona 1992, Atlanta 1996, Sydney 2000). Nejlepšího umístění dosáhl v roce 1992 na letních hrách v Barceloně, kde v běhu na 5000 metrů skončil ve finále na osmém místě.\n\n"}
{"id": "195273", "url": "https://cs.wikipedia.org/wiki?curid=195273", "title": "Saint-Étienne", "text": "Saint-Étienne\n\nSaint-Étienne je město na středovýchodě Francie, 60 kilometrů jihozápadně od Lyonu. \"Saint-Étienne\" se nachází ve Francouzském středohoří. Podle sčítání lidu z roku 1999 má město 180 210 obyvatel, v celé metropolitní oblasti však podle stejného zdroje žije 321 703 lidí. Velmi známý je místní fotbalový klub AS Saint-Étienne který vyhrál desetkrát francouzskou ligu.\n\nAž do oblasti Saint-Étienne je v délce 322 km splavněna největší francouzská řeka Loira, množství vody však během roku silně kolísá od průtoku 25 až 10 000 m3/min.\n\nSaint-Étienne (sẽtẹtjen / sentétijen) se nazývá podle prvního křesťanského mučedníka Štěpána, který byl kolem roku 35 v Jeruzalémě ukamenován. Dříve těžba uhlí – město vyrostlo na dnes už vyčerpaných uhelných dolech. Město bylo známé výrobou zbraní, nožů, strojů, především textilních, a tkaním hedvábných stuh (hedvábnický průmysl). Průmysl hutnický, strojírenský, textilní – s doly se zavíraly i zbrojovky, továrny na bicykly a na textilní stroje. Průmysl optický. Výroba automobilů, pancéřovaných ploten. Kamenolomy. Pro tuto někdejší baštu francouzských komunistů nebylo snadné najít nové investice a vymanit se tak z hospodářské deprese.\n\nNa přelomu 18. a 19. století, brzy po založení École Polytechnique v Paříži, následovala polytechnika v Saint-Étienne. Diecése byla založena až v roce 1970.\n\nMěsto má řadu kvalitních muzeí a galerií: Museum of Modern Art, Museum Art & Industry, Museum the Mine, Museum of old Saint-Etienne, Les Ateliers et le Conservatoire des Meilleurs Ouvriers de France, Museum Urban Transport, Astronef, Planetarium, Mémorial de la Résistance et de la Déportation.\n\nMusée d´art et d´Industrie přiblíží průmyslové pozadí města včetně vývoje Jacquardova revolučního textilního stavu. Rozlehlá moderní budova Musée de Beaux-Arts či Musée d´Art Moderne na severním okraji města je jedno z nejlepších muzeí výtvarného umění ve Francii, navržené od architekta Guicharda. Má staré umění, impresionisty, postimpresionisty, evropské umění 1900–1945, klasické moderní francouzské umění po roce 1945 a velkou kolekci soudobého amerického umění včetně Andy Warhola a Franka Stelly. Z dalších osobností moderního i současného umění jsou zastoupeni mj. Monet, Kupka, Braque, Picasso, Delaunay, Hartung, César, Dine, Judd, Merz, Dubuffet, Picabia, Ernst, Miró, Rodin, Calder, Léger, Soulages, Kandinský, Polke, Arp, Richier, Oldenbourg. Muzeum moderního umění figuruje mezi velkými institucemi národními a mezinárodními jako specializované v umění moderním a současném. Co do velikosti a významu druhá sbírka ve Francii pro umění moderní, s více než 15 000 výtvarnými díly (kresby, sochařská díla, zařízení interiéru), které prezentují umělce slavné a prestižní, stejně jako jsou ve sbírce důležitá základní fotografická díla (od Nadara do našich dnů). K tomu se připojuje sbírka 900 děl designu, jedna z nejvýznačnějších ve Francii, věnovaná pracím designérů a architektů, jako jsou Eames, Le Corbusier, Prouvé…\n\nZ (post)moderních staveb posledního období lze uvést Cité de Design na Rue Javelin-Pagnon č. 3 pro město, departement a region jako objednatele. Architekty jsou LIN Finn Geipel a Julia Andi. 200 m dlouhý a plochý prosklený objekt (hala), kombinovaný s vylehčenou kovovou věží, byl vytvořen pro Design Biennale a poté pro potřeby École Supérieure d´Art et Design de Saint-Étienne. Dům je umístěn mezi Place d´Armes a areálem bývalé továrny. Skleněný plášť včetně střechy je kombinován z trojúhelníkových dílců v kovové nosné příhradové konstrukci v 11 různých modulech. Objekt má skvělé experimentální teplotní řešení pohlcující či transformující sluneční záření, řešen je v kombinaci s fotovoltaickými panely, využitím podzemního tepla a chlazení. \n\nMezi nejvýznamnější památky patří Place Boivin, tzv. dům Františka I. s renesanční výzdobou. Dalšími památkami jsou románský kostel Grand Église z 15.–19. století a farní kostel z 20. století povýšený na katedrálu Saint-Charles Borromée (svatého Karla Boromejského) v roce 1970.\n\n\"Počet obyvatel\"\n\nTuristická kancelář města\n"}
{"id": "195274", "url": "https://cs.wikipedia.org/wiki?curid=195274", "title": "Antoine-Henri Jomini", "text": "Antoine-Henri Jomini\n\nBaron Antoine-Henri Jomini (6. března 1779 v Payerne, kanton Vaud, Švýcarsko – 24. března 1869 v Passy u Paříže, Francie) byl zakladatel moderní vojenské logistiky, tvůrce vojenských doktrín velmocí od 19. století do dnešní doby. Spolu s Carlem von Clausewitz a Liddellem Hartem nejvýznamnější vojenský teoretik.\n\nJako mladík vstoupil Jomini do královské švýcarské gardy v Paříži a po jejím zrušení během Francouzské revoluce se věnoval obchodu a pracoval jako bankovní úředník. Ve volném čase se věnoval svému koníčku: studiu vojenské taktiky a strategie. Ve Švýcarsku se Jomini stal koncem roku 1798 sekretářem ministra obrany a až do roku 1801 organizoval švýcarskou miliční službu a byl povýšen na majora. \n\nV roce 1803 si jej všiml a začal obdivovat generál (pozdější maršál) Ney, dlící ve Švýcarsku jako vyslanec a na jeho radu a s jeho pomocí Jomini roku 1804 vstoupil do francouzských služeb a seznámil se s Napoleonem Bonaparte. Díky svým hlubokým znalostem vojenské historie byl Jomini schopen předvídat průběh armádních operací a stoupal v žebříčku hodností až na brigádního generála. Roku 1812 se účastnil ruského tažení, které pokládal od začátku za chybu a po prvních zkušenostech s ruskou strategií i za nemožné dosáhnout vítězství. Jako guvernér Vilna a poté Smolenska organizoval, spolu s Berthierem (vzájemně se neměli rádi), logistickou službu armádní na moderních principech, komplexní a dobře koordinovanou. Logistiku řídil až přes úspěšný přechod Bereziny. \n\nCítil se však po roce 1812 nedoceněn a tak roku 1813 nabídl své služby caru Alexandrovi I. a byl, jako nejlepší znalec strategie a taktiky Napoleonovy s radostí přijat do ruských služeb. Byl autorem doporučení, přijatého Spojenci jako zásada: „neútočit na Napoleona, útočit na jeho maršály“. Zasadil se o založení válečné akademie v Petrohradu. Roku 1815 se upřímně, ale neúspěšně snažil zachránit život svému příteli maršálu Neyovi. Později byl poradcem cara Mikuláše I. ve válce proti Turkům. \n\nJomini od roku 1855 opět žil ve Francii, kde i zemřel. Je pohřben na hřbitově Montmartre v Paříži.\n\nJomini uveřejnil více než 30 odborných vojenských prací.\n"}
{"id": "195276", "url": "https://cs.wikipedia.org/wiki?curid=195276", "title": "Pomáda", "text": "Pomáda\n\nPomáda (z francouzského \"\") je vonná mast určená k ošetřování vlasů či vousů, rtů nebo k jiným kosmetickým účelům. Nejvíce rozšířenou se stala v době baroka a rokoka mezi šlechtou, ale úspěchy slavila i v polovině 20. století. \n\n"}
{"id": "195281", "url": "https://cs.wikipedia.org/wiki?curid=195281", "title": "Pomáda (rozcestník)", "text": "Pomáda (rozcestník)\n\nPomáda má více významů:\n\n\n"}
{"id": "195283", "url": "https://cs.wikipedia.org/wiki?curid=195283", "title": "Invalidovna (Paříž)", "text": "Invalidovna (Paříž)\n\nInvalidovna (francouzsky \"Hôtel National des Invalides\") je komplex budov v Paříži v 7. obvodu zahrnující Muzeum Armády, které se vztahuje k francouzské vojenské historii, dále pak vojenskou nemocnici a domov pro válečné veterány, což byl i původní účel budov. Dnes je to také místo, kde jsou pohřbeni někteří z největších válečných hrdinů Francie. Zdejší Dóm je katedrálním kostelem Francouzského vojenského ordinariátu.\n\nLudvík XIV. inicioval vznik domu pro staré či nemocné vojáky rozkazem z 24. listopadu 1670. Název je odvozen zkrácením původního \"hôpital des invalides\" (nemocnice pro invalidy). Architektem byl Libéral Bruant. Za místo bylo vybráno tehdejší předměstí Paříže. Než však byla stavba roku 1676 dokončena, projekt se postupně rozšířil – přední část měřila 196 metrů a celý komplex měl 15 nádvoří, největší \"cour d'honneur\" (čestné nádvoří) bylo určeno k vojenským přehlídkám.\n\nDále byla postavena kaple, při jejíž stavbě asistoval již starému Bruantovi Jules Hardouin-Mansart, který stavbu v roce 1679, již po Bruantově smrti, podle Bruantových návrhů dokončil. Kaple je známá jako \"Église Saint-Louis des Invalides\".\nKrátce po dostavbě kaple pro veterány Ludvík XIV. přikázal Mansartovi vybudovat oddělenou soukromou královskou kapli, všeobecně nazývanou podle nejvýraznějšího znaku \"Église du Dôme\" (Kostel s kopulí). Tato stavba, dokončená 1708, je považována za triumf francouzské barokní architektury, vzorem byla Bazilika svatého Petra v Římě.\n\nInteriér kopule byl vymalován (dokončeno 1705) Le Brunovým žákem Charlesem de La Fosse (1636–1716). Malby znázorňují tehdejší představu vesmíru.\n\nNárodní ústav pro invalidní válečné veterány. Budovy tohoto úřadu jsou stále součástí komplexu Invalidovny.\n\nInstitut zahrnuje:\n\nVojenské museum francouzské armády, jehož budova je též součástí Invalidovny.\n\nNejvýznamnější hrobkou Invalidovny je hrobka Napoleona Bonaparte (1769–1821) v kryptě pod Mansartovým dómem. Napoleon byl po bitvě u Waterloo internován na Sv. Heleně, kde r. 1821 i zemřel a byl pochován. Devatenáct let po jeho smrti (1840) však král Ludvík Filip umožnil návrat ostatků zpět do Francie a jejich uložení v kapli sv. Jeronýma v Paříži. Jelikož renovace Invalidovny trvala mnoho let, byly Napoleonovy ostatky přesunuty na honosnější místo pod kopulí až v roce 1861.\nNávrat ostatků Napoleonových do Francie byl obrovskou událostí, jak dokládá literatura:\n\"Na Svaté Heleně císař svým druhům předpověděl:\"\n„\"Znovu uslyšíte, jak v Paříži křičí Ať žije císař!\"“\n\"A dav, když spatřil, jak za rakví pochodují veteráni slávy, zdravil je křikem, před nímž se kdysi na bojištích třásli nepřátelé, neboť jim oznamoval, že Napoleon je tady – a že je porazí:\" \n„\"Ať žije císař!\"“\n\"Granátníci, myslivci ze staré gardy, císařovnini dragouni, dragouni de la mort, červení kopiníci, ti všichni pochodovali, vypínali prsa a zvedali hlavu k této poslední přehlídce, k tomuto defilé duchů. A jejich srdce bilo o překot, zatímco doprovázeli císaře k dómu zářícímu zlatem, který bude od nynějška chránit jeho věčný spánek.\n\"Maršál Moncey, správce Invalidovny, se ve věku osmdesáti sedmi let nechal donést ke katafalku.\" \"Už týden prosil svého lékaře:\"\n„\"Doktore, dám Vám polovinu svého majetku, jen když se dožiji chvíle, vidět zase císaře.\"“\n\"U vchodu do dómu vykročil naproti průvodu král Ludvík-Filip. Na jeho žádost položil Bertrand Napoleonův meč na rakev a Gourgaud k němu přidal legendární Napoleonův klobouk.\"\n\"Když dlouhá mše skončila, Moncey zašeptal:\"\n„\"A teď se vraťme zemřít …\"“, Napoleon Bonaparte, André Castelot.\n\nV Invalidovně však není pohřben jen Napoleon, jsou zde pochováni také někteří členové jeho rodiny, několik důstojníků, kteří sloužili pod jeho velením a další francouzští vojenští hrdinové.\n\n\n\n"}
{"id": "195284", "url": "https://cs.wikipedia.org/wiki?curid=195284", "title": "Ducey", "text": "Ducey\n\nDucey je francouzská obec, ležící v departmentu Manche, který je součástí regionu Normandie.\n\nDucey leží na řece Sélune nedaleko zálivu Mont-Saint-Michel, několik kilometrů od pobřeží.\n\nSousední obce: Poilley, Saint-Quentin-sur-le-Homme, Les Chéris, Poilley, Isigny-le-Buat, Chalandrey a Saint-Aubin-de-Terregatte.\n\n\"Počet obyvatel\"\n\nDucey je město květin a pyšní se třemi květy. Jde o hodnocení francouzské soutěže Concours des villes et villages fleuris, založené roku 1959.\n\nMěsto je východiskem pro pěší turistiku a pro cykloturistiku.\n\nDucey smluvně uzavřelo partnerství s německým městem Laichingen dne 10. května 1986. Partnerství se soustřeďuje na jazykovou a kulturní výměnu žáků místních škol.\n\n\n"}
{"id": "195290", "url": "https://cs.wikipedia.org/wiki?curid=195290", "title": "Alois Kaňkovský", "text": "Alois Kaňkovský\n\nAlois Kaňkovský (*19. července 1983 v Bělkovicích-Lašťanech u Olomouce) je český cyklista. Na mistrovství světa v dráhové cyklistice 2007 vyhrál omnium.\n\nZávodit začal ve dvanácti letech v Olomouci podobně jako jeho starší bratři. Od počátku kariéry dosahoval největších úspěchů v dráhové cyklistice. Na juniorském mistrovství Evropy ve Fioronzole získal tři medaile včetně zlata v závodě na kilometr s pevným startem.\n\nV letech 2003, 2004 a 2005 získal stříbrné medaile na kilometru s pevným startem na evropském šampionátu do 23 let. Mezitím se kvalifikoval také na Letní olympijské hry 2004 do Atén, kde na své oblíbené trati obsadil desáté místo a navíc postoupil do čtvrtfinále sprintu. Závodil za cyklistický oddíl Dukla Brno a trénoval ho Zdeněk Dohnal.\n\nNásledovaly účasti na mistrovství světa 2005 a 2006, v Los Angeles obsadil na kilometru osmé, o rok později v Bordeaux sedmé místo. V roce 2006 se ale rozhodl, že už nebude jezdit kilometr s pevným startem, vyřazený z olympijského programu. Koketoval s keirinem, ale kvůli konkurenci Ivana Vrby se rozhodl pro bodovací závod dvojic. Za možným partnerem proto odešel z Dukly Brno do Dukly Praha.\n\nMěsíc před startem mistrovství světa 2007 pokračoval v přípravě na bodovací závod dvojic. S Petrem Lazarem obsadil páté místo v posledním závodě světového poháru v Manchesteru. Na šampionátu ale zazářil v jiné disciplíně.\n\nPro světový šampionát v Palmě de Mallorca se činovníci Mezinárodní cyklistické unie UCI rozhodli znovu zařadit disciplínu omnium. Na rozdíl od evropského šampionátu, kde se konají dvě omnia – sprinterské a stíhačské – omnium na světovém mistrovství zahrnovalo disciplíny obou specializací.\n\nOmnium zahájil čtvrtým místem v závodě na 200 metrů s letmým startem a přidal druhá místa v hladkém závodě (tzv. scratchi a ve stíhacím závodě. V následujícím bodovacím závodě ale skončil až devátý a v průběžném pořadí se mu vyrovnal Argentinec Walter Fernando Perez. Závěr omnia ale obstaral kilometr s pevným startem, v němž se s Perezem utkal v přímém souboji v poslední rozjížďce. Český cyklista porazil Pereze o 3,5 sekundy a celkově zvítězil s 19 body, Perez měl 28 bodů a třetí Američan Charles Bradley Huff 37 bodů. Stal se prvním českým mistrem světa v dráhové cyklistice od roku 2002, kdy Lada Kozlíková zvítězila ve scratchi.\n\nMá rád přírodu, a tak také rád přesedá na horské kolo, na kterém dosáhl i několika menších úspěchů v závodech. Je zaměstnán jako tzv. občanský zaměstnanec.\n\n\n"}
{"id": "195298", "url": "https://cs.wikipedia.org/wiki?curid=195298", "title": "Abadal", "text": "Abadal\n\nAbadal byla značka automobilů vyráběných španělskou firmou \"F.S. Abadal y Cia\" v Barceloně mezi lety 1912–1923. Francisco Abadal (přezdívaný \"Paco\" - španělsky \"Frantík\") byl prodejce vozů Hispano-Suiza a závodník. Firmu založil v roce 1908, první automobil byl vyroben v roce 1912.\n\nAutomobily Abadal byly považovány za rychlá luxusní auta těsně kopírující Hispano. Společnost nabízela dva modely. Jeden měl čtyřválcový a druhý šestiválcový motor. Brzy po založení řady Abadale začala belgická společnost Imperia stavět tyto vozy v licenci pod značkou Imperia-Abadal. Po vypuknutí války v roce 1914 byla však výroba zastavena. V roce 1916 Abadal získal zastoupení firmy Buick a v Barceloně vyráběl motory Buick a stavěl karoserie na zakázku. Tyto vozy byly nazývány Abadal-Buick. M.A. Van Roggen (dříve Springuel) převzal výrobu po skončení války a postavil více než 170 vozů Imperia-Abadal. Mezi vyráběnými modely byl sportovní model s třílitrovým šestnáctiventilovým čtyřválcem s rozvodem OHC a tři prototypy řadových osmiválců o objemu 5,6 l. Společnost přestala vyrábět automobily v roce 1923.\n\nPo skončení výroby se Francisco Abadal stal zástupcem General Motors ve Španělsku. Plány General Motors z roku 1930 související s prototypem Abadal Continental se nikdy neuskutečnily.\n"}
{"id": "195300", "url": "https://cs.wikipedia.org/wiki?curid=195300", "title": "Valkeakoski", "text": "Valkeakoski\n\nValkeakoski (v překladu \"Bílá peřej\") je zhruba dvacetitisícové město ve Finsku v provincii Pirkanmaa. Nachází se 35 km jižně od Tampere a 150 km severně od Helsinek. Je známo především jako centrum papírenského průmyslu a fotbalové město.\n\nMěsto leží na místě dotyku jezer Mallasvesi a Vanajavesi. Díky snadné dostupnosti vodní energie zde mohla být roku 1872 založena papírna Tervasaari, která dnes zaměstnává okolo 800 lidí. Továrna patří skupině UPM-Kymmene.\n\nRoku 1973 město pohltilo sousední a starší obec Sääksmäki.\n\nMěsto je domovem úspěšného fotbalového klubu FC Haka.\n\n\n"}
{"id": "195301", "url": "https://cs.wikipedia.org/wiki?curid=195301", "title": "Solitér", "text": "Solitér\n\nSolitér (z franc. \"solitaire\" – \"samotář\", \"samotářský\") je pojem, jehož význam závisí na kontextu, resp. na tom, jaké životnosti podstatné jméno je.\n\nSolitér\n\nSolitérní aktivity jsou ty, které nevyžadují (nebo dokonce nedovolují) přítomnost druhých (např. komponování hudby).\n\nV zahradní architektuře, lesnictví, zahradnictví atp. se užívá pojem solitéra.\n\n\n"}
{"id": "195302", "url": "https://cs.wikipedia.org/wiki?curid=195302", "title": "Přeprava", "text": "Přeprava\n\nPřeprava je pojem pro cílevědomé přemístění osob, nákladu či zvířat dopravními prostředky z místa A do místa B po dopravních komunikacích za účelem zisku. Je produktem dopravy. Vykonavatelem přepravy je dopravce, objednavatel se nazývá přepravce. Ten s dopravcem uzavírá přepravní smlouvu.\n\nV českém právním řádu se přepravní smlouva v osobní i v nákladní přepravě uzavírá podle občanského zákoníku. V osobní přepravě stanovuje pravidla přepravní řád.\n\nPřepravní smlouva vzniká:\n"}
{"id": "195304", "url": "https://cs.wikipedia.org/wiki?curid=195304", "title": "Adam Opel", "text": "Adam Opel\n\nAdam Opel (9. května 1837 Rüsselsheim – 8. září 1895 Rüsselsheim) byl německý podnikatel, zakladatel společnosti Opel. \n\nAdam Opel se narodil v Rüsselsheimu v rodině zámečníka Philippa Wilhelma Opela (1803–1867) jako prvorozený syn. Stejně jako jeho mladší bratři Georg a Wilhelm se vyučil zámečníkem v dílně svého otce. Od roku 1857 vandroval po Evropě, přes Belgii a Anglii dorazil do Paříže, kde pracoval ve dvou továrnách na výrobu šicích strojů, které byly tehdy velkou novinkou. Po návratu v roce 1862 založil v Rüsselsheimu vlastní továrnu na výrobu šicích strojů. V roce 1884 vyráběla už jeho společnost ročně 18 000 šicích strojů.\n\n17. listopadu 1868 se jeho ženou stala Sophie Marie Scheller, dcera hostinského z Dornholzhausenu (dnes místní část lázeňského města Bad Homburg vor der Höhe). Spolu měli pět dětí: Carla, Wilhelma, Heinricha, Friedricha a Ludwiga. Všichni se časem zapojili do vzkvétajícího rodinného podniku. V roce 1884 firma rozšířila výrobu o jízdní kola, nejprve jen z dovážených dílů, za rok už své vlastní konstrukce. Za dva roky byla firma Opel jedním z největších výrobců bicyklů v Německu.\n\nZemřel v roce 1895 (na následky tyfu), v té době byla jím založená společnost vedoucím výrobcem šicích strojů v Evropě a vyráběla ročně přes 18 000 šicích strojů a 2000 kol. Sophie Opel společně se syny Carlem, Wilhelmem, Heinrichem, Friedrichem a Ludwigem převzala vedení firmy. O tři roky později začala firma rodiny Opel s výrobou automobilů.\n\nKrátce před svoji smrtí měl Adam Opel při pohledu na automobil prohlásit: „Z této zapáchající krabice nebude nikdy víc, než jenom hračka pro milionáře, kteří nevědí jak svoje peníze utratit!“\n\n"}
{"id": "195305", "url": "https://cs.wikipedia.org/wiki?curid=195305", "title": "Luigi Ganna", "text": "Luigi Ganna\n\nLuigi Ganna (1. prosince 1883 Induno Olona, Varese – 2. října 1957 Varese) byl italský cyklista, první vítěz Gira d'Italia v roce 1909.\n\nLuigi Ganna přezdívaný \"El Luisin\" nebo také \"Luison\" se stal prvním vítězem Giro d'Italia.\n\nMěl robustní, ale atletickou postavu, za což vděčil namáhavé zednické práci, za kterou každý den dojížděl do 10 km vzdáleného Milána. Na přelomu století si v 17 letech připadal připravený na cyklistické závody. I přes zákaz svých rodičů se zúčastnil dvou závodů a byl úspěšný.\n\nV roce 1905 nechal plně vyznít svůj talent, když byl třetí v Giro di Lombardia za vítězným Gerbim. Půl hodiny po dojezdu závodu již Ganna pracoval na dvoře blízkého hostince, když za ním přišel pořadatel, aby mu předal prémii ve výši 18 lir. Tato částka přesvědčila rodiče, aby chlapce nechali v cyklistickém opojení.\n\nPozdější smlouva s Bianchi mu zajistila příjem 200 lir měsíčně. Ganna zvítězil v náročném závodě Milán – Turín – Milán a byl třetí v dalších dvou ročnících Gira di Lombardia. V roce 1908 byl nešťastně druhý v závodě Milán – San Remo za Belgičanem van Hauwertem i na Giru di Lombardia, pro změnu za Lucemburčanem Faberem.\n\nZlatým rokem byl pro Gannu rok 1909, když zvítězil na trase Milán – San Remo a také v prvním ročníku Giro d'Italia. Ještě před Girem přestoupil do týmu Atala. Na konci roku bylo na kontě mladého cyklisty něco okolo 37 000 lir, i proto si mohl postavit nový dům a oženit se.\n\nV roce 1911 zvítězil ve své první horské etapě na Giru s dojezdem v Sestriere.\n\nV roce 1912, jen několik dní po vítězném maratónu na 600 km, otevřel malou továrnu na bicykly. Sedm dělníků produkovalo tři jízdní kola denně. Lidé ho začali oslovovat \"Mušketýr \" a novináři hledali další tři mušketýry. Nakonec to byli Galetti, Pavesi a Micheletto, kteří spolu s Gannou vytvořili vítěznou čtveřici z Gira 1912 v klasifikaci týmů. Tehdy Ganna odstoupil ve čtvrté etapě.\n\nGanna také vytvořil rychlostní rekord 40,5 km/h na velodromu Porta Ticinese, kde dřevěná prkna měla místy až centimetrové mezery.\n\nByl stále na vrcholu, když se roku 1915 rozhodl zanechat závodní činnosti a nadále se věnoval pouze stavbě závodních kol. Deset let poté začal vyrábět i motocykly. V roce 1951 Fiorenzo Magni zvítězil na Giru d'Italia s bicyklem od Luigiho Ganny.\n\n\n"}
{"id": "195311", "url": "https://cs.wikipedia.org/wiki?curid=195311", "title": "Omnium", "text": "Omnium\n\nOmnium je název pro víceboj v dráhové cyklistice. Omnium mělo vždy zvláštní prestiž, protože vyžaduje vyrovnanost výkonů v různých oborech. V roce 2007 se vrátilo do programu mistrovství světa v dráhové cyklistice.\n\nOd roku 2012 je omnium součástí olympijských her. Součástí závodu bude bodovací závod na třicet kilometrů, stíhací závod na čtyři kilometry, 200 m s letmým startem, vylučovací závod, scratch a závod na 1 km s pevným startem.\n\nNázev disciplíny pochází z latinského \"omnium\", česky \"všechno\".\n\nOmnium bylo vyřazeno z profesionálního mistrovství světa na konci 70. let 20. století. Dál se ale omnia jezdila v národních podmínkách, zvláště populární byla ve Velké Británii. Byla pořádána také v Česku a nachází se ve dvou variantách v programu mistrovství Evropy.\n\nDo programu mistrovství světa vrátila Mezinárodní cyklistická unie UCI omnium při jednání v Salzburgu v roce 2006. O jeho znovuzařazení se zasadil člen exekutivy UCI a bývalý belgický cyklista Patrick Sercu, který v 70. letech vyhrál v této disciplíně poslední titul mistra světa.\n\nOmnium se vrátilo do jiné epochy dráhové cyklistiky, která vyniká mnohem větší specializací.\n\nV roce 2007 vyhrál první omnium zařazené do programu mistrovství světa po bezmála 40 letech český cyklista Alois Kaňkovský.\n\nNa rozdíl od řady jiných vícebojů (např. atletického desetiboje či sedmiboje nebo moderního pětiboje) nejsou pro jednotlivé disciplíny určené bodovací tabulky, ale rozhoduje pouze pořadí v částech omnia. O konečném pořadí rozhoduje součet pořadí v jeho částech. Důvodem je, že v některých případech nelze výsledek normalizovat (bodovací závod, hladký závod ad.) tak, jako v disciplínách měřených na čas – stíhacím závodě či kilometru s pevným startem. V případě rovnosti bodů rozhoduje o vítězi lepší součet časů v závodech s měřeným časem.\n\nPodle pravidel UCI musí oddělovat jednotlivé části omnia alespoň půlhodinová přestávka, která ale může být kratší po disciplínách, u kterých se předpokládá kratší zotavení – například po závodu na 200 metrů s letmým startem.\n\nNa mistrovství světa je zařazeno omnium zahrnující disciplíny v plné škále všestrannosti:\n\n\nZávod na 200 metrů a na kilometr s pevným startem jsou považované za sprinterské disciplíny, zbylé za vytrvalostní, i když délka stíhacího závodu je oproti běžným pravidlům pro specialisty o čtvrtinu zkrácena.\n\nNa mistrovství Evropy se závodí ve dvou samostatných omniích – sprinterském a stíhačském. Sprinterské omnium se skládá z těchto částí:\n\n\n\n"}
{"id": "195313", "url": "https://cs.wikipedia.org/wiki?curid=195313", "title": "GEDCOM", "text": "GEDCOM\n\nGEDCOM (zkratka z anglického GEnealogical Data COMmunication) je souborový formát pro výměnu genealogických dat mezi genealogickými programy vyvinutý Církví Ježíše Krista Svatých posledních dnů (známější jako „mormoni“).\nSoubory GEDCOM jsou čistě textové a obsahují genealogické informace o individuálních osobách a data, které spojují tyto záznamy k sobě. Tento formát podporuje většina programů, které se zabývají genealogií, ať už do něj exportují nebo z něho importují. GEDCOM TestBook Project hodnotí, jak dobře genealogické programy podporují standard GEDCOM 5.5.\nExistuje mnoho pomocných programů, například pro konverzi souborů GEDCOM do HTML stránek.\n\nSoubor GEDCOM sestává ze záhlaví (header), sekce záznamů (records), a koncového záznamu (trailer).\nZáznamy reprezentují individuální osoby (INDI), rodiny (FAM), zdroje informací (SOUR), a další rozmanité informace, včetně poznámek.\nZáznamy se skládají z řádků. Každý řádek začíná číslem úrovně. Záznamy nejvyšší úrovně (HEAD, TRLR, SUBN, a každý INDI, FAM, OBJE, NOTE, REPO, SOUR, a SUBM) začínají řádkem s číslem úrovně 0.\n\nSoubor GEDCOM lze vytvářet a upravovat ručně pomocí textového editoru, formát však byl navržen pro zpracování programy, a proto psaní není „user-friendly“. Pro ověření správnosti zápisu ve formátu GEDCOM může být použit GEDCOM validator, i když je napsán jenom jako součást projektu PhpGedView.\n\nAktuální verze specifikace GEDCOM 5.5 byla vydána 12. ledna 1996. Návrh specifikace GEDCOM 5.5.1 vydaný v roce 1999, představuje devět nových tagů, (mj. WWW, EMAIL a FACT), a přidává UTF-8 jako schválené kódování. Přestože tento návrh nebyl formálně uznán, některá jeho rozšíření se v mnoha genealogických programech používají.\n6. prosince 2002 byla uvolněna beta verze specifikace GEDCOM 6.0 pro programátory k seznámení a k implementaci do programů. GEDCOM 6.0 má být první verzí pro uchování dat v XML formátu a má podporovat zapisování znaků textu v kódu Unicode, který umožňuje například zápis východoasijských jmen originálními znaky, bez nejednoznačností, což by mohlo být využitelné pro celosvětový genealogický výzkum.\n\nStruktura souboru velmi dobře zachází se základními informacemi o vztazích. I když někteří genealogové můžou cítit, že držet sled záznamů a událostí je stejně důležité jako udržet záznamy o vztazích, GEDCOM ukládá tyto detaily do individuálních nebo rodinných záznamů. To zapříčiňuje obtížnější organizování dat a přidávání dalších detailů.\nJiným problémem je, že není jednoznačné ke kterému záznamu patří „událost“. Například záznam pro detaily osvojování potomků mohou být u záznamů potomků, adoptivních rodičů nebo rodných rodičů a nebo u záznamů rodiny, ze které dítě pochází.\nJe dobré si povšimnout, že na specifikace GEDCOM se neuplatňují některé současné formální standardy, protože je stále vyvíjen a kontrolován výhradně Církví Ježíše Krista Svatých posledních dnů. Je možné, že to je příčina řídkého uvolňování nových verzí a pomalého vývoje standardu GEDCOM. Návrh poslední verze formátu byl uvolněn v roce 2002, ale další vývoj, jak se zdá, stagnuje.\n\nVýsledkem omezení standardu GEDCOM je, že některé programy zabývající se genealogií, používají vlastní rozšíření formátu, které nejsou vždy přenositelná do jiných genealogických programů.\n\nNásleduje výpis jednoduchého souboru GEDCOM.\n\nHlavička (začínající řádkem HEAD) obsahuje zdrojový program a verzi (Reunion, V8.0), verzi standardu GEDCOM (5.5) a kódování znaků (MACINTOSH).\n\nIndividuální záznamy (začínající řádkem INDI) definují osoby Bob Cox (ID 1, resp. @I1@), Joan Para (ID 2) a Bobby Jo Cox (ID 3).\n\nZáznam rodiny (FAM) dává do vztahu manžela (HUSB), manželku (WIFE), a děti (CHIL) podle jejich ID (identifikačního záznamu).\n\n\n\n"}
{"id": "195314", "url": "https://cs.wikipedia.org/wiki?curid=195314", "title": "Bobbejaan Schoepen", "text": "Bobbejaan Schoepen\n\nBobbejaan Schoepen, vlastním jménem Modeste Schoepen (16. května 1925, Boom - 17. května 2010, Turnhout) byl belgický písničkář, herec a režisér filmu \"Bobbejaanland\".\n\n\n\n"}
{"id": "195332", "url": "https://cs.wikipedia.org/wiki?curid=195332", "title": "Emanuel Macek", "text": "Emanuel Macek\n\nEmanuel Macek (11. dubna 1924 Hradec Králové – 27. března 1997) byl český bibliograf a editor spisů F. X. Šaldy, J. K. Tyla, Ivana Olbrachta a Karla a Josefa Čapkových.\n\n"}
{"id": "195333", "url": "https://cs.wikipedia.org/wiki?curid=195333", "title": "Jiří Haller (bohemista)", "text": "Jiří Haller (bohemista)\n\nJiří Haller (1. ledna 1896 Keblice – 25. ledna 1971 Praha) byl český bohemista, lexikograf a redaktor jazykovědného časopisu \"Naše řeč\".\n\nJiří Haller se narodil v rodině řídícího učitele v Keblicích jako jedno z jeho osmi dětí. V roce 1914 maturoval s vyznamenáním na vyšším gymnáziu v Roudnici nad labem. Po maturitě studoval v letech 1914–1916 na filozofické fakultě Karlovy univerzity češtinu a francouzštinu. První světová válka přerušila jeho studia, která dokončil v letech 1918–1919. Od roku 1921 učil na středních školách v Nymburku, Levicích, Ústí nad Labem a v Praze. \n\nOd roku 1929 pracoval pro kancelář \"Slovníku jazyka českého\", odkud byl v roce 1930 uvolněn pro práci v časopise Naše řeč a roce 1931 se stal odpovědným redaktorem. Od téhož roku pracoval též jako lektor češtiny pro nebohemisty na filozofické fakultě Karlovy univerzity; na fakultu se vrátil po znovuotevření českých vysokých škol v roce 1945. \n\nV roce 1948 musel ukončit činnost odpovědného redaktora \"Naší řeči\". V akademickém roce 1949/1950 mu nebyl prodloužena smlouva na filozofické fakultě a odešel předčasně do penze. Po období, kdy nemohl publikovat, se k odborné práci vártil v šedesátých letech 20. století, kdy vedl autorský kolektiv připravující k vydání \"Český slovník věcný a synonymický\" (vyšel ve třech dílech v SPN, v letech 1969–1977).\n\nJiří Haller byl ženat, s manželkou Marií (bližší údaje prozatím nezjištěny) bydlel v dnešní Praze 5, Xaveriově ulici. \n\nVe třicátých letech 20. století bylo dílo Jiřího Hallera kritizováno jinými lingvisty pro jazykový purismus. Pozdější jazykověda považuje toto hodnocení za nespravedlivé. \n\nČasopisecké články Jiřího Hallera se objevovaly především v odborném tisku. Přispíval též do Peroutkovy Přítomnosti, v průběhu roku 1938 vedl v časopise Typ roční \"Stručný kurs správné obchodní češtiny\".\n\nJiří Haller spolupracoval na řadě učebnic češtiny, např.:\n"}
{"id": "195335", "url": "https://cs.wikipedia.org/wiki?curid=195335", "title": "Václav Horák", "text": "Václav Horák\n\nJméno a příjmení Václav Horák může znamenat několik osobností:\n\n"}
{"id": "195338", "url": "https://cs.wikipedia.org/wiki?curid=195338", "title": "Seznam PDF softwaru", "text": "Seznam PDF softwaru\n\nTento seznam PDF software obsahuje významnější software pro práci s PDF dokumenty.\n\n\n\n\n\n\n\n"}
{"id": "195339", "url": "https://cs.wikipedia.org/wiki?curid=195339", "title": "Vazby tkanin", "text": "Vazby tkanin\n\nVazba tkaniny je způsob překřížení dvou soustav nití, navzájem na sebe kolmých, osnovy a útku. Místu překřížení těchto soustav se říká \"vazný bod\" a podle toho, která soustava je v tomto bodě na vrchu, rozlišujeme vazný bod osnovní a vazný bod útkový. Provázání nití po osnově i po útku, které se ve tkanině pravidelně opakuje a vytvoří určitou vazbu, se říká střída vazby. Na odborných textilních školách, učňovských a oděvních školách, se vazbám tkanin a s nimi spojeným odborným výpočtům, věnuje samostatný rozsáhlý předmět s názvem Vazby a rozbory tkanin.\n\nPodle toho, které vazní body ve tkanině převládají, dělíme vazby na:\nVzájemné provázání osnovních a útkových nití se zakresluje na vzornicový (čtverečkovaný) papír. Ve vertikálním směru (zdola nahoru) čtverečky znázorňují provázání osnovních nití, v horizontálním (zleva doprava) pak provázání nití útkových. Každý čtvereček představuje jeden vazný bod, tj. místo, kde se kříží osnovní nit s útkovou. Osnovní vazné body jsou zakreslovány červeně, útkové vazné body zůstávají nevyplněny.\n\nStřída se ve vzornici odlišuje černou barvou, po střídě vzor pokračuje červenou barvou. Pořadí nití v rozmezí střídy se na vzornici čísluje zleva doprava (osnovní nitě) a zdola nahoru (útkové nitě). Na vzornici se zakresluje lícní strana tkaniny.\n\nVelikost střídy se vyjadřuje počtem osnovních nití krát počet útkových nití ve střídě. Zápis 4 x 4 znamená, že ve střídě jsou čtyři nitě osnovní a čtyři nitě útkové.\n\n\"Technická vzornice\" obsahuje vedle nákresu vazby také schéma návodu nití do brda a do paprsku, závěsu listů, příp. karet pro listový stroj nebo dispozice pro vytloukání karet k žakárovému ústrojí apod.\n"}
{"id": "195344", "url": "https://cs.wikipedia.org/wiki?curid=195344", "title": "Crawford Long", "text": "Crawford Long\n\nCrawford Williamson Long (1. listopadu 1815 Danielsville, Georgie, USA – 16. června 1878 Athens, Georgie) byl americký lékař a farmakolog. Narodil se v Danielsville, ve státě Georgie ve Spojených státech. V roce 1839 získal titul M.D. na universitě v Pensylvánii. 30. března 1842 jako první použil při chirurgické operaci k odejmutí nádoru anestézii vyvolanou diethyletherem.\n\nZemřel 16. června 1878 v Athens v Georgii.\n\n"}
{"id": "195345", "url": "https://cs.wikipedia.org/wiki?curid=195345", "title": "Václav Kotěšovec", "text": "Václav Kotěšovec\n\nVáclav Kotěšovec (* 29. července 1956 Praha) je český tvůrce šachových úloh a historik kompozičního šachu. V září 2005 mu byl udělen titul Mezinárodního mistra FIDE pro šachovou kompozici. Od roku 2010 je mezinárodním rozhodčím FIDE.\n\nNarodil se v rodině Václava Kotěšovce a Jarmily, roz Šedivé. Je vnukem Rudolfa Šedivého. Vedle šachu se věnuje programování a teoretické matematice, speciálně hledáním asymptotických vzorců pro posloupnosti celých čísel. Přispívá jako autor a editor do databáze OEIS.\n\nV září 2016 se oženil; s manželkou Ludmilou žije od roku 2004. Je vášnivým sběratelem hub a obdivovatelem zahrad.\n\n"}
{"id": "195347", "url": "https://cs.wikipedia.org/wiki?curid=195347", "title": "Andris Piebalgs", "text": "Andris Piebalgs\n\nAndris Piebalgs (* 17. září 1957, Valmiera, Lotyšská sovětská socialistická republika) je lotyšský politik, v letech 2004–2014 člen Evropské komise José Barrosa.\n\nVystudoval universitu v Rize, vstoupil do komunistické strany SSSR a v 80. letech pracoval jako učitel.\n\nByl spoluzakladatelem liberálně-konzervativní strany „Cesta Lotyšska“ a po získaní nezávislosti země na SSSR se v letech 1990 až 1993 stal ministrem školství a následně ministrem financí (1994 až 1995). V letech 1995 až 2003 působil jako velvyslanec, nejprve v Estonsku a později při EU.\n\nV roce 2004 byl za Lotyšsko navržen do Evropské komise, kde působil až do roku 2010 jako komisař zodpovědný za oblast energetiky. Proslul výrokem na adresu zákazu žárovky: \"„Evropským domácnostem zůstane stejná kvalita osvětlení, přitom ale ušetří energii, oxid uhličitý i peníze.“\" Jeho mluvčí Ferran Tarradellas situaci okolo zákazu žárovek komentoval německým novinářům, že při svých cestách s komisařem po Evropě nikde žádné demonstrace za původní žárovky neviděl: \"„Kameny po nás taky ještě nikdo neházel. Evropané stojí za námi.“\"\n\nDne 9. února 2010 začala fungovat nová Evropská komise. Piebalgs je opět jedním z eurokomisařů, jeho resortem je rozvoj.\n\n"}
{"id": "195354", "url": "https://cs.wikipedia.org/wiki?curid=195354", "title": "Conservapedia", "text": "Conservapedia\n\nConservapedia je anglicky psaná online (wiki) encyklopedie. Je tvořena v tradici amerického sociálního konzervatismu, kreacionismu a křesťanského fundamentalismu.\n\nJejí první článek je datován 22. listopadu 2006. Vznikla jako odpověď na údajnou zaujatost ideově liberální orientace a údajně protikřesťanský a protiamerický obsah Wikipedie. Zakladatelem byl právník Andrew Schlafly.\n\nKritici Conservapedie této online encyklopedii vytýkají proamerickou a fundamentalisticky křesťanskou zaujatost a podporu kreacionistických stanovisek.\n\n"}
{"id": "195364", "url": "https://cs.wikipedia.org/wiki?curid=195364", "title": "Eysturoy", "text": "Eysturoy\n\nEysturoy (dán.: \"Østerø\", isl.: \"Austurey\", čes.: \"východní ostrov\") je druhý největší a nejlidnatější ostrov Faerských ostrovů.\n\nMá 286,3 km² a 10 810 obyvatel. Na západě je Eysturoy oddělen od ostrova Streymoy průlivem Sundini. Eysturoy je velmi hornatý, je zde 66 hor, z nichž největší Slættaratindur měří 882 m. Nachází se zde 8 kommun, důležitými městy jsou na severu Fuglafjørður a na jihu Runavík a Nes. Fuglafjørður je největším městem na ostrově s 1 542 obyvateli. 0,7 % ostrova tvoří voda, z toho nejvíce jezera Eiðisvatn a Toftavatn.\n\nSeznam obcí na ostrově Eysturoy:\n\nSlættaratindur je se svou výškou 882 m nejvyšší horou Faerských ostrovů. Nachází se na severní části ostrova Eysturoy mezi vesnicemi Eiði, Gjógv a Funningur. Je to jedna z deseti faerských hor přesahujících nadmořskou výšku 800 m. Druhá nejvyšší hora souostroví, Gráfelli, leží severovýchodně od Slættaratinduru. Jméno Slættaratindur znamená ve faerštině \"plochý vrch\". Vrcholu se dá dosáhnout během čtyř hodin a přestože jsou cesty strmé, k jeho dosažení není zapotřebí odborných horolezeckých znalostí. Při dobrém počasí je z vrcholu rozhled na celé souostroví.\n\nEysturoy je s největším a nejlidnatějším ostrovem Streymoy spojen mostem Brúgvin um Streymin přes průliv Sundini. U města Leirvík na východě ostrova je podmořský tunel Norðoyatunnilin, spojující ostrov Eysturoy a ostrov Borðoy, na kterém se nachází druhé největší město Klaksvík.\n\nMezi zajímavá místa na ostrově patří vesnice Eiði a Gjógv, ve druhé zmíněné se nachází přírodní přístav umístěný mezi skálami. Ve vesnici Norðragøta se nachází historické muzeum Blásastova a ve Fuglafjørðuru naleznete \"varmakelda\" (termální prameny), které svědčí o vulkanickém původu souostroví. U severního cípu ostrova jsou čedičové útesy Risin og Kellingin (Obr a Čarodějnice).\n\n"}
{"id": "195366", "url": "https://cs.wikipedia.org/wiki?curid=195366", "title": "Dlouhé loučení", "text": "Dlouhé loučení\n\nDlouhé loučení (v anglickém originále ) je film z roku 1973, adaptace románu Raymonda Chandlera \"Loučení s Lennoxem\". Režíroval jej Robert Altman, scénář napsala Leigh Brackett. Hlavními hvězdami filmu byli Elliott Gould jako Philip Marlowe, veterán film noir Sterling Hayden jako Roger Wade a filmový režisér Mark Rydell jako gangster Marty Augustine. Film nastavoval zrcadlo kultuře hollywoodského životního stylu 70. let 20. století.\n\n"}
{"id": "195369", "url": "https://cs.wikipedia.org/wiki?curid=195369", "title": "Zůstaň hladový", "text": "Zůstaň hladový\n\nZůstaň hladový (v anglickém originálu ) je dramatická filmová komedie z roku 1976 režiséra Boba Rafelsona natočená na základě scénáře Charlese Gainese (adaptace jeho stejnojmenného románu z roku 1972). Příběh se soustřeďuje na mladého birminghamského spekulanta (hraje ho Jeff Bridges), který je zapojen do nepoctivého obchodu s nemovitostmi. V rámci tohoto obchodu potřebuje koupit budovu tělocvičny, aby zcelil víceparcelové stavební místo. Při návštěvě tělocvičny zjistí, že je romanticky zaujat recepční (Sally Field) a přitahován bezstarostným životním stylem rakouského kulturisty „Joea Santa“ (Arnold Schwarzenegger), který zde trénuje na soutěž Mr. Universe.\n\nSchwarzenegger vyhrál Golden Globe za „Best Acting Debut in a Motion Picture“ za jeho roli Joea Santa v tomto filmu. Ve skutečnosti to nebyla první role, v roce 1970 hrál Herkula (jako „Silák Arnold“) ve filmu Hercules in New York.\n\n\n"}
{"id": "195372", "url": "https://cs.wikipedia.org/wiki?curid=195372", "title": "Neoliberalismus", "text": "Neoliberalismus\n\nNeoliberalismus (řecky \"neo\" – nový, nedávný, latinsky \"liber\" – svobodný) je termín vytvořený počátkem 20. století, který je dnes převážně užíván kritiky idejí ekonomického liberalismu a jeho tržní taktiky Laissez faire (francouzsky „nechat být“). Nejpodstatnější z těchto myšlenek je snižování účasti státu na jeho řízení, které se v minulosti projevilo rozsáhlými privatizacemi, jednoduchosti byrokratickou činnosti, strohostí, volným trhem, snižováním daní a snižováním státních výdajů výměnou za posílení role v soukromém sektoru jak v ekonomice, tak celkově ve společnosti. Součástí tohoto myšlenkového směru je apel na individualismus, odpovědnost, a samostatnost jednotlivců. Tyto myšlenky a zákony soustřeďující se primárně na tržní ekonomiku představují odklonění od paradigmatu poválečné Keynesiánské školy, která trvala v letech 1945 až 1980. \nNeoliberalismus se tak vrací k původním idejím liberalismu uvedeného Adamem Smithem v jeho knize \"Pojednání o podstatě a původu bohatství národů\". Tento významný ekonom ilustruje pomocí své slavné metafory „Neviditelná ruka trhu“ hnací sílu tržní ekonomiky, kterou je lidská sobeckost, touha jednotlivce bohatnout. Citát z knihy Adama Smithe: \"„[...], aby její produkt měl co největší hodnotu, sleduje jen svůj vlastní zisk; jako v mnoha jiných případech, vede tu [výrobce] jakási neviditelná ruka, aby napomáhal k dosažení cíle [všeobecného bohatství], o který mu vůbec nejde.”\" se snaží dokázat, že v ekonomický prospěch všech je dobré, aby jednotlivci, zejména obchodníci, měli možnost se sami prosadit na trhu, k čemuž potřebují neustále zvyšovat kvalitu svých produktů.\n\nNejznámějšími teoretiky neoliberalismu jsou Milton Friedman a Friedrich von Hayek. Rakušan Hayek a američan Friedman byli ústředními postavami tzv. Montpelerinské společnosti, která sdružovala velké osobnosti politického a ekonomického liberalismu. Všichni byli zastánci klasického liberalismu a v době po Velké hospodářské krizi a následující světové válce se snažili vylepšit liberalismus, který těmto krizím nedokázal předejít. Oba v 70. letech obdrželi za svůj přínos ekonomii Nobelovu cenu. Jejich teoretické poznatky předváděla v praxi převážně bývalá premiérka Velké Británie Margaret Thatcherová spolu s bývalým americkým prezidentem Ronaldem Reaganem. Pro nový politický a ideologický proud se vžilo označení \"Nová pravice\". Ta v sobě snoubí princip společenského konzervatismu (neokonzervatismu, reagujícího na bouřlivá 60. léta), a návrat ke klasickému liberalismu (neoliberalismu).\n„Železná Lady,“ jak se jinak říkalo Margaret Thatcherové, byla premiérkou Spojeného království od roku 1979 do roku 1990. Ronald Reagan se stal poprvé prezidentem v roce 1981 a v Bílem domě setrval až do roku 1989. Oba politici se museli během jejich volebního období vyrovnat s dopadem Keynesiánských ekonomických reforem, které vedly k navýšení státního dluhu. Jak ve Velké Británii, tak ve Spojených státech se tudíž prosazovalo snížení daňové zátěže, nebo privatizace státních podniků.\n\nPrvní zmínky o užití termínu neoliberalismus sahají až do roku 1898, kdy jej k popsání ekonomických idejí italského ekonoma Maffea Pantaleoniho použil francouzský ekonom Charles Gide. \nNeoliberalismus nutně nemusí být výhradním filozofickým směrem užívaným vedením země, v některých případech tomu bylo i naopak. Neoliberalismus lze kombinovat s jinými směry, zejména v případech, kdy tato filozofie zastává pouze ekonomickou teorii ekonomického strategického plánování ve státě. Jako významný příklade z historie lze uvést vládu chilského diktátora Augusta Pinocheta (1973–1990), kdy byl termín hojně užíván mezi členy opozičních stran. Neoliberalismus popisoval tamní nově ekonomické reformy a jejich zastánce (\"Chicago boys\"), zatímco faktická vláda byla autoritářského, konzervativního typu.\nDalší fúze více myšlenkových směrů byla pozorovatelná ve Velké Británii během vlády Margaret Thatcherové. Mimo rapidní snižování daní a apelace na individualismus se Margaret Thatcherová snažila zefektivnit produktivitu těžkého průmyslu, zejména těžbu, privatizaci a distancování se od lobbistického vlivu odborů.\nV současné době se termín neoliberalismus používá k definování takových ekonomický strategií, které se snaží dosáhnout politiky volného trhu. Teorie neoliberalismu zastává názor, že bez zásahu státu dosáhne trh efektivity, hospodářského růstu, distribuce příjmů a technologického pokroku úplně sám. Jakýkoliv zásah ze strany státu tyto jevy může pouze zhoršit.\n"}
{"id": "195373", "url": "https://cs.wikipedia.org/wiki?curid=195373", "title": "Menam-Čao-Praja", "text": "Menam-Čao-Praja\n\nMenam-Čao-Praja zvaná jen Menam nebo jen Čao-Praja ( ) je řeka na poloostrově Zadní Indie. Je to největší řeka v Thajsku, nepočítaje Mekong a Salwin, které tečou pouze po hranicích země. Postupně protéká provinciemi Nakhon Sawan, Chainat, Uthai Thani, Ang Thong, Sing Buri, Ayutthaya, Nonthaburi, Samut Prakan a také protéká hlavním městem Bangkokem. Je 1200 km dlouhá (od pramenů hlavní zdrojnice Ping 1500 km). Povodí má rozlohu 150 000 km².\n\nZdrojnice pramení na svazích hřbetu Kchuntchan a na planině Fipannam. Teče ze severu na jih převážně Menamskou nížinou. Ústí do Thajského zálivu Jihočínského moře, přičemž vytváří deltu, která se díky naplaveným nánosům posunuje do moře každý rok o 30 až 60 cm.\n\nV létě dochází k povodním, které jsou způsobené monzunovými dešti. Nejvyšší průtok má od května do listopadu, přičemž v posledních dvou měsících je významná část delty zaplavována. Nejnižší stav vody je v dubnu. Průměrný průtok vody na dolním toku činí přibližně 2700 m³/s.\n\nVoda z řeky i jejich přítoků se hojně využívá k zavlažování, převážně rýžových polí. Po řece se plaví dřevo. Je na ní rozvinuté rybářství, průmyslově se zpracovávají kapři. Vodní doprava je možná v délce 400 km (k ústí řeky Ping) a při velké vodě do vzdálenosti 750 km až k městu Uttaradit. V deltě leží města Bangkok a Ajuttchaja.\n"}
{"id": "195377", "url": "https://cs.wikipedia.org/wiki?curid=195377", "title": "Osedlat Pegasa", "text": "Osedlat Pegasa\n\nOsedlat Pegasa je ustálené slovní spojení, které vešlo do slovníku jako rčení, přirovnání. Má dva významy : osedlat „básnického oře“, který ovlivní schopnost psát básně, vyjadřovat se poeticky a druhý - vznášet se v nadoblačnu a konat podivuhodné a hrdinské činy.\n\nPegas je v řecké mytologii okřídlený kůň, syn boha moří Poseidóna a Medúsy, který občas sestupoval z Diovy nebeské říše k lidem. Hrdina Bellerofón s pomocí zlaté uzdy, kterou měl od moudré Athény, koně chytil, zkrotil a slavně se proháněl krajem. Při pastvě na pahorku Múz pod úderem jeho kopyt vytryskl pramen zázračné vody - Hippúkréné (koňský pramen). Z toho pak čerpali básníci touhu i sílu psát verše. Odtud novodobá představa o Pegasovi jako básnickém oři.\n\nNa tomto rčení nic nezměnil ani tragický konec jeho pána. Bellerofonta ovládla pýcha, chtěl na Pegasovi vyletět až na Olymp. Tuto zpupnou drzost potrestal Zeus tím, že na Pegasa seslal zuřivost, Bellerofón ho přestal ovládat a při pádu na zem prý přišel o rozum. \n"}
{"id": "195381", "url": "https://cs.wikipedia.org/wiki?curid=195381", "title": "Atlas (vazba tkanin)", "text": "Atlas (vazba tkanin)\n\nAtlas je jedna ze tří základních vazeb tkanin. Atlasová vazba je rozpoznatelná pro svůj lesklý vzhled a „hedvábný“ omak. Je většinou velmi hustá (nízké setkání), málo odolná proti oděru.\n\nNejmenší střídu (5x5) má pětivazný atlas, ve kterém je každý útkový řádek tvořen jedním osnovním \"vazním bodem\" (ve vzorkovnici je vyznačen černou barvou) a čtyřmi útkovými vaznými body (nevyznačuje se, zůstává bílá barva). Osnovní vazné body se postupně vystřídají ve všech útkových i osnovních řádcích.\n\nPořadí umístění vazných bodů ve střídě je dáno tzv. postupovým číslem, které udává každému vaznému bodu jeho místo. Pro pětivazný atlas jsou postupová čísla 3 nebo 2. Při použití postupového čísla 3 začíná vazba osnovním vazným bodem na první útkové a první osnovní niti (počítá se zdola nahoru a zleva doprava). Pro další osnovní vazný bod přičteme číslo 3, takže další vazný bod je křížení na druhé útkové a čtvrté osnovní niti, následující na třetí útkové a druhé osnovní niti … a tak dále. Zápisem by se dalo vyjádřit jako: 1/1, 2/4, 3/2, 4/5, 5/3. Pro postupové číslo 2 by byl zápis: 1/1, 2/3, 3/5, 4/2, 5/4. Podle použití postupového čísla dosáhneme buď pravého nebo levého směru atlasu.\n\nJestliže se vazné body o jeden nebo dva rozšíří ve vodorovném nebo svislém směru aniž by se zvětšila střída vazby, vznikne \"zesílený atlas\". Tkanina je tužší, pevnější.\n\nVazby s velkou střídou se mohou rozšířit také diagonálním směrem a umožnit \"panamovou\" vazbu.\n\nK odvozeným vazbám patří také \"smíšený\", \"stínovaný\" nebo \"přisazovaný\" atlas.\n\nPro použití se tkaniny s atlasovou vazbou nejčastěji rozlišují podle obchodního označení. K těm patří zejména:\n\nse používá u osnovních pletenin. Zde se spojí nejméně tři řady \"oček\" se sousedními \"sloupci\" a po určitém počtu řádků se změní směr \"kladení\". Počet řádků až k místu obratu dává pletenině jméno, např. \"dvouřádkový\" atlas. Změna směru spojování oček způsobuje rozdílný odraz světla, který se jeví jako příčné pruhy v pletenině.\n\nDále se rozlišuje obyčejný atlas od atlasu kladeného pod jehlami a \"jednolícní\" od \"oboulícního\" atlasu.\n\nK odvozeným vazbám patří například \"milanés\" nebo \"simplex\".\n\nPoužití (v závislosti na druhu pleteniny): vrchní ošacení, prádlo, technické účely\n\n\n"}
{"id": "195392", "url": "https://cs.wikipedia.org/wiki?curid=195392", "title": "Ludvík Belcredi", "text": "Ludvík Belcredi\n\nLudvík Belcredi (* 25. června 1954 Brno) je český archeolog, příslušník šlechtického rodu Belcredi.\n\nLudvík Belcredi se narodil 25. června 1954 v Brně jako druhý potomek Ludvíka Huga Belcrediho (1. březen 1921 Líšeň – 19. srpen 1981 Brno) a jeho manželky (sňatek 9. prosinec 1949 Křtiny) Miloslavy Králové (9. prosince 1929 Líšeň – 10. ledna 2020). Má staršího bratra Karla (* 29. prosinec 1950 Brno). Vyrůstal v prostředí brněnského předměstí Líšně.\n\nPo absolutoriu gymnázia nebyl pro svůj původ přijat na vysokou školu a pracoval jako konzervátor v laboratoři oddělení historické archeologie Moravského muzea. Po několika letech praxe v oboru pod vedením Vladimíra Nekudy byl přijat ke studiu archeologie:\n\nSpecializuje se na středověkou archeologii, zvláště výzkum zaniklých středověkých vsí.\n\nPo roce 1989 se významně angažoval v komunální politice, když byl v rodné Líšni členem místního zastupitelstva a místostarostou. Je dlouholetým členem Rotary clubu. Od října roku 2013 je velkopřevorem českého velkobailiviku Vojenského a špitálního řádu svatého Lazara Jeruzalémského (maltsko-pařížská obedience) v České republice.\n\n\n\nLudvík Belcredi se oženil 27. června 1981 v Novém Městě nad Metují s Jiřinou Dobešovou (* 28. květen 1957 Náchod), dcerou Jaroslava a Jiřiny Dobešových, vzděláním archivářkou. Mají spolu dvě dcery:\n\n"}
{"id": "195395", "url": "https://cs.wikipedia.org/wiki?curid=195395", "title": "Lanová dráha v Zoo Praha", "text": "Lanová dráha v Zoo Praha\n\nVisutá sedačková lanová dráha v Zoo Praha se nachází uvnitř areálu zoologické zahrady v dolní části pražské Troji (obvod Praha 7, městská část Praha-Troja). Poprvé byla uvedena do provozu v srpnu 1977. Je nejkratší lanovou dráhou v České republice.\n\nV záměru z roku 1964, podle nějž měly být postaveny v zoo tři lanovky (druhá měla vést po obvodu zoo a třetí přes Vltavu k výstavišti), byla tato stavba označována jako Dětská lanová dráha. Horní stanice měla nést název nedaleké bývalé viniční usedlosti Černohouska, dolní stanice byla navržena k dětskému koutku. Projektový záměr byl dokončen v roce 1966, projekt technologie v roce 1968. Stavební povolení vydal v roce 1972 odbor výstavby ONV v Praze 7. V roce 1976 ONV v Praze 7 stavební povolení zrušil pro nepříslušnost, nové stavební povolení vydal téhož roku odbor dopravy Národního výboru hl. m. Prahy. Byly uděleny výjimky z nových technických norem např. pro rychlost jízdy, interval sedaček, nouzový pohon atd. Roku 1977 dostala lanovka příslušná osvědčení a na základě „Povolení k zahájení provozu“ ze dne 5. srpna 1977 byl 14. září 1977 zahájen provoz.\n\nLanovka byla vybudována v letech 1972–1977. Stavební část budovaly Vodní stavby Praha, technologickou část (samotnou lanovou dráhu, která byla vyrobena již v roce 1970) Transporta Chrudim.\n\nVlastníkem dráhy byla Zoologická zahrada Praha, původním provozovatelem byl Středočeský park kultury a oddechu.\n\n31. srpna 1978 byl po namátkové kontrole provedené pracovníky technického dozoru federálního ministerstva dopravy provoz lanovky kvůli závažným nedostatkům zastaven. Bylo například zjištěno, že nebyl ustanoven náčelník lanové dráhy, chyběla revizní kniha lanové dráhy a technická dokumentace zdvihacího zařízení a pracovníci lanové dráhy neměli doklady o zkouškách.\n\nOd 1. července 1981 byl po přestavbě a odstranění některých stavebně-technických nedostatků provoz obnoven, provozovatelem je od té doby Dopravní podnik hl. m. Prahy a. s. V roce 1983 byla dráha z důvodu zjednodušení řízení a správy majetkově převedena pod Dopravní podnik.\n\nPři povodni v srpnu 2002 voda z Vltavy v dolní stanici dosahovala až do výše 7,1 metru. Po povodni bylo zcela vyměněno elektrické zařízení lanovky. Nové vybavení umožňuje snížit rychlost při nástupu osob se sníženou pohyblivostí. Zároveň bylo instalováno ozvučení lanovky.\n\nV roce 2010 byla lanovka převedena z vlastnictví Dopravního podniku hl. m. Prahy na Zoologickou zahradu Praha, Dopravní podnik však zůstal jejím provozovatelem. Po ukončení letní sezóny 2010 byla zahájena generální oprava, ta však nenaruší letní sezónu 2011, po níž bude dokončena.\n\nOd roku 1981 měla v rámci Dopravního podniku hl. m. Prahy lanovku ve správě eskalátorová služba závodu Metro, v roce 2008 byla tato sedačková lanovka organizačně zařazena pod lanovou dráhu Petřín, která spadá pod organizační jednotku Provoz Tramvaje.\n\nŠikmá (skutečná) délka trati je 105,9 m, převýšení 50,1 m, průměrný sklon 28° (537 ‰). Dolní stanice je ve výšce 181 m n. m., horní 231 m n. m.\n\nLanovka má 4 podpěry (sloupy) a 60 jednomístných sedaček umístěných v rozestupech 4,25 metru. Dopravní rychlost je 0,85 m/s (3,06 km/h), doba jízdy 2 minuty a 16 sekund, interval mezi sedačkami 5 sekund, přepravní kapacita 720 osob/h. Pohon je umístěn v dolní stanici.\n\nNejvíce osob, 288 000, bylo přepraveno v roce 1988. Pak využití lanovky klesalo až k 90 000 v roce 1996. Od roku 1997 opět počet cestujících pozvolna roste, v roce 2000 na téměř 150 000, v roce 2005 bylo zaznamenáno 240 239 cestujících za sezónu, na jeden provozní den připadalo 1834 cestujících.\n\nLanovka jezdí pouze za příznivých povětrnostních podmínek. Dříve jezdila od konce března do konce října, a to od května do září denně, v dubnu a v říjnu denně mimo pondělí. V roce 2015 je provozní sezona od 14. března až do 3. ledna 2016, přičemž v březnu, dubnu, říjnu, listopadu a prosinci nejezdí v pondělí, o vánočních svátcích a na přelomu roku platí zvláštní úprava provozní doby.\n\nProvozní doba začíná vždy v 9:30, končí podle ročního období mezi 16:00 a 18:30.\n\nPřestože lanovku provozuje dominantní provozovatel sítě městské hromadné dopravy, tato lanovka není součástí městského dopravního systému a neplatí na ní žádné jízdenky Pražské integrované dopravy ani zaměstnanecké jízdenky dopravce.\n\nJízdenky lze zakoupit pouze vhozením mincí do prodejních automatů u horní i dolní stanice lanovky. Prodej zajišťují starší automaty Merona, jaké se v minulosti používaly pro prodej jízdenek MHD. Při vstupu se jízdenky označují v tradičních děrovačích, které do devítimístné mřížky vyrazí několik otvorů. V roce 2015 byly ve stanicích instalovány a uvedeny do provozu nové prodejní automaty a razítkující označovače jízdenek, obojí typově obdobné těm, které se používají v Pražské integrované dopravě.\n\nOd roku 1981 bylo jízdné 2 Kčs (děti 1 Kčs), v devadesátých letech bylo zvýšeno postupně na 5 a 10 korun, v roce 2008 bylo vstupné 15 Kč, od roku 2009 je pro osoby starší 6 let jednotné jízdné 20 Kč, děti do 6 let se přepravují zdarma. Samozřejmě je nutné splnit i podmínky pro vstup do zoologické zahrady, jejíž vstupné je několikanásobně vyšší.\n\nV roce 1988 si lanovka zahrála v českém filmu \"Zvířata ve městě\".\n\n\n"}
{"id": "195408", "url": "https://cs.wikipedia.org/wiki?curid=195408", "title": "Boris Masník", "text": "Boris Masník\n\nBoris Masník je jméno a příjmení dvou českých animátorů:\n\n"}
{"id": "195409", "url": "https://cs.wikipedia.org/wiki?curid=195409", "title": "Magdaléna Beranová", "text": "Magdaléna Beranová\n\nMagdaléna Beranová (15. září 1930, Čáslav – 17. května 2016) byla česká archeoložka.\n\nMagdaléna Beranová studovala v letech 1949–1953 historii a archeologii na Filosofické fakultě Univerzity Karlovy v Praze (promovaný historik 1953, CSc. 1960, PhDr. 1967, DrSc. 1983). V letech 1953–1963 pracovala ve Slovenském ústavu ČSAV. Od roku 1963 do roku 1990 pracovala v Archeologickém ústavu ČSAV jako vedoucí vědecká pracovnice, v letech 1973–1987 jako vedoucí časně historického (slovanského) oddělení.\n\nVěnovala se dějinám pravěkého a středověkého zemědělství včetně experimentální archeologie, dějinám výživy, archeologii Slovanů na českém území i v celé slovanské oblasti, obecně sídlištní archeologii či dějinám sklářství.\n\n\n"}
{"id": "195411", "url": "https://cs.wikipedia.org/wiki?curid=195411", "title": "Boris Masník (1923)", "text": "Boris Masník (1923)\n\nBoris Masník (18. srpna 1923 – 24. března 2011) byl český animátor.\n\nV kojeneckém věku prodělal zánět mozkových blan, kvůli čemuž byl zcela neslyšící. Vystudoval střední grafickou školu a v roce 1944 nastoupil jako animátor. Animaci se věnoval až do začátku 21. století, podílel se na výrobě více než 100 filmů.\n\nVýznamným animátorem je též jeho synovec Boris Masník.\n"}
{"id": "195416", "url": "https://cs.wikipedia.org/wiki?curid=195416", "title": "Animátor", "text": "Animátor\n\nPojem animátor se používá ve více významech:\n\n"}
{"id": "195424", "url": "https://cs.wikipedia.org/wiki?curid=195424", "title": "2. pěší divize Armády Spojených států amerických", "text": "2. pěší divize Armády Spojených států amerických\n\n2. pěší divize je pěší divize Americké Armády, nyní působící v Jižní Koreji. Jejím úkolem je zadržet případný útok ze strany Severní Koreje, dokud nedorazí další americké jednotky. Divize má cca 15 tisíc mužů, přičemž zhruba tisíc z nich jsou korejští vojáci, přidělení k divizi v rámci projektu KATUSA (\"Korean Augmentation To the United States Army\" – Korejské rozšíření Armády Spojených států). Velká část divize je rozmístěna v Iráku.\n\nDruhá pěší divize byla založena 21. září 1917. Zformována byla ve Francii 26. října téhož roku. Účastnila se bitev o Belleauský les (červen 1918) a o Saint-Mihiel (září 1918).\n\nV roce 1943 byla divize odeslána do Severního Irska. V červnu roku 1944 se podílela na vylodění v Normandii. Osvobodila město Trévières a účastnila se bitvy o Brest (září 1944). V březnu roku 1945 dorazila k Rýnu, kde chránila remagenský most. 4. května vstoupila na území bývalého Československa a o několik dní později osvobodila Plzeň.\nPočítalo se i s účastí této divize ve válce v Tichomoří, avšak kapitulace Japonska přišla dříve, než plánovaný přesun.\n\nOd roku 2009 si hokejový klub HC Plzeň zvolil Indiána podobného symbolu 2. pěší divize do svého loga.\n\nV letech 1950–1954 se divize zúčastnila Korejské války. Za odražení komunistické ofenzívy v dubnu a květnu 1951 jí bylo uděleno ocenění \"Presidential Unit Citation\".\n\nVzhledem ke vzrůstajícímu napětí na Korejském poloostrově se divize v roce 1965 do Jižní Koreje vrátila. 18. srpna 1976 došlo v demilitarizované zóně mezi Severní a Jižní Koreou k tzv. sekerovému incidentu (\"Axe Murder Incident\"). Jihokorejští a američtí vojáci, vyslaní prosekat větve topolu bránící pozorovatelně OSN ve výhledu, byli napadeni vojáky Severní Koreje. Dva Američané byli zabiti. V reakci na incident rozhodlo velení OSN provést operaci \"Paul Bunyan\" (pojmenovanou podle americké folklorní postavy dřevorubce) – do oblasti bylo vysláno několik set vojáků (včetně mužů z 2. pěší divize) a strom byl osekán až na kmen. Jednalo se o demonstraci síly americké a jihokorejské armády – operaci přihlíželo asi dvě stě severokorejských vojáků, avšak nijak nezasáhli.\n\nNěkteří z mužů 2. pěší divize se v letech 2004–2005 účastnili rovněž války v Iráku, konkrétně v oblastech kolem Fallúdže a Ar-Ramádí.\n\n"}
{"id": "195444", "url": "https://cs.wikipedia.org/wiki?curid=195444", "title": "Windhoek", "text": "Windhoek\n\nWindhoek (původně namašsky Ai-Gams, německy také Windhuk) je hlavní město Namibie. V roce 2011 zde žilo více než 320 000 obyvatel. Leží v nadmořské výšce asi 1656 metrů na náhorní plošině Khomas Highland poblíž horského masivu Auasberg.\n\nVe městě je sídlo katolického arcibiskupství a anglikánského biskupství a univerzita.\n\nZastoupen je potravinářský a strojírenský průmysl, fungují zde i tepelné elektrárny. Windhoek je obchodní centrum (obchod s ovčími kůžemi) a sídlo potravinářského zpracovatelského průmyslu (mlékárna, továrna na rybí konzervy, pivovar). Mezinárodní letiště leží asi 40 km od města.\n\nVe městě je mnoho budov z doby německé kolonizace (okolo roku 1900). Koncem 80. let 20. století město zaznamenalo značný územní rozmach.\n\nV polovině 19. století se osady zmocnil náčelník Jan Jonker Afrikaner (1790-1861). Němci území obsadili roku 1885; roku 1891 se Windhoek stal hlavním městem Německé jihozápadní Afriky. Roku 1893 se zde usadili první běloši. Během 1. světové války město obsadila jihoafrická vojska. Vznikem nezávislé Namibie roku 1990 skončil také hospodářský i politický vliv Jihoafrické republiky.\n\n"}
{"id": "195450", "url": "https://cs.wikipedia.org/wiki?curid=195450", "title": "Autonomní republika Krym", "text": "Autonomní republika Krym\n\nAutonomní republika Krym (\"AR Krym\", , , ) byla autonomní republika na Krymském poloostrově, součást Ukrajiny. Hlavním městem je Simferopol. Od března 2014 již Ukrajina toto území fakticky neovládá a za svou součást jej coby Republiku Krym považuje Ruská federace, která od té doby území republiky ovládá.\n\nAR Krym vznikla v říjnu 1921 jako Krymská autonomní sovětská socialistická republika, po postupném odsunu krymských Němců, Tatarů, Řeků, Arménů a Bulharů byla však její autonomie roku 1945 zrušena a Krym se stal oblastí. 19. února 1954 byl z iniciativy N. S. Chruščova Krym vyňat z Ruské SFSR a přičleněn k Ukrajinské SSR při příležitostí třístého výročí Perejaslavské rady — příklonu Ukrajiny k Ruské říši. Důvodem byly „blízké ekonomické a kulturní vztahy Krymské oblasti s Ukrajinskou SSR“.\n\nAutonomie AR Krym byla obnovena v rámci Ukrajinské SSR až na základě referenda z 12. února 1991. Na Krymu obydleném převážně Rusy existovaly při rozpadu SSSR silné tendence ke znovupřipojení k Rusku a autonomie byla kompromisem, který dovolil Krym udržet jako součást Ukrajiny. Součástí republiky není město Sevastopol (včetně okolí zahrnující několik dalších sídel), které má zvláštní status a před Krymskou krizí podléhalo přímo ukrajinské vládě, nyní ruské.\n\nSérie protestů Euromajdan vedla k opětovným sporům mezi Ukrajinou a Ruskem. Na konci února 2014 krymská krize eskalovala poté, co speciální síly ruské armády a Krymská domobrana obsadily klíčová místa Krymské republiky. Dne 17. března 2014 vyhlásila po referendu Krym včetně Sevastopolu nezávislost jako Republika Krym, kterou obratem uznalo Rusko. Den poté byl přijat jako dva federální subjekty v rámci Krymského federálního okruhu – Republika Krym a Federální město Sevastopol. Území Republiky Krym jako ruského subjektu je tedy totožné s územím Autonomní republiky Krym. Ukrajina a většina dalších zemí toto dění neuznává, považuje ho za nelegitimní a nelegální a tedy Krym stále za integrální součást Ukrajiny, jejíž celistvost zaručují platné mezinárodní úmluvy a ukrajinská ústava.\n\nAutonomní republika Krym zaujímá téměř celý Krymský poloostrov s výjimkou obvodu města Sevastopol, tedy 26 081 km² z celkových 26 860 km² rozlohy poloostrova. Rozkládá se mezi 44°23’ a 46°15’ severní šířky a 32°29’ a 36°39’ východní délky.\n\nRepublika sousedí po souši pouze s Chersonskou oblastí Ukrajiny, s níž je spojena úzkou Perekopskou šíjí. Po moři dále sousedí se Záporožskou oblastí a přes Kerčský průliv s Krasnodarským krajem Ruské federace.\n\n\"Pro dějiny celého Krymu viz článek Krym.\"\n\nPředchůdkyní Autonomní republiky Krym byla Krymská autonomní SSR, která existovala v letech 1921—1945, avšak po stalinské deportaci Krymských Tatarů byla zrušena a přeměněna v řadovou oblast.\n\nKrymští Tataři se začali vracet roku 1989, v době perestrojky. Několik měsíců před rozpadem SSSR, 12. února 1991, byla na základě celokrymského referenda utvořena Autonomní republika Krym, tehdy ještě v rámci Ukrajinské SSR. Po dalším referendu, podpořivším nezávislost Ukrajiny, se Krym stal její součástí.\n\nKrymská vláda podporovaná rusky mluvící většinou obyvatelstva usilovala v 90. letech o větší nezávislost na Ukrajině, ekonomickou samosprávu či o zavedení moskevského času. Ukrajina tyto snahy od začátku označuje za separatistické. 5. května 1992 krymská vláda vyhlásila nezávislou republiku a o den později vlastní ústavu. Následně došlo ke konfliktu s místním parlamentem, který ovšem samostatnost také podporoval.\n\nDo sporu zasáhla roku 1995 ukrajinská vláda zrušením krymské ústavy a prezidentského úřadu a zavedením přímé správy ukrajinského prezidenta, která byla zrušena až po zklidnění situace koncem roku 1995. Následující rok vstoupila v platnost nová ústava definující Krym jako součást Ukrajiny. Aktualizována byla po dvou letech, kdy byl ustanoven také současný název — Autonomní republika Krym. Od roku 2000 má autonomní republika také vlastní hymnu.\n\nNa počátku 21. století byla již vnitřní situace klidnější, přesto Krym zůstával místem pnutí mezi Ruskem a Ukrajinou. Série občanských protestů Euromajdan, jež vedla k pádu Viktora Janukovyče a převzetí moci na Ukrajině opozicí, vyústila na konci února 2014 v anexi Krymu Ruskem. 11. března schválil krymský zákonodárný sbor zákon o referendu o nezávislosti celého Krymského poloostrova, včetně Sevastopolu, na Ukrajině. Toto referendum proběhlo 16. března s výsledkem připojení k Rusku. 17. března 2014 vyhlásil po referendu Krym včetně Sevastopolu nezávislost jako Republika Krym, kterou obratem uznalo Rusko. Den poté byl přijat jako dva federální subjekty – Republika Krym a Federální město Sevastopol. Území Republiky Krym jako ruského subjektu je tedy totožné s územím Autonomní republiky Krym. V reakci na to byla přijata rezoluce Valného shromáždění OSN vyhlašující toto referendum za ilegální a potvrzující Krym jako integrální součást Ukrajiny, jejíž celistvost zaručují platné mezinárodní úmluvy.\n\nV Krymské republice žije přibližně 2 000 000 obyvatel, z nich je okolo 58 % ruské národnosti, 24 % ukrajinské a 13 % krymskotatarské, převážně užívaným jazykem je ruština. V souvislosti s návratem Krymských Tatarů do svých domovů na Krymu není zatím vyřešena otázka jejich národnostní integrace. Mezi méně početné menšiny patří například Řekové.\n\nNásledující tabulka podává přehled větších měst na Krymu. Města se statutem republikového významu jsou vyznačena tučně; stejně tak Sevastopol, který administrativně není součástí Krymské republiky. Na rozdíl od ostatních ukrajinských oblastí je u jmen měst přednostně uveden ruský název, neboť užívání ruštiny – druhého oficiálního jazyka Autonomní republiky Krym – zde výrazně převažuje.\n\nÚdaje o národnostním složení jsou uvedeny na základě ukrajinského sčítání lidu v roce 2001.\n\nDíky své exotičnosti, příjemnému podnebí, panenské přírodě a množství kulturních památek mnoha epoch byl zejména jižní Krym už od 60. let 19. století hojně vyhledáván vyššími ruskými společenskými vrstvami, včetně carské rodiny. Za sovětské éry byl Krym vyhlášenou rekreační oblastí pro nejvyšší stranické a státní funkcionáře, stejně jako pro dělnické a pionýrské organizace. Mezi nejznámější turistická centra na pobřeží patřila a patří Jevpatorija, Jalta, Alupka, Alušta, Artěk, Gurzuf, Sudak a nejvýchodněji ležící Feodosija.\n\nObecně v jižním prostoru je umístěna převážná část krymských přírodních a kulturně-historických památek, jako např. archeologická naleziště z období antiky, byzantské pevnosti, jeskynní kláštery a města, tatarské vesnice, mešity a paláce (v Bachčisaraji Chánův palác s Fontánou slz, opěvovanou Puškinem).\n\n"}
{"id": "195452", "url": "https://cs.wikipedia.org/wiki?curid=195452", "title": "Křetínka", "text": "Křetínka\n\nKřetínka je řeka v okresech Svitavy a Blansko na jihovýchodě Čech a severovýchodě Moravy. Dříve se jmenovala Svitavice. Je dlouhá 29 km. Plocha povodí měří 129 km².\n\nPramení na severovýchodě Čech u obce Stašov pod Poličským vrchem v nadmořské výšce 645 m. Odtud teče k jihu a u vesnice Hamry se otáčí k jihovýchodu. Zemskou hranici Čech a Moravy překračuje západně od Bohuňov a a dále teče na území Moravy. Ve vzdálenosti 3 km pod hrází přehrady se Křetínka v Letovicích vlévá do Svitavy. Má 26 pravostranných (např. Kavinský potok) a 21 levostranných přítoků (např. Rohozenský potok). Na řece byla postavena přehradní nádrž Letovice.\n\n\n"}
{"id": "195455", "url": "https://cs.wikipedia.org/wiki?curid=195455", "title": "Stanice duchů", "text": "Stanice duchů\n\nStanice duchů je překlad německého slova \" Geisterbahnhof \" (plurál \"Geisterbahnhöfe\"). Tento výraz se původně používal pro určité stanice berlínské sítě metra U-Bahn a S-Bahn, které byly během rozdělení Berlína v době studené války uzavřené. Od té doby se tento výraz používá pro jakoukoli nepoužívanou stanici podzemní železniční sítě, která byla zrušena, nebyla nikdy dokončena, nebo musela být z určitých důvodů uzavřena běžnému provozu. \n\nV srpnu 1961 postavila východoněmecká vláda berlínskou zeď, čímž znemožnila pohyb mezi východním a západoberlínskými okupačními sektory. V důsledku toho se berlínská síť veřejné dopravy, která se dříve táhla oběma částmi města, rozdělila na dvě části. Některé linky U a S-Bahnu spadaly celé do jedné nebo druhé poloviny města; jiné linky byly rozděleny mezi tyto dva obvody s vlaky, které jezdily pouze po hranici a pak se vracely zpět. Nicméně tři linky U-Bahn - nynější linky U6, U8 a Nord-Süd Bahn na S-Bahn jezdily převážnou částí přes Západní Berlín, ale vedly přes relativně krátký úsek východoberlínského území v centru města. Tyto linky zůstaly pro obyvatele Západního Berlína otevřeny, avšak vlaky na většině stanic ve Východním Berlíně nezastavovaly, i když z technických důvodů musely značně zpomalit, když jimi projížděly. Vlaky zastavovaly např. na nádraží Friedrichstraße.) Pojmenování \"Geisterbahnhof\" začali velmi brzy používat pro tyto matně osvětlené a přísně střežené stanice obyvatelé Západního Berlína, kteří je pozorovali z oken když jimi projížděli. Tento termín však nebyl nikdy oficiální; západoberlínské mapy metra z tohoto období nazývaly tyto stanice \"Bahnhof, auf denen die Züge nicht halten\" - \"stanice, kde vlak nezastavuje.\" Východoberlínské mapy metra tyto západní linky stanice duchů ani vůbec nezobrazovaly. Mapy U-bahnu na přestupní stanici Friedrichstraße byly jiné: zobrazovaly všechny západní linky, ale ne stanice duchů a zobrazovaly město rozdělené na \"Berlin, Hauptstadt der DDR\" (\"Berlín, hlavní město NDR\") a \"Západní Berlín.\"\n\nTato situace ideální nebyla. Linky byly důležitou částí přepravní soustavy Západního Berlína, ale protože jejich část ležela v území Východního Berlína, bylo pro západoberlínský personál údržbářů obtížné, provádět nezbytnou údržbu na trasách a v tunelech. Pokud se západní vlak porouchal ve východoberlínském území, museli cestující čekat než příjde východní pohraniční policie a eskortuje je ven. Východoněmecká vláda občas naznačovala, že jednoho dne by mohla zablokovat přístup do tunelů na hranici a využívat východoberlínské sekce linek pro vlastní přepravu. Nicméně tento zvláštní status quo přetrval celých 28 let rozdělení Berlína.\n\nStanice Friedrichstraße i přesto, že se nacházela na území Východního Berlína, sloužila západním linkám a přesto nebyla \"Geisterbahnhof\". Sloužila jako přestupní bod mezi linkou U6 a několika linkami S-Bahn. Západní cestující mohli přecházet z jednoho nástupiště na jiné bez opuštění stanice, či potřeby prokázat se doklady podobně jako cestující na mezinárodním letišti, kteří přestupují z jednoho letu na druhý. Západní cestující s platnými dokumenty (vízy) mohli na této stanici vstoupit do Východního Berlína.\n\nStanice S-Bahn Bornholmer Straße byla jedinou stanicí duchů, která se nenacházela v tunelu. Byla situována poblíž zdi u hraničního přechodu Bornholmer Straße. Západoberlínské vlaky přes ní projížděly bez zastavování. Vlaky východoberlínské S-Bahn projížděly blízko toutéž stanicí na jiných tratích. Tratě používané západními a východními vlaky byly od sebe odděleny vysokým plotem.\n\nDalší zvláštností byla stanice Wollankstraße. Tak jako Bornholmer Straße to byla zastávka S-Bahnu obsluhovaná západoberlínskými vlaky, ale nacházela se na území Východního Berlína hned za hranicí. Nicméně se Wollankstraße používala a byla dostupná pro obyvatele západního Berlína, protože jeden z jejích východů ústil na západoberlínskou ulici; tento východ byl přesně na hraniční čáře a varovná tabule vedle něj informovala cestující o situaci. Její ostatní východy ústící na východoberlínské ulice byly uzamčeny.\n\nPrvní lidé, kteří vstoupili do stanic duchů po pádu Berlínské zdi v listopadu 1989 zjistili, že se se svým pojmenováním sžily, plakáty a označení na stěnách byly nezměněny od roku 1961. Žádné z nich se nedochovaly.\n\nPrvní znovuotevřenou stanicí duchů pro cestující byla stanice Jannowitzbrücke na lince U8 11. listopadu 1989, dva dny po pádu zdi. Byla vybavena checkpointem v rámci stanice, podobně jako stanice Friedrichstraße, kde byla provizorně zřízena Východoněmecká celní a hraniční kontrola k odbavování cestujících z a do Východního Berlína. Byly rozvěšeny rukou psané tabule s názvy, které zakrývaly ty staré z doby před rokem 1961. Tyto tabule se už věkem rozpadaly a také na nich chyběly konečné stanice z prodloužení po roce 1961. 22. prosince 1989 byla znovuotevřena stanice Rosenthaler Platz na lince U8 s podobným provizorním checkpointem.\n\n12. dubna 1990 se znovuotevřela třetí stanice - Bernauer Straße (U8). Jelikož její severní východ byl přímo na hranici, tak mohla být otevřena s přímým přístupem do Západního Berlína bez potřeby checkpointu. Její jižní východ směřující do Východního Berlína nebyl otevřen až do 1. července 1990 - ve stejný den, kdy byly všechny ostatní stanice na U6 a U8 otevřené bez checkpointů, protože v tento den přijal Východní Berlín a Východní Německo měnu Západního Německa, což umožnilo upustit od všech pohraničních kontrol mezi těmito dvěma státy.\n\n2. července 1990 se znovu otevřela první stanice na lince Nord-Süd-S-Bahn: Oranienburger Straße. 1. září 1990 byly po rekonstrukčních pracích znovuotevřeny stanice Unter den Linden a Nordbahnhof. 12. prosince 1990 byla pro západoberlínské vlaky znovuotevřena stanice Bornholmer Straße; druhé nástupiště pro východoberlínské vlaky umožňující přestupy následovalo 5. srpna 1991. Poslední znovuotevřenou stanicí duchů byla Potsdamer Platz, která byla otevřena 3. března 1992 po rozsáhlé obnově celého severojižního tunelu.\n\nV následných letech město a německá vláda vynaložila velkou snahu do obnovy a znovupropojení berlínských S- a U-Bahn sítí. U-Bahn systém dosáhl svého statusu z doby před zdí v roce 1995 znovuotevřením stanice Warschauer Straße na U1. S-Bahn dosáhl předběžného dokončení v roce 2002 (znovuotevřením okruhu), přesto, že některé sekce linek jsou kvůli zdi stále nevyužívané. O znovuotevření některých těchto sekcí se ještě nerozhodlo.\n\nSvé stanice duchů má i metro v Paříži. Po vypuknutí druhé světové války a následné mobilizaci zaměstnanců pařížských dopravních podniků bylo uzavřeno mnoho stanic. Několik z nich již po válce nebylo otevřeno z důvodu přílišné blízkosti vedlejší stanice. Takto byly zrušeny stanice Arsenal (linka 5), Champ de Mars a Saint-Martin (linka 8) a Croix-Rouge (linka 10).\n\nStanice Haxo (linka 3) a Porte Molitor (linka 9) byly sice postaveny již v meziválečném období, ale kvůli změnám tras linek zůstaly pro veřejnost uzavřeny. Stanice Gare du Nord USFRT (linka 5) a Martin Nadaud (linka 3) byly uzavřeny po přeložce trati jiným směrem. K těmto částečně patří i stanice Porte des Lilas (linka 3), kde se nachází jedno uzavřené nástupiště pro nezprovozněnou trať. Toto nástupiště slouží k natáčení filmů v pařížském metru. Také ostatní stanice mají náhradní využití - depa, školicí středisko pro řidiče nebo útulek pro bezdomovce.\n\nMezi stanice duchů lze ještě přiřadit stanice Victor Hugo (linka 2) a Porte de Versailles (linka 12), jejichž původní nástupiště byla opuštěna a pod stejným názvem o něco přeložena kvůli prodloužení tratě.\n\nStanice Haxo a nástupiště ve stanici Porte des Lilas budou otevřeny v případě, že dojde k plánovanému spojení linek 3bis a 7bis.\n\nMimo Berlín:\n\nRovněž i v moskevském metru se nacházejí a dříve nacházely stanice nedokončené; jejich výstavba byla buď přerušena vzhledem k technickým problémům (Šabolovskaja) nebo vzhledem k problémům finančním (severní část Ljublinské linky v poslední době). S podobnými stanicemi se lze setkat i v petrohradském či kyjevském metru. Většina takovýchto stanic však později byla či bude dokončena a otevřena pro veřejnost, byť s velmi velkým zpožděním.\n\n"}
{"id": "195456", "url": "https://cs.wikipedia.org/wiki?curid=195456", "title": "Kerč", "text": "Kerč\n\nKerč ( ', ', \"\") je přístavní město na poloostrově Krymu, ovládaném v současnosti Ruskem a nárokovaným Ukrajinou. Leží na jeho východním výběžku na břehu Kerčského průlivu mezi Azovským a Černým mořem. V současné době zde žije téměř 150 000 obyvatel.\n\nJiž v 6. století př. n. l. zde existovalo starořecké město Pantikapaion, které bylo centrem Bosporské říše. V byzantské éře zde vznikla pevnost \"Bospor\" a sídlila tu diecéze. Pod staroruským názvem Кърчевъ, který pochází ze slovanského Kъrčъ (pařezí, vykácený les) a je tedy stejného původu jak česká Krč, bylo ve středověku město známo jako součást Tmutarakaňského knížectví a významné obchodní centrum mezi Kyjevskou Rusí, Kavkazem a Středomořím. Později zde byla janovská kolonie \"Cerquio\", následně opěrný bod Osmanské říše, která byla napadána od severu záporožskými kozáky. Od roku 1774 patřilo město Ruskému impériu. Během krymské války r. 1855 bylo značně poškozeno britskými vojsky. Od roku 1973 je Kerč držitelem titulu Město-hrdina, neboť se město vyznamenalo ve Velké vlastenecké válce.\n\nKerč nadále zůstává významným přístavem a pojítkem mezi Krymem a jižním Ruskem, resp. Kavkazem; funguje zde trajekt, který jej spojuje s Krasnodarským krajem. Aktuálně také probíhá stavba Krymského mostu. Končí zde železniční trať z Džankoje a pevninské Ukrajiny. Ve městě je od roku 2004 provozována trolejbusová doprava (nejnovější trolejbusová síť v zemi). Ze 147 033 lidí, kteří zde žili roku 2014 (151 400 v roce 2006) tvořili 84,73 % Rusové, 8,25 % Ukrajinci, 0,93 % Krymští Tataři, 0,75 % Tataři a 0,68 % Bělorusové.\n\n"}
{"id": "195460", "url": "https://cs.wikipedia.org/wiki?curid=195460", "title": "Pan American World Airways", "text": "Pan American World Airways\n\nPan American World Airways, jinak známá také pod zkráceným jménem Pan Am, byla jedna z největších mezinárodních leteckých společností ve Spojených státech amerických od třicátých let 20. století až do svého zániku v roce 1991.\n\nPůvodně se společnost zaměřovala na dopravu pomocí hydroplánů, a to ve městě Key West na Floridě. Postupem času se ale vypracovala mezi největší letecké společnosti světa přicházející na letecko-přepravní trh s mnoha inovacemi, které formovaly mezinárodní letecký průmysl, včetně širokého užití obřích proudových letadel nebo počítačového systému rezervací místenek.\n\nSpolečnost Pan American World Airways byla založena 14. března 1927 majorem Henry H. “Hap” Arnoldem a jeho partnery. Jejich společnost si zajistila smlouvu o přepravě americké pošty na Kubu, což bylo v té době a vztazích mezi oběma zeměmi velmi výnosné. Chyběl však dostatečný kapitál, konexe a politická moc. Firma se tedy spojila s firmou Juana Trippea \"Aviation Corporation of America\"', ale získala malou leteckou linku z floridského Key West do Havany. Poté proběhla v roce 1928 ještě fúze s firmou \"Aviation Corporation of the Americas\", což zajistilo firmě dobrou finanční stabilitu pro následné podnikání.\n\nZa pomoci vlády USA firma rychle expandovala a ředitel společnosti Trippe postupně realizoval svůj plán zavedení spojení mezi USA a celou Jižní Amerikou. Koncem 20. a začátkem 30. let koupila Pan Am několik jihoamerických leteckých společností, které nedokázaly čelit nátlaku trhu, a s několika silnými vytvořila nové, čímž si získala jih Ameriky a firemní akcie Pan Amu začaly patřit mezi nejžádanější.\n\nV 60. letech společnost Pan American zneužil ve svůj prospěch Frank W. Abagnale, jenž se vydával za pilota. Díky tomu mohl dva roky létat zadarmo po celém světě jako „mrtvá duše“. Jeho kariérou podvodníka je inspirován film \"Chyť mě, když to dokážeš\".\n\nLetadla Pan Am byla účastníky celkem pětasedmdesáti pozoruhodných událostí.\n\nJedna z nehod letadla Pan Am vedla k instalaci v té době nových bezpečnostních zařízení v letadlech. Boeing 707, pojmenovaný \"Clipper Tradewind\" a operující dne 8. prosince 1963 pod označením Let 214 jako zkušební let z Baltimore do Filadelfie, zachvátily plameny a letadlo se zřítilo. Z vyšetřování se zjistilo, že vzplanuly páry v palivových nádržích letadla. To mělo za následek přehodnocení stavu bezpečnosti komerčních letadel a zpřísnění norem.\n\nNejvětší letecká katastrofa v dějinách se udála 27. března 1977 na ostrově Tenerife. Boeing 747 společnosti Pan Am operoval jako letecký speciál z Los Angeles do Las Palmas na Kanárských ostrovech. Dne 27. března byl tento let odkloněn na letiště v Tenerife kvůli hrozbě pumového útoku v Las Palmas. Po několika hodinách v Tenerife se letadlo Pan Am mělo vrátit na původní letiště, ale při rolování Boeingu Pan Am vinou špatné komunikace startoval bez povolení další obří Boeing 747 nizozemské KLM a došlo tak k otřesné havárii s bilancí 583 mrtvých, z toho 335 pasažérů Boeingu Pan Am. Nehoda vedla k dalším reformám včetně zlepšení v komunikaci mezi posádkami letu a řízením letového provozu.\n\nLetadla Pan Am byla také několikrát cílem teroristických akcí. 17. prosince 1973 odpálila palestinská teroristická skupina bomby v Boeingu 707 v italském Římě během nastupování pasažérů do letadla. Zemřelo 30 lidí.\n\nV roce 1982 byla 11. srpna odpálena nálož na lince 830 nad Tichým oceánem. Zemřel jeden člověk a letadlo bezpečně přistálo v Honolulu.\n\nCelkem 20 obětí si vyžádal útok teroristů 5. září 1986 v Karáčí (Pákistán), kdy únosci odpálili nálože v letadle linky 73 na jeho pravidelné zastávce na pevnině.\nPoslední fatální teroristická událost se udála při letu číslo PA 103 z Londýna do New Yorku 21. prosince roku 1988. Na palubě letadla, v jeho předním nákladním prostoru, byla tehdy odpálena plastická trhavina nad skotským městečkem Lockerbie a následný sled událostí vedl k zničení stroje a úmrtí 270 lidí.\n\n\n"}
{"id": "195463", "url": "https://cs.wikipedia.org/wiki?curid=195463", "title": "Damoklův meč", "text": "Damoklův meč\n\nDamoklův meč je ustálené slovní spojení, které vešlo do slovníku jako rčení, přirovnání. Užívá se pro vyjádření situace, kdy člověk nemá být klidný či lhostejný, když ho čeká něco, na čem záleží – a co nemusí skončit jen dobře. Vyjadřuje také stav nebezpečím ohroženého štěstí.\n\nSyrakuský vojevůdce Dionýsos I. (4. století př. n. l.) byl označován za despotu a krutovládce, který se opíral zejména o žoldnéřskou armádu a který žil v přepychu, ale i věčném strachu, že bude potrestán, pokud se utlačovaní vzbouří. Obklopen osobní stráží žil jako ve vězení.\n\nKdyž mu jeho dvořan Damoklés říkal, že jistě nikdo není šťastnější než sám vládce, odvětil mu Dionýsos: „Chceš ochutnat mé štěstí?“ Obklopen skvosty a lahůdkami potom Damoklés užíval štěstí. Uprostřed hostiny a blaženosti dal vládce spustit od stropu na tenké koňské žíni ostrý meč, mířící na hlavu Damokla. Ten, když při pohledu vzhůru uviděl visící hrozbu, už pro strach neviděl krásu, bohatství ani hojnost – a vzdal se svého místa a povýšení.\n\n"}
{"id": "195468", "url": "https://cs.wikipedia.org/wiki?curid=195468", "title": "Trvalka", "text": "Trvalka\n\nTrvalky (pereny) je označení pro skupinu rostlin, které jsou podle botanické definice víceleté nedřevnaté rostliny. Trvalky během svého života obvykle také kvetou a mívají semena. Jde o zahradnický výraz zahrnující pěstované druhy a odrůdy vytrvalých bylin.\n\nNepříznivé vegetační podmínky, např. zimu a sucho velmi často přečkávají pouze podzemní orgány – kořeny, oddenky, hlízy, cibule. Nadzemní orgány – listy a stvoly – u většiny trvalek odumřou. Příkladem bylin, kde přežívá zimu i nadzemní část jsou netřesky nebo traviny. Podzemní části jsou zásobárnami živin a vody. Za vhodných vegetačních podmínek rostlina vyraší z neporušených podzemních částí. Do skupiny trvalek se nezařazují druhy, které nepřečkají zimu ve volné půdě a druhy, které se z pěstitelských důvodů musí každoročně přesazovat.\nPojem pereny je plné synonymum pro termín trvalky ve smyslu \"vytrvalé, tj. víceleté byliny či zahradní květiny\". Termín „trvalky“ je ovšem nejen mladší, ale i širší a čeština ho používá v mnoha oborech lidské činnosti, vznikl především ze snahy odstranit z jazyka cizí slovo. Pereny jsou počeštěným tvarem latinského \"perenae\" - vytrvalý. Výraz pereny je ovšem přesnější a proto používaný zejména v odborných zahradnických kruzích (podobně jako konifery, alpinky, annuely aj.). Teprve po roce 1948 se pereny dostaly na druhé místo v odborném jazyce. Dnes se pozvolna vrací na své původní místo spolu s květinami, které označuje.\n\nČeština zná i starší výraz pro pereny - trvalky. Tím je pojem „ostálky“. Z širšího použití vymizel v průběhu meziválečného období a tento pojem se používá jako české jméno pro rod \"Zinnia\", jehož pěstované druhy jsou ovšem v podmínkách ČR klasickými letničkami.\n\nPoužití trvalek do volné půdy se mění s nadmořskou výškou a zeměpisnou šířkou. Každý stupeň zeměpisné šířky má své typické druhy trvalek. Výskyt rozmanitých druhů trvalek se zmenšuje směrem od tropického pásu k polárnímu. Střední Evropa má optimální podmínky pro různé skupiny trvalek – vlhká, svěží i stinná místa pro trvalky horského původu a chráněná teplá místa pro trvalky jižního původu; musí zde však mít podmínky pro přečkání zimy.\n\nTrvalky můžeme rozdělit přibližně do 5 klimatických typů, kde přírodní podmínky odpovídají požadavkům trvalek:\nPodle vzhledu a charakteru trvalek je lze rozdělit na nízké, plazivé, střední a vyšší. Zvláštní význam mají trvalky dekorativní listem, jako samostatná skupina trvalek jsou chápány traviny a kapra­díny.\n\nPůvod trvalek lze najít jen u čistých botanických druhů. V podmínkách mírného pásu se vyskytují trvalky nejvíce jako kříženci. Vývoj trvalek začal před mnoha milióny let a probíhá celou stupnicí geologických dob, od prvních cévnatých rostlin devonu až po rozmanité rostliny třetihor. Třetihory, období ve kterém byla již klimatická pásma, se staly základem naší dnešní flóry. Na vývoj vytrvalých bylin měla vliv doba arktická v třetihorách, kdy se značně ochladilo a nízké teploty zničily teplomilné rostliny. Po době ledové se trvalky vyvinuly z původních lučních a močálových rostlin, které ustoupily před zimou. Nebyly však stejné, jelikož již došlo ke křížení s tamějšími druhy a k přizpůsobení tamním podmínkám. Proto na novém území vznikaly nové typy a šířily se typy staré. Další vývoj proběhl v rukou člověka, který je dovážel ze vzdálených zemí a pak dále dopěstoval. Tento vývoj byl již velice rychlý a netrval milióny let jako ve volné přírodě.\nVe srovnání podle délky doby kvetení s cibulovinami, kvetou mnohem trvalky déle. Jestliže cibuloviny kvetou v průměru 2—3 týdny, kvetou trvalky průměrně 4—6 týdnů. Letničky kvetou v průměru mnohem déle než trvalky ačkoliv většinou nikoliv v předjaří a na jaře. U letniček bývá také větší výběr druhů, ale jde o rostliny s krátkou životností, které je nezbytné každoročně vysazovat. Výhodou u letniček je tedy velká variabilita, v některých případech lepší plasticita možností ve výběru druhů kvůli vytrvalým chorobám a škůdcům a tedy zdravotní stav půdy, dlouhé kvetení a vyšší nároky na péči a většinou i náklady. Výhodou letniček je také likvidace vytrvalých plevelů s rytím stanoviště na podzim.\n\nMezi velké výhody trvalek patří, že po několika letech vytváří zapojené velké trsy kvetoucích rostlin, naproti tomu letničky musí nejdříve narůst. Mnohdy jsou hlavním kritériem estetické vlastnosti. Zcela nezaměnitelné je vytvoření estetických vlastností stanoviště, kde ani výrazné kvetení letniček nenahradí ucelenost zapojené kompozice záhonu suché zídky a skalky nebo xerofytní úpravy z trvalek, třebas všechny druhy právě nekvetou. Letničky tedy nikdy nedosáhnou při použití kvality vkusné kompozice trvalek. Trvalky ovšem nikdy zcela nenahradí zářivé, dlouho a bohatě kvetoucí záhon upravený z letniček.\nObě skupiny rostlin lze ovšem s výhodami kombinovat, jak doporučovala už Gertrude Jekyllová v knize Barvy v květinové zahradě.\n\nVhodnost dané lokality pro pěstování daného druhu určuje její nadmořská výška, okolní terén a poloha v krajině nejen v situování svah či údolí a sever–jih, dále zvlnění pozemku a jeho výsadba, oslunění stanoviště a přírodní útvary, stavby, odchylky a abnormality v krajině (např. lomy) či vodní toky a nádrže v okolí. Důležité jsou všechny faktory ovlivňující především intenzitu osvětlení, vývoj a intenzitu teplot a vlhkost vzduchu na stanovišti.\n\nNení neobvyklé, že i rozlohou malé území může mít lokality s různými podmínkami. Ačkoliv lze pro dané stanoviště druh otužovat a před podmínkami na stanovišti chránit, obecně je lepší volit spíše vhodné druhy pro dané stanoviště, už s ohledem na fakt, že fyziologicky oslabení jedinci jsou napadáni snáze patogeny.\n\nPři výběru výsadby je třeba zohlednit vlastnosti půdy na stanovišti a nároky vybraných trvalek. Jelikož trvalky jsou na stanovišti více let, je nutno pečlivě připravit pozemek. Půda musí být hluboko zpracovaná. Půdu je třeba, s ohledem na požadavky druhu rostlin, důkladně prohnojit, zkypřit, odplevelit a upravit povrch. Půdu zryjeme, pro většinu druhů stačí 20–30 cm. Většina trvalek vyžaduje dobrou, humózní, kyprou (obsah půdního vzduchu), propustnou, hlinitopísčitou půdu, bohatou na pohotové živiny (N, P, K). Některé druhy nesnáší jílovité půdy a půdy s obsahem vápníku. Do jisté míry lze vlastnosti půd upravit do těžkých půd lze přidávat kompost s pískem a rašelinou. Do písčité a příliš lehké půdy zapravíme rašelinu, která pojímá a váže vodu, dobrý kompost a těžší zeminu. Chudé půdy lze přihnojovat a obohacovat kompostem, aby živiny nebyly opět splavovány. Příprava půdy pro výsadbu se obvykle provádí na podzim, na jaře se pozemek upraví.\n\nPřihnojování je prováděno podle požadavků jednotlivých druhů trvalek. V nevhodných podmínkách rostliny mění svůj habitus, špatně kvetou a rostou a jsou méně odolné proti chorobám a škůdcům nebo vlivem přehnojení špatně přezimují.\n\nPůda má při výsadbě odpovídat nárokům druhu.\n\nPozemek musí být při výsadbě bezplevelný. Plevele mohou být odstraněny mechanicky nebo chemicky. Je vhodné smysluplně spojit obě ošetření. Většina pesticidů zanechává rezidua v půdě a ovlivňují růst a vývoj výsadby. Na vliv zaplevelení v dalších letech o výsadbě má vliv způsob výsadby, výběr druhu, péče, okolní výsadba ale i zaplevení a druh rostlin v okolí výsadby, včetně dřevin.\n\nNároky na vláhu jsou rozdílné. U mnoha pěstovaných druhů vláhu dodají atmosférické srážky – déšť, sníh a rosa. Zálivka je třeba v létě při déle trvajícím suchu. Provedení závlahy a složení vody při umělé závlaze může poškozovat rostliny a znehodnotit půdu. Je třeba připravit se před výsadbou na požadavky pěstovaného druhu nebo zvolit s ohledem na podmínky jiný.\nVýsadba rostlin vytvářející větší pokryv je možná u některých druhů nízkých trvalek (např. tařice horská, pryšec myrtovitý atp). Některé druhy trvalek mohou být použity k řezu, nebo k sušení a suché vazbě. Další lze použít i jako léčivky. Některé druhy se dají přirychlovat pro kvetení během zimy. Některé druhy lze používat pro výsadbu v nádobách.\n\nNízké a málo expanzivní druhy lze použít ve skalkách, květnatých zídkách nebo k osa­zování spár v dlažbě, případně jako náhradu trávníku. Trvalky lze v zahradě použít také pro výsadbu v různě vysokých záhonech, kdy jsou vysázeny ve vhodném výškovém uspořádání jednotlivé druhy, které pak svým kvetením tvoří krásnou barevnou paletu a zdánlivě modelují i celkový terén v zahradě.\n\nAčkoliv lze trvalky vysadit a pěstovat ve velkých plochách je někdy zdůrazňována krása druhu výsadbou menšího množství rostlin ve výrazném kontrastu habitu s okolím. takovým prostředím je trávník nebo jehličnany. Někdy je použito i jednotlivých rostliny jako solitér, zvláště u větších a vyšších druhů trvalek.\n\nTrvalky, zejména menší druhy je třeba umístit v popředí k pozorovateli, v blízkosti míst, kde budou středem pozornosti, v blízkosti odpočívadel, u vchodu do domu, v blízkosti schodišť. Už s ohledem na nároky na údržbu je totiž zbytečné umisťovat drobné druhy tak kde nebudou dostatečně viditelné. Pro zahrady během začátku 21. století (v Evropě v 20. století) jsou často používány vyšší traviny nebo větší trvalky, zajímavé a krásné nejen v době květu. Nicméně je třeba vždy uvážit nejen nároky těchto trvalek , ale i jejich estetické působení v zahradě a zakomponování do celku výsadby.\nOkrasné cibulnaté a hlíznaté rostliny jsou velmi atraktivní součástí trvalkových výsadeb. Za nejvýznamnější jsou pokládány jarní cibuloviny, které kvetou dříve než většina trvalek a prodlužují tak vizuální účinek záhonů. Protože je v trvalkových výsadbách málo žádoucí pravidelně omezovat nebo měnit hlízy a cibule, neboť se tím narušuje zapojená výsadba trvalek. Je proto důležitý výběr dlouhověkých cibulovin a hlíznatých trvalek, druhů které vydrží bez přesazování, se schopností samoregulace populace.\n\nS ohledem na různou dobu kvetení lze jednotlivé druhy kvetoucích trvalek uspořádat tak, aby na zahradě byly rostliny v květu po celý rok. Avšak představu, že celý rok může celá zahrada na všech místech bohatě kvést lze naplnit pouze s použitím letniček a velkou pracností.\n\nPřesto byly vyzkoušeny a vyvinuty kombinace druhů trvalek, které mohou na témže místě vytvořit kvetoucí (a nekvetoucí) kombinace v mnoha částech roku. Příkladem je výsadba árónu italského a kapradin. Gertruda Jekkyl kromě toho navrhuje i další řešení, které vyvinula, aby i menší zahrada kvetla co nejdéle a nejvíce:\n\nKombinace původních nebo dokonce místě běžných druhů vytrvalých rostlin jsou oblíbeny v přírodní zahradě a celková změna názoru změny pojetí krásy mají vliv na použití i jiných druhů trvalek než výrazně kvetoucích nebo pestrolistých. Cit pro přirozenou krásu v koncepci zahradní architektury před násilím zjevně umělých konstrukcí však rozvíjela už generace autorů v 19. století od H. Reptona po G. Jekyllovou. Je samozřejmě nutné i výsadbu původních druhů nějak naplánovat a udržovat, aby bylo dosaženo předpokládaného efektu.\n\n\n"}
{"id": "195471", "url": "https://cs.wikipedia.org/wiki?curid=195471", "title": "Vzorkovací frekvence", "text": "Vzorkovací frekvence\n\nVzorkovací frekvence (dříve \"vzorkovací kmitočet\", ) (formula_1) definuje počet vzorků za jednotku času (obvykle za 1 sekundu) načítaných ze spojitého analogového signálu při jeho přeměně na diskrétní signál. Pro signály v časové doméně je jednotkou pro vzorkovací frekvenci 1 hertz (převrácená sekunda, 1/s, s), (vzorků za sekundu). Převrácená hodnota vzorkovací frekvence je vzorkovací perioda nebo vzorkovací interval, neboli čas mezi vzorky. Nejedná se však o jednotku SI, kterou je hertz.\n\nNyquistův (Shannonův, Kotělnikovův) vzorkovací teorém říká, že dokonalá rekonstrukce signálu je možná pouze tehdy, když je vzorkovací frekvence větší než dvojnásobek maximální frekvence vzorkovaného signálu, neboli když Nyquistova frekvence (polovina vzorkovací frekvence) je vyšší než nejvyšší frekvence vzorkovaného signálu. Při použití nižší vzorkovací frekvence se po převodu zpátky na analogový signál mohou v důsledku tzv. aliasingu objevit ve výsledném signálu frekvence, které v původním signálu nebyly. Například pokud maximální frekvence signálu je 100 Hz, je nutné použít vzorkovací frekvenci vyšší než 200 Hz, aby nedošlo k aliasingu, a aby byla možná dokonalá rekonstrukce původního signálu.\n\nRozsah lidského sluchu je 20 Hz až 20 kHz. Minimální vzorkovací frekvence, která splňuje vzorkovací teorém pro tuto šířku pásma je 40 kHz. Z tohoto důvodu byla pro kompaktní disky zvolena vzorkovací frekvence poněkud vyšší, a to 44,1 kHz.\n\nV některých případech je žádoucí, aby byla vzorkovací frekvence větší než dvojnásobek požadované šířky pásma, aby bylo možné použít kombinaci strmého digitálního filtru s méně strmým analogovým anti-aliasing filtrem místo strmého analogového filtru, který má zabránit aliasingu. Důvodem pro použití složitějšího řešení je, že digitální filtr není tak náchylný ke změně parametrů součástek jako analogový, takže odezva filtru (filtrační funkce) je vždy taková, jakou zvolil návrhář. Tento proces se nazývá oversampling.\n\nUndersampling je situace, kdy se vzorkování děje s nižší frekvencí než je Nyquistova vzorkovací frekvence. U signálu v základním pásmu (který obsahuje složky s frekvencemi blízkými 0 Hz) to vede k aliasingu, ale u signálů v přeloženém pásmu (který nemá nízkofrekvenční složky) nemusí vadit, že se v signálu objeví složky s nízkými frekvencemi. Proto je možné vzorkovat signál s vyšší frekvencí (ale s úzkým pásmem) mnohem nižší vzorkovací frekvencí než je Nyquistova.\n\nPro digitální záznam zvuku se nejčastěji používají vzorkovací frekvence 44,1 kHz, 48 kHz, 88,2 kHz, 96 kHz a 192 kHz. Nižší vzorkovací frekvence mají výhodu menší velikosti dat a snadnější skladování a dopravu. Kvůli Nyquist-Shannon teorému zvyšování vzorkovací frekvence přes 50 kHz nebo 60 kHz nepřináší pro lidského posluchače žádné nové informace. Výrobci prvních profesionálních audio zařízení proto volili vzorkovací frekvence okolo 50 kHz. V moderních profesionálních zvukových zařízeních se kromě 44,1 kHz a 48 kHz často používají i frekvence 88,2 kHz a 96 kHz. Vyšší vzorkovací frekvence jako 192 kHz jsou náchylné k ultrazvukovým artefaktům, které způsobují slyšitelné intermodulační zkreslení, a nepřesné vzorkování způsobené příliš vysokou rychlostí. Sdružení Audio Engineering Society doporučuje pro většinu aplikací vzorkovací frekvenci 48 kHz, ale uznává i 44,1 kHz pro kompaktní disky a další spotřebitelské použití, 32 kHz pro přenos zvuku a 96 kHz pro dosažení větší šířky pásma nebo uvolněný anti-aliasing filtr.\n\nPodrobnější seznam obvyklých vzorkovací frekvencí pro zvuk je:\n\nPři zpracování digitálního videa je časové vzorkování obvykle určeno snímkovou frekvencí než fiktivní bodovou frekvencí. Vzorkovací frekvence obrazu je opakovací frekvence integrační periody snímače. Protože integrační perioda může být výrazně kratší než snímková frekvence, může se vzorkovací frekvence zvuku lišit od převrácené hodnoty vzorkovací periody obrazu:\n\n\nD/A videokonvertory pracují s vzorkovací frekvencí řádu megahertzů (od asi 3 MHz pro kompozitní video s nízkou kvalitou u prvních herních konzolí, po více než 250 MHz u nejvyšší rozlišení VGA výstupu).\n\nPři převodu analogového videa na digitální video se používá jiný proces vzorkování s vzorkovací frekvencí rovnou bodové frekvenci odpovídající prostorové vzorkovací frekvenci v rámci jednotlivých řádků rozkladu obrazu. Obvyklá bodová frekvence je:\n\n\nProstorové vzorkování ve svislém směru je určeno roztečí řádků obrazu. Vzorkovací frekvenci a rozlišení ve vodorovném i svislém směru lze udávat v řádcích podle výšky obrazu.\n\nProstorový aliasing vysokofrekvenční jasové nebo barevné složky může způsobovat vznik moaré.\n\n"}
{"id": "195473", "url": "https://cs.wikipedia.org/wiki?curid=195473", "title": "Boeing 727", "text": "Boeing 727\n\nBoeing 727 je třímotorový proudový dopravní letoun pro střední vzdálenosti s jednou uličkou mezi sedadly (úzkotrupý letoun) zkonstruovaný firmou Boeing Commercial Aircraft vyráběný od šedesátých let do roku 1984. Je schopen přepravit od 149 do 189 cestujících. Novější modely měly dolet až 5000 km. \n\nByl určen pro krátké a středně dlouhé lety a byl schopen používat relativně krátké vzletové a přistávací dráhy na menších letištích. Model 727 je také jediný třímotorový proudový dopravní letoun společnosti Boeing trijet, který vstoupil do výroby pro komerční účely. Pohání ho tři motory Pratt & Whitney JT8D v zadní části trupu pod ocasními plochami ve tvaru T. Model 727 je jediný třímotorový Boeing, který vstoupil do komerční výroby.\n\nTyp 727 následoval čtyřmotorový dopravní letoun Boeing 707, se kterým sdílí průřez horní části trupu a design kokpitu. 727-100 poprvé vzlétl v únoru 1963 a v únoru 1964 vstoupil do služby u Eastern Air Lines; protažený typ 727-200 vzlétl v červenci 1967 a v prosinci vstoupil do služby u Northeast Airlines. Boeing 727 se stal oporou domácích leteckých společností a použití se dočkal také na mezinárodních trasách krátkého a středního doletu. Vznikly osobní, nákladní a přestavitelně verze modelu 727.\n\nNejvyšší míra produkce Boeingu 727 probíhala v 70. letech a poslední 727 byly dokončeny v roce 1984. V červenci 2018 bylo v komerčním provozu celkem 44 Boeingů 727 (2 × 727-100 a 42 × -200) u 23 leteckých společností, plus několik dalších ve vládních a soukromých službách. Hlukové předpisy na letištích vedly k tomu, že byly 727 vybaveny soupravami pro tišší chod (\"Hush kit\"). Od roku 1964 došlo ke 118 smrtelným incidentům týkajících se Boeingu 727. Mezi nástupnické modely patří varianty Boeingu 737 a 757-200. Poslední komerční osobní let typu 727 se uskutečnil v lednu 2019.\n\nPoprvé vzlétl 9. února v roce 1963 a druhý prototyp následně 12. března téhož roku. V polovině září 1963 již létalo devět letounů nového Modelu 727. V původní verzi měl „sedm-dva-sedm“ 88 nebo 119 sedadel cestujících, pohon obstarávaly tři dvouproudové motory s osovým kompresorem a obraceči tahu Pratt & Whitney JT8D-1 o tahu 62,5 kN každý. Do kabiny se vstupovalo ze spodní části zádě hydraulicky sklápěnými dveřmi s vestavěným schodištěm a bočními dveřmi za pilotním prostorem.\n\nBoeing 727 nastoupil na pravidelné linky dne 1. února 1964 u společnosti Eastern Airlines na trati Filadelfie–Washington–Miami, u dopravce United Airlines pak o čtyři dny později na lince San Francisco–Denver. Od dubna nasadily na linku New York–Chicago Boeing 727 American Airlines a v červnu TWA na linku Indianapolis–New York.\n\nZákladní verze \"Boeing 727-100\" byla určena pro přepravu 131 cestujících s instalovanými zlepšenými pohonnými jednotkami JT8D-7 po 62,5 kN, případně na žádost dopravců operujících z výše položených letišť, nebo v trvale horkých oblastech s trojicí silnějších motorů JT8D-9 po 64,5 kN tahu na vzletovém režimu.\n\nPro přepravu osob i nákladu současně vznikla konvertibilní verze \"727-100C\" s možností různých úprav vnitřního prostoru kabiny. Na levé straně trupu před křídlem byly umístěny nákladní vrata rozměrů 3,4 × 2,18 m, podlaha kabiny byla zesílena. Oficiální certifikát FAA (\"Federal Aviation Administration\") tato varianta získala 13. ledna 1966. Jako první dopravce začal Convertible používat Northwest Orient od dubna stejného roku.\nDalší verzí letounů řady 100 byl \"Boeing 727-100QC\" (Quick Change). Sedadla cestujících uvnitř trupu byla na paletách, což umožňovalo do 30 minut změnit interiér z osobního na nákladní. V podlaze byl rovněž zamontován výkonnější dopravníkový systém k usnadnění manipulace s nákladem. Na linky se tato verze dostala v květnu roku 1966 u dopravní společnosti United Airlines.\n\nPro služební přepravu představitelů velkých korporací vznikla verze \"727-100 Business Jet\". Některé vybavení aeroliniového typu z vnitřku trupu bylo odstraněno, což umožnilo po dodání objednateli instalaci luxusního interiéru specializovanou firmou. Jako první si tento letoun objednala dne 13. listopadu 1970 společnost International Telephone and Telegraph.\n\nTyp \"727-100BJ\" měl zvláštní palivové nádrže v dolních nákladních prostorech, čímž byla zvýšena celková zásoba leteckého petroleje na 40 500 l. Tento speciál pak mohl přepravovat užitečné zatížení o hmotnosti 1 814 kg až na vzdálenost 6 670 km. 100BJ také obdržela nové navigační vybavení pro velké vzdálenosti a povětrnostní radar s velkým dosahem.\n\nDo ukončení výroby stovkové řady v roce 1972 bylo vyprodukováno 572 kusů všech modifikací.\n\n27. července 1967 poprvé vzlétl prototyp prodloužené verze \"Boeing 727-200\" (N270L). Zvýšený počet sedadel na 163 v základní variantě byl dosažen přidáním dvou třímetrových sekcí před šachtu hlavního podvozku a za ni. V ekonomické třídě se zúženými uličkami a vzdáleností mezi řadami sedadel se do trupu vešlo až 189 cestujících. V konstrukci draku došlo k místním zesílením nosných prvků, aby pevnostně vyhovovaly větší vzletové hmotnosti stroje. První „dvoustovky“ poháněly tři dvouproudové motory JT8D-9, pozdější série obdržely výkonnější JT8D-11 s tahem po 66,7 kN, následně pak JT8D-15 po 68,9 kN a JT8D-17 s tahem až 71,2 kN.\n\nBoeing 727-200 byl poprvé nasazen na linkovou dopravu v prosinci 1967 společností Northwest Airlines. V květnu 1972 si jako první objednala společnost Sterling Airways z Dánska vylepšenou variantu \"Boeing Advanced 727-200\" s inovovaným interiérem. K dalším úpravám došlo u gondol motorů JT8D-15 na vstupech vzduchu a výstupních tryskách za účelem snížení hlučnosti. Konstrukce byla zesílena a došlo také na zvětšení zásoby neseného paliva. Základní počet sedadel činil 145. Podstatné zdokonalení Advanced přinesly motory JT8D-17R s automatickým regulačním systémem APR, který automaticky zvyšuje otáčky zbývajících motorů při poklesu výkonnosti jednoho z trojice pohonných jednotek.\n\nBěhem roku 1981 byla vyvinuta nákladní verze letounu \"Boeing 727-200F\" (Freighter) se zesílenou nosnou konstrukcí a podlahou. Pohon zajišťovala trojice motorů Pratt & Whitney JT8D-17A, nákladní kabina byla bez oken zato s velkými odklápěcími nákladními vraty po levé straně trupu. Prvním zákazníkem se stala firma FedEx.\n\nOznačení \"Boeing 727-200H\" (Hushkitted) bylo přiřazeno novým i zpětně modifikovaným letounům, které byly vybaveny soupravou pro snížení hlučnosti na motorech. Úpravy se týkaly protihlukových izolací kolem vstupu, turbíny a delších výstupních přepracovaných rour.\n\nPo dlouhou dobu byl nejpopulárnějším proudovým dopravním letadlem na světě. Stal se také prvním civilním dopravním letadlem, jehož výroba přesáhla 1 500 kusů nepřerušené série. Celkem bylo vyrobeno 1 831 kusů. O titul nejprodávanějšího proudového dopravního letounu na světě přišel až na počátku 90. let, kdy jej překonal Boeing 737. Výroba byla ukončena 14. srpna 1984 poslední „sedm-dva-sedmičkou“ model 200F pro společnost Federal Express. V srpnu 2006 bylo po celém světě v provozu ještě 127 Boeingů 727-100 a 493 Boeingů 727-200.\n\nPrvním uživatelem letounu Boeing 727-051 (výr. č. 18798/93) v ČR se 21. července 1992 stal letecký dopravce Cargo Moravia Airlines. Stroj byl zalétaný 11. listopadu 1964 a krátce poté převzat společností Northwest Orient Airlines (imatrikulace N462US). Následně byl využíván dopravci Pacific Southwest Airlines a Continental Airlines. Po zakoupení firmou Aircraft Support Inc. byl pronajat CMA, kde obdržel imatrikulaci OK-TGX a jméno „Evropa 2“. Byl využíván pro charterové lety do evropských letovisek. V průběhu září 1992 CMA přerušila činnost a letoun přešel do letadlového parku Air Terrex, Ltd. Po ukončení letní sezóny a smlouvy o pronájmu byl 27. září 1995 vrácen. Po celkové revizi v britském Lashamu přelétl přes Coventry do Istanbulu, kde byl uskladněn.\n\nDne 10. listopadu 1992 převzala Air Terrex, Ltd. prodloužený Boeing 727-230 (21623/1433, OK-JGY) v celoekonomickém provedení kabiny se 170 sedadly. Po záletu 10. ledna 1970 byl dodán přepravci Lufthansa (D-ABKT). Od této společnosti byl odkoupen firmou International Airlines Support Group, která jej pronajala Air Terrex. Na charterových linkách létal do srpna 1994, kdy došlo k podpronájmu společnosti Pacific Airlines. S ukončením činnosti Terrex Group 15. května 1996 byl letoun 1. června 1996 vrácen a převzat firmou General Aviation, která stroj příštího roku pronajala dalšímu českému dopravci Silver Air z Prahy. Následně byl letoun vrácen nájemci a v červnu 1998 odprodán společnosti Safair do Jihoafrické republiky.\n\nTřetí český Boeing 727-2D3 (21021/1082, OK-EGK) převzal 17. července 1993 opět Air Terrex. Tento letoun poprvé vzlétl 25. října 1974 a následně dodán jordánské společnosti Alia (JY-ADV). Od ní se postupně dostal do služeb dopravců Dominicana, Air Holland a britského Dan-Air London, od něhož byl americkou Bank of Utah pronajat Air Terrexu. 26. ledna 1995 byl vrácen nájemci, který stroj po revizi a úpravě pro smíšenou dopravu osob a nákladu pronajal britské firmě Sabre Airlines (G-BPND). Později byly na letoun instalovány ekologičtější pohonné jednotky JT8D-217 u specializované firmy v Bournemouthu a jeho označení bylo změněno na B727-2D3F/RE (Re-Engined).\n\n26. dubna 1995 se Air Terrexu realizovalo dodání čtvrtého letounu Boeing 727-023 (18444/114, OK-UGZ). Po zalétání 2. února 1965 byl dodán American Airlines (N1988) a po svém vyřazení přešel do majetku leasingové společnosti S-C Aviation Financing, Ltd., která Boeing pronajala do Česka. Nájemci byl letoun vrácen 3. března 1996 a následně byl využíván u jihoafrické Inter Air.\n\nDalší „sedm-dva-sedm“ používala česká letecká společnost Bemoair. Stroj zalétaný 19. června 1980 (výr. č. 22165/1635) byl s poznávací značkou I-DIRP předán dopravci Alitalia. Od ní letoun postupně s různými poznávacími značkami vlastnily firmy ATASCO, People Express, Continental Airlines a Transtel, od něhož se tento Boeing dostal do pronájmu ke společnosti Air Dabia z Toga (5V-TPA, „Mariaton Sakiliba“). Od tohoto dopravce byl letoun prostřednictvím lucemburského leasingu Air Logistic S.A. podpronajat na letní sezónu od 23. července do 30. září 1996 Bemoairu. Interiér letounu byl upraven pro 14 cestujících obchodní a 136 ekonomické třídy. 1. října 1996 byl vrácen Air Dabia.\n\nOd 7. srpna 1994 provozovala jeden Boeing 727-230 (20526/871, OM-CHD, „Devín“) letecká společnost Air Slovakia BWJ Ltd., pronajatý firmou ATAS. Stroj byl zalétán 19. října 1971, který do svého leteckého parku následně zařadila Lufthansa (D-ABGI). Po vyřazení od německého uživatele přešel do majetku leasingové společnosti ATAS, odkud se dostal k dopravci Pan American World Airways. U Air Slovakia létal v úpravě kabiny pro 165 cestujících v celoekonomickém provedení. K ukončení pronájmu došlo v únoru 2000, kdy byl letoun přelétnut k uskladnění na letišti v Lashamu ve Velké Británii, kde byl za dva měsíce sešrotován.\n\nOd 9. května 1996 do 28. listopadu 1997 používaly aerolinky Air Slovakia druhý Boeing 727 téže verze (20525/870, OM-AHK, „Kriváň“). Stroj poprvé vzlétl 3. září 1971 a byl rovněž dodán přepravci Lufthansa (D-ABFI). Po ukončení provozu byl vrácen nájemci ATAS a následně předán Azerbaijan Airlines.\n\n\"Data: \"Boeing Aircraft since 1916\"\n\n\n\n\n\n\n\n\n\n\n\n"}
{"id": "195474", "url": "https://cs.wikipedia.org/wiki?curid=195474", "title": "Analyt", "text": "Analyt\n\nAnalyt je konkrétní látka, prvek, ion, funkční skupina, nebo jejich kombinace ve vzorku, jehož přítomnost nebo množství je určováno metodami analytické chemie. Zbytek vzorku se nazývá matrice. \n"}
{"id": "195478", "url": "https://cs.wikipedia.org/wiki?curid=195478", "title": "Franz Hantschel", "text": "Franz Hantschel\n\nMUDr. Franz Hantschel (4. října 1844, Chotovice u Nového Boru – 23. února 1940, Vídeň) byl český, německy píšící lékař a vlastivědný pracovník.\n\nPo školních letech v obecní jednotřídce se dostal do nedalekého Nového Boru na tamní piaristické učiliště, kde byla kreslířská škola pro skláře, řezbáře a pozlacovače rámů. Na přímluvu vzdáleného příbuzného Ferdinanda Hölzela, profesora na českolipském gymnáziu se z Nového Boru dostal na gymnázium a to do stejné třídy, kde byl i jeho později dlouholetý přítel Anton (Antonín) Paudler. Oba maturovali v roce 1864, pak se jejich cesta na řadu let rozdělila.\n\nChudý Franz vstoupil do armády a byl, zas na přímluvu, poslán do Vídně, kde vystudoval medicinu na Josefské akademii. Za tuto možnost se musel upsat k 10 letům služby u armády. Promoval 5. dubna 1870 a stal se doktorem všeobecné medicíny. Nastoupil jako vojenský lékař do posádky ve Lvově, o rok později byl převelen k pluku č.5 u Radeckého husarů a s ním se dostal až k Vídni. Pak sloužil ve Znojmě a Brně. V roce 1874 byl poslán na frontu do Bosny, kde strávil rok služby, započítávaným mu kvůli válce za roky dva. Tím získal možnost z armády odejít.\n\nOd roku 1879 byl praktickým lékařem v České Lípě, kde si otevřel ordinaci. Vedle svého povolání se věnoval místopisu severních Čech. Byl společně s přítelem Paudlerem členem spolku Nordböhmischen Excursions-Clubs, redigoval i jeho časopis \"Mitteilungen\". Vlastivědné bádání ho natolik pohltilo, že v roce 1884 lékařskou praxi zanechal a koupil si tiskárnu místních novin Leipaer Zeitung. Jako podnikatel však neuspěl, věnoval se bádání v krajině od Labe až k Ještědu a psaní.\n\nV roce 1892 (či 1897) se přestěhoval do Prahy za svým synem, kde ve svých bádáních a psaní pokračoval. V roce 1907 se odstěhoval se synem do Lince a konec života strávil ve Vídni. Problematice severních Čech se věnoval nadále i na dálku, psal až do svých 85 let. Zemřel v roce 1940 ve věku 96 roků.\n\nNapsal několik průvodců po severočeských místech (Českolipsko, Dubá, Chotovice u Nového Boru, Lužické hory a další). Je rovněž autorem prvního soupisu archeologických lokalit v severních Čechách.\n\n"}
{"id": "195479", "url": "https://cs.wikipedia.org/wiki?curid=195479", "title": "Napo", "text": "Napo\n\nNapo ( ) je řeka v Jižní Americe. Protéká Ekvádorem a Peru. Je levým přítokem řeky Amazonky. Je 800 km dlouhá.\n\nPramení v Andách v Ekvádoru nedaleko sopky Cotopaxi.\n\nVelký průtok má od června do srpna.\n\nVodní doprava pro nevelké lodě je možná na dolním toku.\n"}
{"id": "195480", "url": "https://cs.wikipedia.org/wiki?curid=195480", "title": "Andranik Markarjan", "text": "Andranik Markarjan\n\nAndranik Markarjan, arménsky (12. června 1951, Jerevan – 25. března 2007, Jerevan), byl arménský politik a ministerský předseda Arménie od 12. května 2000 do své smrti. Byl členem Republikánské strany Arménie. Do premiérského křesla nastoupil po krátkém období vlády Arama Sarkisjana.\n\nNarodil se v hlavním městě Arménské SSR Jerevanu. Na jerevanské polytechnice studoval kybernetiku a ukončil ji jako počítačový inženýr.\n\nV arménské politice se poprvé objevil v 70. letech, když založil ilegální politickou stranu Stranu národní jednoty, která zahájila kampaň za obnovení nezávislosti Arménie na Sovětském svazu. Dlouhou dobu byl kritikem totalitní vlády SSSR, jeho představou byla svobodná a nezávislá Arménie. Sovětská policie ho roku 1974 zatkla a soud jej odsoudil ke dvěma letům v pracovním táboře za jeho četné protisovětské myšlenky a aktivity.\n\nPo získání nezávislosti Arménie roku 1992 se Markarjan přihlásil do první nově vzniklé politické strany v zemi, Republikánské strany Arménie. Ovlivňoval zaměření strany k myšlenkovým směrům své původní Strany národní jednoty. Od roku 1993 do své smrti byl také jejím předsedou. Když roku 1999 při přepadení arménského parlamentu zahynul ministerský předseda Vazgden Sarkisjan a sedm dalších vysokých politiků, byl novým premiérem jmenován jeho bratr Aram Sarkisjan. Ten byl však po půlroce odvolán a na jeho místě stanul Andranik Markarjan. Markarjan plánoval vzdát se úřadu po květnových volbách 2007. Během své vlády byl poctěn několika vyznamenáními.\n\nKromě politické kariéry se věnoval Markarjan i své profesi ve vědeckém výzkumu. V 70. letech do svého zatčení se pracoval v jerevanské pobočce Vědeckovýzkumného institutu ropného průmyslu jako samostatný inženýr. Po svém propuštění r. 1977 pracoval jako vedoucí inženýr Vědeckovýzkumného energetického ústavu, r. 1978 dostal místo v elektrotechnické firmě jako vedoucí oddělení. V letech 1979–1990 byl vedoucím oddělení elektroniky výpočetního centra ministerstva práce, v letech 1990–1994 vedoucím informačního oddělení Státního úřadu speciálních programů. Pak ještě rok pracoval na Státní univerzitě architektury jako mladší asistent.\n\nAndranik Markarjan zemřel po sedmi letech ve funkci 25. března 2007 na srdeční záchvat. Byl nalezen ve svém apartmá v bezvědomí a veškeré snahy o jeho oživení se nesetkaly s úspěchem. Markarjan měl delší problémy se srdcem a podstoupil na něm dva chirurgické zákroky – první v Arménii v roce 1999 a druhý později ve Francii. Pravidelně se podroboval zdravotním prohlídkám ve Francii a v Rusku. Zanechal po sobě manželku, dvě dcery, syna a pět vnoučat.\n\n"}
{"id": "195482", "url": "https://cs.wikipedia.org/wiki?curid=195482", "title": "Lasice", "text": "Lasice\n\nLasice je český rodový název pro drobné, převážně masožravé lasicovité šelmy rodu \"Mustela\". Pravé lasice jsou sdružovány do podrodu \"Mustela\", jako lasice se v češtině označují ale i některé další druhy z jiných podrodů. Jedná se o drobné šelmy s nápadně krátkými končetinami, často specializované na lov drobných hlodavců v podzemních norách nebo v zimě pod sněhem. Některé větší druhy, označované jako norci, se však přizpůsobili polovodnímu způsobu života a živí se převážně vodními obratlovci a většími bezobratlými.\nMnoho druhů lasic je loveno nebo chováno na farmách pro kvalitní kožešinu. Hermelín, vyráběný z kožešiny hranostaje, byl v evropském středověku a raném novověku součástí královských korunovačních oděvů.\n\nStaří Řekové pokládali lasice za čarodějná zvířata, zasvěcená bohyni Hekaté. Rovněž některé přírodní národy pokládají lasičky za posvátná nebo magická zvířata a jejich kůže nosí jako amulety. To platí především pro některá etnika Sibiře a severoamerické indiány. V Evropě, dokonce i v českých zemích, byla ještě v 19. století rozšířena představa, že lasička může \"ofouknout\" či \"podfouknout\" domácí zvířata člověka, čímž způsobí jeho onemocnění. Podle středověkých bestiářů je lasička jediný tvor, který dokáže přemoci baziliška. Tento motiv se objevuje i v některých příbězích žánru fantasy.\n\n"}
{"id": "195495", "url": "https://cs.wikipedia.org/wiki?curid=195495", "title": "Minija", "text": "Minija\n\nMinija (vyslov <nowiki>[Minyja]</nowiki>) je řeka na západě Litvy (Klaipėdský, Telšiajský kraj). Je dlouhá 213 km. Povodí má rozlohu 2980 km².\n\nOficiální výtok je z jezera Didovas na Žemaitijské vysočině, hydrografický je z jezera Sydeklis (lit. Sydeklio ežeras) v okrese Telšiai, 14 km na jih od Telšů. Pokud by délka byla počítána z tohoto bodu, byla by délka toku 213 km, ale protože z jezera Sydeklis vytéká potok pod jménem Mava, další jeho pokračování mezi jezery Ilgis a Pluotinalis pod názvem Kliurkė, dále spojka mezi jezery Pluotinalis a Didovas vůbec nemá oficiální název (v Oficiální klasifikátoru litevských řek je označena pouze jako D-1, hydrologické pořadí: 17010002) a teprv od Didova jezera pod názvem Minija, činí oficiální délka řeky jen 201,8 km. Na horním toku jsou na ní peřeje. Až do soutoku s řekou Salantas teče převážně směrem západním, od tohoto soutoku u Kūlupėnů se stáčí směrem na jih a tento směr převažuje až do soutoku s Atmatou. Ústí zprava do pravého ramene Němenu Atmaty. (Němen totiž vytváří deltu (viz článek) a jedním z jeho ramen je Atmata).\n\nV povodí Minije je přibližně 1360 vodních toků. Naprostá většina z nich je kratších než 30 km. Říční síť v povodí je velmi hustá, dosahuje 1,53 km/km. 51 % přítoků je levostranných. \n\nZdroj vody je smíšený s převahou dešťového (55 % ročního průtoku), dále sněhového (22 % ročního průtoku) a nakonec spodní vody (23 % ročního průtoku). Jezernatost je pouze 0,6 % povodí, bažiny a slatiny tvoří 5,2 % povodí. Zalesněnost je 21 %. Nejvyšší průtoky jsou od října do dubna. Průměrný průtok ve vzdálenosti 93 km od ústí je 15,4 m³/s. Průměrný spád řeky je 0,084%. Led je na řece od prosince do března. Povodí řeky je na jih od soutoku s řekou Salantas nesymetrické (pro blízkost s mořem): převažují delší levé přítoky nad kratšími pravými přítoky. V řece je často napájen dobytek. \nNa dolním toku je možná vodní doprava. Roku 1873 byla řeka Minija u vsi Lankupiai přímou vodní cestou spojena Vilémovým kanálem, (jinak také Klajpedským) s Klaipėdským přístavem přes záliv \"Malkų įlanka\" v Kurském zálivu (nyní přímo v Klajpedě). Na řece leží města Žarėnai, Kartena, Gargždai, Priekulė, Minija (ves).\n\"Podrobný popis vodácké trasy\"\n\nŘeka je sjízdná pro vodáky v délce 178 km.\n\nL Řeka je propojena průlivem jménem Purvalankis s lagunovým jezerem jménem Krokų Lanka. \n0 km Říční delta. Zde se řeka zprvu rozdvojuje: levé rameno míří do Atmaty, která sama je pravým ramenem delty Němenu. \nPravé rameno (řeky Minije) míří do zálivu Kniaupų nebo také Kniaupas v Kurském zálivu, přičemž se přibližně v polovině vzdálenosti opět rozděluje na dvě hlavní ramena a ještě několik menších ramen. Zleva: slepé rameno (menší); rameno jménem Bevardis (Bezejmenné), které se opět vlévá do Atmaty (jedno z hlavních); rameno jménem Upaitis, které někdy tradičně také ještě nese název Minija, vlévá se přímo do zálivu Kniaupų (další z hlavních ramen); (tato dvě hlavní ramena spolu se zálivem a ramenem Atmata ohraničují ostrov jménem Zingelinė sala); čtyři (až 6) další ramena (menší) – jejichž vody také plynou do zálivu Kniaupų – , z nichž některá se dále štěpí, některá jsou slepá. \n\nV řece jsou tyto druhy, v Litvě zařazené mezi přísně chráněné:\ndále druhy, v Litvě zařazené mezi chráněné\ndále druhy, v Litvě zařazené mezi chráněné podle bernské konvence:\ndalší chráněné druhy:\nJsou tu časté také lišky, psík mývalovitý, norek americký (\"Mustela vison\").\nV blízkém okolí řeky hnízdí tyto v Litvě chráněné druhy:\n\nVyskytuje se (ale nehnízdí zde): \nZde jako v celé Litvě poměrně často hnízdí jinde méně častý Čáp bílý \"Ciconia ciconia\".\n\nMinija je v češtině i v litevštině rodu ženského, číslo jednotné.\n\n"}
{"id": "195497", "url": "https://cs.wikipedia.org/wiki?curid=195497", "title": "Gaius Popilius Laenas", "text": "Gaius Popilius Laenas\n\nGaius Popilius Laenas byl v letech 172 př. n. l. a 158 př. n. l. římským konzulem. Do dějin vstoupil svým nekompromisním jednáním se syrským králem Antiochem IV. Epifanem.\n\nKdyž v roce 168 př. n. l. syrský král vpadl do Egypta a obléhal Alexandrii, Římané, znepokojeni jeho postupem, k němu vyslali poselstvo v čele s Gaiem Popiliem, které mělo dojednat mír mezi ním a egyptským králem Ptolemaiem. Antiochos po přečtení usnesení senátu požádal Popilia, aby mohl dokument probrat se svými společníky. Popilius však místo toho nakreslil svou holí kolem krále kruh a zakázal mu z něj vystoupit, dokud na usnesení senátu neodpoví. Antiocha jeho jednání natolik vyvedlo z míry, že nakonec souhlasil se všemi římskými požadavky – uzavřel s Ptolemaiem mír, s vojskem ustoupil zpět do Sýrie a dokonce vyklidil i Kypr, který nedlouho předtím na Egypťanech dobyl.\n\n"}
{"id": "195498", "url": "https://cs.wikipedia.org/wiki?curid=195498", "title": "Merkys", "text": "Merkys\n\nMerkys (bělorusky \"Мяркіс\" nebo \"Мерычанка (Мярчанка)\") je řeka na jihu Litvy (Alytuský, Vilniuský kraj) s prameny v Bělorusku (Hrodenská oblast). Je dlouhá 203 km, z toho v Litvě 190 km. Povodí má rozlohu 4415,7 km².\n\nPramení na Ašmjanské vysočině, 2 km na jih od vsi Michališki (bělorusky \"Міхалішкі\"). Na horním i dolním toku je členitá. 37 km jeho toku protéká na území Dzukijského národního parku. Je to pravý přítok Němenu. Teče zpočátku na severoseverozápad, u vsi Paūdronys tvoří v krátkém úseku (necelé 2 km) státní hranici mezi Běloruskem a Litvou, potom se nakrátko vrací na území Běloruska a u Litevského města Tabariškės se stáčí na západ, protíná hranici a dále teče na území Litvy. Protéká obcemi (nebo v jejich těsné blízkosti) Turgeliai, Merkinė (ves), Jašiūnai, Rūdninkai, Baltoji Vokė, Dargužiai, Valkininkai, Senoji Varėna (Varėna), Perloja a u města Merkinė se vlévá do Němenu.\n\nZdroj vody je převážně podzemní. Nejvyšší průtoky jsou od března do května. Průměrný průtok ve vzdálenosti 14 km od ústí je 35,2 m³/s a maximální 498 m³/s. Průměrný spád je 67 cm/km, na dolním toku je spád ještě větší než průměrný a proto v peřejích dosahuje rychlosti toku 2 m/s. Led je na řece od prosince do března. Je nestálý a vydrží maximálně měsíc a půl.\n\nPodle údajů z roku 2006 je řeka Merkys jedna z nejčistších řek v Litvě (I. třída čistoty) a z nejrozmanitějších co do biologického osídlení. Mezi ním je třeba jmenovat především:\nDříve se v povodí Merkysu vytíralo až 40% všech litevských lososů (\"Salmo salar\") a pstruhů (\"Salmo trutta trutta\"), dále:\nNyní v řece převládají lipani a kaprovité ryby lipanového pásma:\n\nŘeka je sjízdná pro vodáky.\n"}
{"id": "195501", "url": "https://cs.wikipedia.org/wiki?curid=195501", "title": "Louis Saha", "text": "Louis Saha\n\nLouis Laurent Saha (* 8. srpna 1978 v Paříži) je bývalý francouzský fotbalový útočník a reprezentant původem z Guadeloupe. Profesionální kariéru ukončil v srpnu 2013. Mimo Francii prošel angažmá v Anglii a Itálii.\n\nJeho fotbalová kariéra v Anglii začala hostováním v týmu Newcastle United FC, kam byl vyslán týmem FC Metz, v roce 1999 – za Newcastle vstřelil jeden gól a vrátil se zpět do svého týmu. V roce 2000 byl koupen do klubu FC Fulham za 2,1 miliónů liber. Během čtyř let v tomto klubu vstřelil celkem 63 gólů. V lednu roku 2004 ho koupil Manchester United za necelých 13 milionů liber, kde hrál do roka 2008 s číslem 9 na dresu. Poté působil v dalších anglických klubech Everton FC, Tottenham Hotspur a Sunderland AFC. V únoru 2013 podepsal 6měsíční kontrakt s italským týmem SS Lazio, s nímž na konci sezóny slavil zisk italského poháru. V srpnu 2013 ukončil aktivní fotbalovou kariéru.\n\nV A-mužstvu Francie debutoval 18. 2. 2004 v přátelském zápase v Bruselu proti domácí reprezentaci Belgie (výhra 2:0), při svém debutu vstřelil jeden gól. Zúčastnil se EURA 2004 v Portugalsku a MS 2006 v Německu (zisk stříbrné medaile). Celkem odehrál v letech 2004–2012 za francouzský národní tým 20 zápasů a vstřelil 4 branky.\n\n"}
{"id": "195502", "url": "https://cs.wikipedia.org/wiki?curid=195502", "title": "Rudi na záletech", "text": "Rudi na záletech\n\nRudi na záletech je zachovaný český němý film z roku 1911. Je jedním ze čtyř dílů grotesek o pražském švihákovi Rudim, jehož postavu si vymyslili pražský kabaretiér Emil Artur Longen a filmař Antonín Pech a natočili ve společnosti Kinofa. Další díly: \"Rudi na křtinách\", \"Rudi se žení\" a \"Rudi sportsman\". Pro jeho exteriéry si zvolili ulice pražského Nového Města, ostrov Žofín a Podolí, cementárnu a plovárnu v tehdejší době známou pod jménem Majzlíkárna. Jsou známi jen dva herci – kromě Longena, který hrál v celé sérii titulní postavu, ještě Josef Waltner, tentokrát v roli plavčíka.\n\nZáletník Rudi se snaží marně flirtovat s půvabnou dámou, kterou pak z povzdálí sleduje do říčních lázní na Vltavě. Aby se dostal mezi ženské vyznavače koupání, převleče se do dámského koupacího úboru. Ženy však jej mezi sebou objeví a nešťastníkovi nezbývá před davem dívek a paní prchat a nakonec je plavčíkem z plovárny vyveden. Aby vše dobře dopadlo, před vchodem už na něho čeká dáma, kvůli které do lázní přišel, a odcházejí zavěšeni do sebe.\n"}
{"id": "195508", "url": "https://cs.wikipedia.org/wiki?curid=195508", "title": "Expresivita", "text": "Expresivita\n\nExpresivita může znamenat:\n\n"}
{"id": "195511", "url": "https://cs.wikipedia.org/wiki?curid=195511", "title": "Naquei Manou", "text": "Naquei Manou\n\nNaquei Manou je česká kapela hrající indie rock s docela silným nádechem lo-fi. Nahrávky Naquei Manou bývají často přirovnávány k americkým kapelám jako Pavement nebo Sebadoh. Skupina byla založena v roce 1992 v Přezleticích u Prahy, kde byl také provozován po celá devadesátá léta hudební klub Ajsrům, domovská scéna kapely. Za dobu existence Ajsrůmu si zde zahrály kapely české noise a lo-fi scény jako Point, Lyssa, Gnu, Děti deště, Květoslav Dolejší a další.\n\n"}
{"id": "195512", "url": "https://cs.wikipedia.org/wiki?curid=195512", "title": "Školství v Hradci Králové", "text": "Školství v Hradci Králové\n\nToto je seznam královéhradeckých škol. Hradec Králové je univerzitní město; má i střední školy, které jsou jedny z mála podobného zaměření v celé České republice.\n\n\n\n\nToto je seznam mateřských škol v Hradci Králové. Všechny uvedené školy jsou zřizovány městem, není-li v poznámce uvedeno jinak.\n\n\n\n"}
{"id": "195515", "url": "https://cs.wikipedia.org/wiki?curid=195515", "title": "Raflézie", "text": "Raflézie\n\nRaflézie (\"Rafflesia\") je rod tropických parazitických rostlin z čeledi rafléziovité. Jsou to nezelené a bezlisté byliny s obrovskými květy, parazitující na liánách rodu tetrastigma. Vyskytují se v počtu 16 druhů v jihovýchodní Asii.\n\nRaflézie jsou dvoudomé bezlisté byliny, parazitující na kořenech a kmenech lián rodu tetrastigma z čeledi révovité (\"Vitaceae\"). Do hostitele rostlina prorůstá spletí vláken připomínajících houbové mycelium. Květy jsou jednotlivé, pravidelné, jednopohlavné a vyrůstají přímo z kmene či kořenů hostitelské liány. Okvětí je tvořeno 5 masivními plátky, srůstajícími na bázi v trubku a ve střední části květu tvořícími manžetu. Na dně vnitřní části květu je rozšířený střední sloupek, na jehož vrchní straně jsou specializované výrůstky, sloužící k rozptylování zápachu pro přilákání opylovačů. Pod límcem tohoto středního sloupku jsou u samčích květů ukryty tyčinky (v počtu 5 až mnoho). Semeník v samičích květech je spodní, srostlý ze 4 až 8 plodolistů, s mnoha komůrkami vznikajícími tvorbou druhotných přepážek se síťovitou strukturou. Plodem je bobule.\n\nRod zahrnuje 16 druhů a je rozšířen v jihovýchodní Asii.\n\nNejznámějším představitelem tohoto rodu je raflézie Arnoldova (\"Rafflesia arnoldii\"), jejíž květ dosahující přes 1 metr v průměru a vážící 10 kg je největším a nejtěžším květem v rostlinné říši.\n\nProces opylování byl studován na druhu \"Rafflesia pricei\". Opylení je zprostředkováno bzučivkami z rodů \"Lucilia\" and \"Chrysomya\". Bylo zjištěno, že mouchy jsou lákány jak pachem, připomínajícím zahnívající maso, tak i vzhledem květů. Když moucha navštíví vnitřek samčího květu, kde jsou pod límcem centrálního sloupku ukryty prašníky, je navedena okrajem opatřeným štětinami tak, že se jí nalepí pyl na hřbetní část trupu. Průsvitná okénka na vnitřní části manžety okvětí napomáhají hmyzu v orientaci uvnitř květu. Když potom pylem obtížená moucha navštíví samičí květ a prodere se pod zvětšeným okrajem středního sloupku květu, pyl z jejího hřbetu se setře na bliznu. Opylení jsou tak schopny zajistit jen velké mouchy. Květ mouchám nic na oplátku neposkytuje, pouze je přelstí vidinou potravy a možnosti naklást vajíčka do mršiny. Jedním z důvodů vzácnosti těchto rostlin v přírodě může být i nízká šance na úspěšné opylení, neboť k tomu musí vykvést poblíž sebe samčí i samičí květ.\n\n\n"}
{"id": "195518", "url": "https://cs.wikipedia.org/wiki?curid=195518", "title": "Podmínka", "text": "Podmínka\n\nPodmínka obvykle označuje předpoklad, který je nutno splnit (např. \"daná věta platí za podmínky, že …\").\n\nPoužívá se v různých spojeních:\n\nJde také o lidové označení podmíněného odsouzení nebo podmíněného propuštění.\n"}
{"id": "195524", "url": "https://cs.wikipedia.org/wiki?curid=195524", "title": "Kilometr za hodinu", "text": "Kilometr za hodinu\n\nKilometr za hodinu (značka km/h nebo km·h) je jednotka rychlosti. Udává, kolik kilometrů urazí za jednu hodinu objekt pohybující se konstantní rychlostí.\n\n\n"}
{"id": "195544", "url": "https://cs.wikipedia.org/wiki?curid=195544", "title": "Andy Bell (hudebník)", "text": "Andy Bell (hudebník)\n\nAndrew Piran \"Andy\" Bell (* 11. srpna 1970 Cardiff, Wales) je britský hudebník, v současné době kytarista Beady Eye. Je skladatel, zpěvák a DJ. Na začátku devadesátých let byl členem shoegazeové kapely Ride a později byl členem i Hurricane #1. Je také známý jako baskytarista britské kapely Oasis.\n"}
{"id": "195547", "url": "https://cs.wikipedia.org/wiki?curid=195547", "title": "Bojkové", "text": "Bojkové\n\nBojkové (, , nebo ) neboli \"Verchovinci \"jsou lingvisticky východoslovanské etnikum, obývající jižní svahy Karpat mezi řekami Uh a San na západě a Limnica a Teresva na východě na území dnešní Ukrajiny, Slovenska a Polska. \n\nŽijí v části Ivanofrankivské, Lvovské a Zakarpatské oblasti (Volovecký a Mižhirský rajón) Ukrajiny, na krajním východě Slovenska (na východ od Sniny, kde jim občas říkají „\"Pujďáci\"“) a Polska. \n\nVýraz \"Bojkové \"pravděpodobně pochází ze slova „boje“, což v místním dialektu znamená \"ano\". Samotní Bojkové v minulosti označovali sami sebe za „ruský národ“ (tím však není myšlen \"ruský národ\" v kontextu Ruska, nýbrž \"ruský národ\" na Kyjevské Rusi), Rusíny, a název Bojkové používali jen sousedé. V současnosti se většina Bojků hlásí k ukrajinské národnosti, jen nepatrná část k rusínské národnosti. Bojkové jsou převážně řeckokatolického vyznání.\n\n\n"}
{"id": "195548", "url": "https://cs.wikipedia.org/wiki?curid=195548", "title": "Huculové", "text": "Huculové\n\nHuculové (ukr. гуцули, sg. гуцул; rum. \"Huţuli\", sg. \"Huţul\", pol. \"Huculi\", sg. \"Hucuł\") jsou východoslovanské etnikum obývající svahy Karpat na rumunsko-ukrajinském pomezí, zejména oblast Čornohory (části Zakarpatské, Ivanofrankivské a Černovické oblasti Ukrajiny a rumunských žup Maramureš a Suceava, historická Bukovina). Centrem Huculů v Zakarpatské oblasti je město Jasiňa a v Ivanofrankivské oblasti město Kolomyja, většina Huculů však žije v horských vesnicích.\n\nSamotní Huculové v minulosti označovali sami sebe za „Rusíny“. V současnosti se vlivem asimilace většina Huculů hlásí k ukrajinské národnosti, jen malá část k rusínské národnosti; někteří rumunští Huculové pak udávají také rumunskou národnost. Ukrajinskými úřady jsou pokládáni za Ukrajince. Avšak spíše než sebeidentifikace s národem existuje u Huculů silné vědomí územní příslušnosti. Nábožensky jsou Huculové převážně řeckokatolíci a pravoslavní.\n\nHuculové hovoří svébytným a vůči standardní ukrajinštině hůře srozumitelným nářečím rusínštiny. Mají vlastní zvyky, kulturu a kroje. Život v horských huculských vsích popsala mj. spisovatelka Olha Kobyljanska.\n\nPodle tohoto etnika byl odvozen i název pro horské plemeno koní chované původně v rumunské Bukovině, tzv. Hucul.\n\nPo skončení 1. světové války vytvořili Huculskou republiku. Ta však trvala pouhé 4 měsíce.\n\n\n\n"}
{"id": "195570", "url": "https://cs.wikipedia.org/wiki?curid=195570", "title": "Otakar Veřovský", "text": "Otakar Veřovský\n\nMgr. Otakar Veřovský (* 27. března 1944, Přerov) je český politik, v letech 2006 až 2012 senátor za ČSSD za obvod č. 71 – Ostrava-město.\n\nAbsolvoval Ostravskou univerzitu – obor učitelství a Filosofické fakulty Univerzity Palackého v Olomouci – obor sociologie. Pracoval jako vychovatel a později učitel, následně vykonával funkci tajemníka Odborové centrály Vítkovice, a.s., poté šéfoval Metodickému pracovišti OS KOVO v Olomouci. Krátce působil v pozici ředitele Ústavu sociální péče v Jindřichově ve Slezsku a od roku 2000 na Ministerstvu pro místní rozvoj. Dne 14. 12. 2002 byl zvolen starostou největšího ostravského městského obvodu Ostrava-Jih, v komunálních volbách 2006 svou pozici obhájil, zároveň byl zvolen senátorem PČR. Po roce souběhu obou funkcí dne 1. 11. 2007 rezignoval na pozici starosty MO Ostrava-Jih a na plný úvazek se věnoval své práci v Senátu. Na pozici starosty jej nahradil jeho stranický kolega Bc. Karel Sibinský (ČSSD).\n\nJe ženatý, má 3 dcery. Žije v Ostravě, v současné době v městském obvodu Ostrava-Jih.\n\n\n\n\n"}
{"id": "195590", "url": "https://cs.wikipedia.org/wiki?curid=195590", "title": "Gelindo Bordin", "text": "Gelindo Bordin\n\nGelindo Bordin (* 2. dubna 1959, Vicenza) je bývalý italský atlet, vítěz maratonského závodu na olympiádě v Soulu v roce 1988.\n\nKromě toho dokázal ve stejné disciplíně zvítězit také na mistrovství Evropy v letech 1986 a 1990. Na mistrovství světa v roce 1987 vybojoval bronzovou medaili. V roce 1992 se na olympiádě v Barceloně pokoušel svůj titul obhájit, kvůli zranění však závod nedokončil. Krátce po olympiádě svou bohatou kariéru ukončil.\n\n"}
{"id": "195603", "url": "https://cs.wikipedia.org/wiki?curid=195603", "title": "Most tisíciletí", "text": "Most tisíciletí\n\nMost tisíciletí (srbskou cyrilicí: ) je zavěšený most vedený přes řeku Morača v hlavním městě Černé Hory, Podgorici. Most spojuje Bulvár Ivana Crnojeviće v centru města s hustě osídlenými mladšími čtvrtěmi na jeho okraji, odlehčil ostatním mostům.\n\nMost navrhl Mladen Ulićević, profesor místní stavební fakulty. Postavila jej slovinská firma Primorje, 13. července 2005 začal sloužit veřejnosti na černohorský \"Den národa\". Brzy a rychle se stal jednou z dominant města.\n\nCelý most je dlouhý 149 m, jeho pylon se zvedá do výše 57 m nad úroveň silniční vozovky. Na mostovku je natažených 12 lan, dalších 24 je zakotvených na břehu.\n\nVýstavba mostu začala roku 2005, náklady se vyšplhaly na 7 milion eur. Auta jezdí ve dvou jízdních pruzích a pěším slouží dva chodníky, každý po jedné straně mostu.\n\n"}
{"id": "195609", "url": "https://cs.wikipedia.org/wiki?curid=195609", "title": "Sarcocystidae", "text": "Sarcocystidae\n\nČeleď Sarcocystidae je skupinou vícehostitelských kokcidií, které tvoří asexuální stadia uvnitř mezihostitelů a pohlavně se rozmnožují jen po pozření hostitelem definitivním. Vysporulované oocysty těchto kokcidií obsahují dvě sporocysty, každou se čtyřmi sporozoity.\n\nKokcidie jsou intracelulární parazité, prvoci, kteří pronikají dovnitř buněk hostitele, kde se rozmnožují. Buňka naplněná parazity časem praskne a uvolní stadia infekční pro další buňky v okolí.\n\nStejně jako u ostatních kokcidií se parazit přenáší na jiné hostitele pomocí oocyst, které jsou vylučovány výkaly. Oocysty vznikají během pohlavní fáze životního cyklu kokcidie, která se odehrává vždy ve střevě, a to jen u definitivního hostitele, konkrétního živočišného druhu.\n\nKokcidie z čeledi Sarcocystidae jsou vícehostitelské, dostane-li se oocysta do jiného živočišného druhu než definitivní hostitel, uvolní se infekční sporozoity, proniknou ze střeva do tkání a tam vytvoří klidová stadia - a čekají na definitivního hostitele. Přesný průběh životního cyklu i infekčnost těchto dalších stadií pro mezihostitele i pro definitivní hostitele je různá u různých rodů této čeledě.\n\nU kokcidií je velice těžké odhadnout jejich příbuzenské vztahy, protože většinou jediné, podle čeho se lze orientovat, že životní cyklus (je-li znám) a morfolofie vysporulovaných oocyst. Moderní technologie nabízí analýzu DNA, v případě kokcidií je užitečná ribozomální DNA.\n\nDíky tomu se ví, že aspoň některé rody z této čeledi jsou parafyletické a stávající systém v některých bodech neodpovídá skutečnosti. Rod \"Cystoisospora\" (podčeleď Cystoisosporinae) vznikl vydělením z rodu \"Isospora\" (čeleď Eimeriidae) na základě morfologie i zvláštnostem životního cyklu a molekulární analýzy skutečně naznačují bližší příbuzenské vztahy právě k ostatním rodům čeledi Sarcocystidae.\n\n\n"}
{"id": "195610", "url": "https://cs.wikipedia.org/wiki?curid=195610", "title": "Meopta", "text": "Meopta\n\nMeopta je česko-americká nadnárodní společnost působící v oblasti výroby optiky pro zobrazovací a osvětlovací systémy. Firma poskytuje komplexní řešení od návrhu, vývoje, konstrukce, výroby až po montáž optických, optomechanických a optoelektronických systémů. Společnost se specializuje na spotřební, průmyslové a vojenské trhy.\nSpolečnost Meopta - optika, s.r.o. má sídlo v Přerově v České republice, americká pobočka Meopta U.S.A., Inc. sídlí ve Spojených státech v New Yorku.\n\nV roce 2010 pracovalo v obou společnostech okolo 2500 zaměstnanců.\n\nSpolečnost se v minulosti proslavila hlavně výrobou optické, fotografické a filmové techniky pro profesionální i amatérské užití - dalekohledy, fotoaparáty, zvětšovací přístroje, filmové kamery, filmové projektory, diaprojektory, snímací i projekční objektivy atd.\n\nSrb & Štys, Praha 1919: První továrnou na optiku v českých zemích se stala tato společnost, která se zprvu věnovala broušení jednoduchých čoček, později začala vyrábět vlastní optické přístroje pro zeměměřičství, meteorologii a laboratoře.\n\nOptikotechna, Přerov 1933: Tuto společnost založil dr. Alois Mazurek, vyučující místní průmyslové školy. Intenzivně se zajímal o optiku, věnoval se samostudiu a usiloval o zavedení výuky optického oboru na průmyslové škole. Jeho úsilí došlo naplnění a v roce 1933 se jeho přání a sny realizovaly v nově vzniklé firmě se sedmi zaměstnanci, do které vložil počáteční kapitál přerovský stavitel Ing. Alois Beneš. Společnost se věnovala jak výrobě základních součástek (čoček aj.), záhy však dr. Mazurek vyvinul první československý zvětšovací objektiv Benar, a tím určil další zaměření firmy: zvětšovací přístroje (zprvu v licenci pana Kalusche Ideal a Unicum, později vlastní konstrukce Multifax, Herkules a Magnifax), hvězdářské a armádní dalekohledy, trichynoskopy, laboratorní mikroskopy aj. Roku 1935 ji zakoupila Zbrojovka Brno, která vzápětí převzala i opuštěnou bývalou textilku v Hybešově ulici a začala stavět nový závod naproti městské nemocnici. Došlo k prudkému rozvoji a modernizaci konstrukce, vývoje a výroby základních komponentů i celých přístrojů – na trh byly uvedeny nové prohlížečky filmu, triedry, puškohledy, v roce 1938 i první zvětšovák Axomat se šikmým posuvem komory a automatickým ostřením, o rok později doplněný chudším typem Opemus. Roku 1939 vznikly i první fotoaparáty Flexaret.\n\nSuchánek, Brno 1934: Tato společnost se věnovala od počátku výrobě přístrojů pro kinoamatéry (kamera Aero a univerzální projektor Popular pro formáty 8, 9,5 i 16 mm), později i speciální školní projektory na diapozitivy (značka Scolar).\n\nV období druhé světové války podléhaly všechny továrny velení německé armády, tudíž se vyráběly zejména optické součástky a přístroje pro potřeby německého zbrojního průmyslu. Civilní výroba se realizovala jen okrajově, vývoj nových výrobků byl omezen, ale neustal. V průběhu války bylo popraveno nebo umučeno celkem 17 zaměstnanců firmy, jimž je věnován památník Matka vlast sochaře Bajáka před hlavní budovou. Krátce po skončení války byly všechny firmy zestátněny.\n\nZestátněním a reorganizací československého průmyslu se Optikotechna Přerov kapitálově i manažersky osamostatnila od brněnské zbrojovky. V roce 1946 pak vznikl nový národní podnik MEOPTA \"(MEchanická a OPTická výrobA)\", do kterého byly začleněny i do té doby samostatné firmy Suchánek a Srb&Štys.\nFirma výrazně rozšířila produkci civilní výroby a nastává \"Zlatý věk Meopty\": pokračovala a značně se rozšířila jak výroba zvětšovacích přístrojů (Axomat, Opemus, Magnifax) včetně příslušenství a objektivů (Meogon, Benar), tak i fotoaparátů (Flexaret, Mikroma), filmových snímacích kamer (Admira) a také filmových projektorů, kde se kromě dosavadních přenosných projektorů pro 8 mm a 16 mm (Meoclub) začaly intenzivně vyvíjet i stabilní profesionální kinoprojektory pro formáty 16 mm, 35 mm i 70 mm (Meopton) včetně příslušenství a objektivů (Anagon, Dalnar, Meostigmat). Tyto projektory výrazně pomohly při zřizování nových kinosálů po celém Československu. Roku 1958 byl vyroben již desetitisící projektor a na výstavě EXPO '58 získal projektor Meopton IIIa nejvyšší ocenění - Velkou cenu. V roce 1961 byla zahájena výroba pojízdných kin (Cine-Car) a roku 1962 byla zkonstruována světově unikátní stavebnicová promítací kabina pro filmy s prostorovým ozvučením (VJM 424).\n\nSamozřejmě kromě toho byly vyvíjeny a vyráběny i méně viditelné skupiny výrobků - refraktometry, důlní refraktometry, dalekohledy, puškohledy, teodolity apod., již od 60. let byly zavedeny do výroby i přístroje s laserovými komponenty. Pro výrobní přetížení přerovského areálu byly postupem času některé výrobkové skupiny znovu opouštěny nebo přesouvány do pobočných závodů (Meopta Hynčice, Brno, Praha, Bratislava).\n\nV době československé normalizace v 70. a 80. letech pak ovládla vojenská výroba více než 75% produkce v hlavním závodě v Přerově, kde z civilní výroby zůstala jen sofistikovaná výroba zvětšovacích přístrojů a projektorů. Snímací filmová a fotografická technika byla zcela opuštěna ve prospěch produkce z NDR (Praktica, Pentacon) a Sovětského svazu (Zenit). Ve druhé půli 80. let se začíná projevovat úbytek vojenských zakázek a část výrobních kapacit se postupně uvolňuje pro civilní a sportovní výrobky (například v roce 1988 byla obnovena výroba puškohledů).\n\nMinimalizovaná civilní výroba se stala firmě osudnou v letech devadesátých, zvláště v období zvýrazněné vojenské konverze, a úbytek zakázek se projevil i v úbytku zaměstnanců. Díky osobnosti RNDr. Vladimíra Chlupa prodělala společnost celkem úspěšnou restrukturalizaci, došlo k zakládání dceřiných společností a hledání nových výrob a odbytišť, včetně dodavatelských služeb pro světové výrobce optiky.\n\nV rámci kuponové privatizace pak roku 1992 odkoupil plný podíl v tehdejší dceřiné společnosti \"Meopta – optika, a.s.\" americký podnikatel židovského původu, jablonecký rodák Paul Rausnitz. Téhož roku byla navázána spolupráce s newyorskou společností \"Tyrolit Company, Inc.\", která měla obdobné zaměření jako Meopta (byla založena roku 1960 coby distributor brusných kotoučů, později se věnovala i průmyslovému zpracování skla a oblasti mechaniky, optiky a vrstvení. V roce 1996 přesídlila do průmyslové zóny Hauppauge a vzápětí rozšířila výrobu na základní díly sférické i rovinné optiky pro letecký průmysl a sportovní potřeby).\n\nRestrukturalizace mateřské Meopty, se stabilizovaným počtem cca 900 zaměstnanců, však byla zdlouhavá a koncem 90. let reálně hrozil úpadek. Paul Rausnitz proto v roce 2000 tyto investiční a provozní dluhy společnosti umořil svou stomilionovou investicí a v roce 2004 všechny dosud spřízněné společnosti zfúzovaly pod \"Meopta – optika a.s.\". V roce 2005 změnila Meopta svou právní formu z akciové společnosti na společnost s ručením omezeným a společnost TCI New York se stala její dceřinou společností pod názvem \"Meopta U.S.A., Inc.\". V roce 2006 se Paul Rausnitz stal jediným vlastníkem celé Meopty.\n\nV prosinci 2009 vydalo Ministerstvo průmyslu a obchodu rozhodnutí o poskytnutí dotace z OPPI na projekt \"Modernizace výzkumu a vývoje Meopta\", takže hned v následujícím roce mohla být rekonstruována budova vývoje a došlo k výraznému rozšíření výzkumných a vývojových kapacit.. Dnešní Meopta tak patří ke špičkovým výrobcům optických přístrojů v oblasti pozorovací a sportovní optiky, optoelektronických systémů, laserových aplikací i vojenských přístrojů.\n\nV roce 2013 měla společnost 2200 zaměstnanců v Přerově a 150 v USA. Tento úspěch majitele (spolu s historickým podílem jeho rodiny na osvobozování Československa na konci II. světové války) vedl také k tomu, že pan Rausnitz převzal 28. října z rukou prezidenta republiky Miloše Zemana Medaili za zásluhy o stát v oblasti hospodářské.\n\n\n\n\n\n\n\n\n\n\n\n\n\nJako nástupce firmy Srb a Štys pokračovala Meopta ve výrobě geodetických přístrojů.\n\nKdyž po druhé světové válce vyhlásili na Srí Lance soutěž na dodávku teodolitů a nivelačních přístrojů, přihlásilo se jim se svými výrobky 25 společností z celého světa a mezi nimi též Meopta. Ta nakonec v klání uspěla a zadavatelé si vybrali její zeměměřické přístroje.\n\nV rámci RVHP byla výroba geodetických přístrojů v roce 1963 předána do Maďarska firmě MOM (Magyar Optikai Művek, Budapest).\n\n\n"}
{"id": "195613", "url": "https://cs.wikipedia.org/wiki?curid=195613", "title": "Grand Prix Španělska 1998", "text": "Grand Prix Španělska 1998\n\nVelká cena Španělska (\"XL Gran Premio Telefónica de España\") vozů Formule 1 se v roce 1998 jako 619. Grand Prix konala 10. května na okruhu Catalunya. Závod se jel na 65 kol po 4,728 km, celkem na 307,196 kilometrů. Skončil vítězstvím Miky Häkkinena a stáje McLaren.\n\nStupně vítězů\n\n\n\n\n\n"}
{"id": "195614", "url": "https://cs.wikipedia.org/wiki?curid=195614", "title": "Turbo BASIC", "text": "Turbo BASIC\n\nTurbo BASIC je dialekt jazyka BASIC a jeho kompilátor původně vytvořený Robertem 'Bobem' Zalem a následně odkoupený firmou Borland. Když se Borland rozhodl zastavit vydávání, Zale jej koupil zpět, přejmenoval na PowerBASIC a založil PowerBASIC Inc. pro pokračování vývoje a podpory. Dodnes se stále prodává.\n\nTento software je z období let 1987-1988 a svým vzhledem „černého okna“ se podobal dalším aplikacím firmy Borland v té době, Turbo Pascal 4.0, Turbo C 1.0/1.5, a Turbo Prolog 1.1. Vývojové prostředí s modrým oknem (na které má Borland ochranou známku) se objevilo až v roce 1989, kdy Borland vydal Turbo C 2.0, Turbo C++ 1.1, aj. V té době se již ale Turbo Basic a Turbo Prolog neprodávaly.\n\nNa rozdíl od většiny implementací jazyka BASIC v té době, Turbo BASIC byl plnohodnotný kompilátor, který generoval strojový kód pro MS-DOS, zatímco jiné implementace byly interpretry nebo vyžadovaly runtime knihovny. Integrované vývojové prostředí umožňovalo spustit vytvořený program uvnitř sama sebe a jeho debugování, nebo kompilaci do samostatných MS-DOS EXE souborů, které mohly běžet na jiných systémech bez Turbo Basicu nebo runtime knihoven.\n\nNásledující program je ukázka dialektu podobného ALGOLu, který Turbo Basic podporuje. Zatímco tradiční BASICy vyžadují číslování řádků, obsahují pouze omezené řídicí struktury a nepodporují ALGOLovské subrutiny (procedury/funkce), moderní dialekty BASICu z té doby byly rozšířeny tak, aby odpovídaly (tehdy) modernímu strukturovanému programování.\n\n"}
{"id": "195615", "url": "https://cs.wikipedia.org/wiki?curid=195615", "title": "Kostel svatého Václava (Smíchov)", "text": "Kostel svatého Václava (Smíchov)\n\nKostel svatého Václava na náměstí 14. října na Smíchově v Praze je novorenesanční trojlodní bazilika s dvěma padesátimetrovými věžemi, která je zasvěcena českému patronovi svatému Václavu. Vystavěna byla v letech 1881–1885 podle plánů architekta Antonína Viktora Barvitia. Na výzdobě se podílela řada dalších významných umělců, mimo jiných Stanislav Sucharda či Maxmilián Pirner. Výstavbě kostela muselo ustoupit i jižní křídlo barokního zámečku Portheimka. Je to jedna z nejvýznamnějších českých novorenesančních památek.\n\nO vybudování nového kostela na Smíchově (původní farní kostel sv. Filipa a Jakuba vzhledem k rychlému rozvoji města kapacitně nedostačoval) byl rozhodnuto již v roce 1866. Na zamýšlenou stavbu přispěl částkou 30 000 zlatých emeritní císař Ferdinand V., trávící závěr svého života v Praze. Základní kámen k novému kostelu byl položen až v roce 1881, stavba pak probíhala do roku 1885. Dne 26. září 1885 sem byly slavnostně přeneseny sv. ostatky. Na druhý den sem přišli ke slavnostnímu vysvěcení pražský arcibiskup František hrabě Schönborn s českobudějovickým biskupem Dr. Martinem Říhou a světícím biskupem pražským Karlem Schwarzem a některými kanovníky pražské kapituly. Na kostel byl přenesen farní status a původní farní kostel sv. Filipa a Jakuba byl v roce 1891 zbořen.\n\nRoku 1891 při příležitosti konání jubilejní výstavy v Praze navštívil kostel J. V. císař František Josef I. Roku 1897 navštívil chrám místodržitel království českého Karel Coudenhove a přední místodržitel český hrabě František Thun.\n\nSlavnostní vysvěcení zvonů se uskutečnilo 16. září 1923 za účasti jednot Orlů z Prahy a místních katolických spolků. Nové zvony vysvětil arcibiskup František Kordač.\n\nV roce 1945 zde bylo vystaveno Palladium země české, které měl mít podle legendy svatý Václav u sebe v době svého zavraždění. V neděli 27. září 2015 byla zde poprvé vystavena při mši ke cti svatého Václava jeho lebka (s čelenkou a korunkou z doby Svatováclavského milénia 1929), zapůjčená z katedrály svatého Víta, Václava a Vojtěcha na Pražském hradě. Poté byla převezena do Staré Boleslavi na Národní Svatováclavskou pouť 28. září.\n\nVnitřek kostela tvoří hlavní loď, na niž navazují dvě lodi postranní, oddělené každá čtyřmi velikými sloupy, obě postranní lodi jsou ukončeny 50 m vysokou věží. Vnitřek je bohatě vyzdobený. Strop hlavní lodi je plochý, kazetový. \n\n\n"}
{"id": "195616", "url": "https://cs.wikipedia.org/wiki?curid=195616", "title": "Dopravný podnik mesta Košice", "text": "Dopravný podnik mesta Košice\n\nDopravný podnik mesta Košice, akciová spoločnosť (DPMK; česky Dopravní podnik města Košice) je akciová společnost, která provozuje městskou hromadnou dopravu v Košicích. V současnosti DPMK provozuje 69 linek pravidelné městské hromadné dopravy.\n\nDPMK vznikl transformací státního podniku na akciovou společnost, která byla založena 25. 4. 1994 na základě rozhodnutí městského zastupitelstva na 25. zasedání 26. a 27. srpna 1993. Dopravní podnik vznikl 11. ledna 1995 pod názvem \"Dopravné podniky mesta Košice\". K přejmenování na současný název došlo dne 17. dubna 1999.\n\nDopravní podnik města Košice je pokračovatelem provozu nejstarší městské hromadné dopravy na Slovensku. Již v roce 1891 byla v Košicích provozována kolejová doprava, která byla plně elektrifikována v roce 1914. V roce 1950 začal podnik provozovat i autobusy a od roku 1993 trolejbusy.\n\nAutobusová doprava je v Košicích provozována od poloviny 20. století. Vozový park se v současnosti obnovuje, starší vozidla se vyřazují nebo rekonstruují, nakupují se nová vozidla. Momentálně je v provozu více typů autobusů, konkretně:\n\nTramvajová doprava se na Slovensku kromě Košic a Bratislavy nikde jinde nevyužívá. Pouze v Košicích mají městské kolejové dráhy rozchod 1435 mm (tzv. normální rozchod), což dává předpoklady k propojení městských drah a železnice, které se má uskutečnit v blízké budoucnosti. Dopravní podnik města Košice provozuje jedinou tramvajovou rychlodráhu na Slovensku. V minulosti probíhala rekonstrukce vozidel Tatra KT8D5 na částečně nízkopodlažní model KT8D5R.N2. V současnosti podnik obnovuje svůj vozový park nízkopodlažními tramvajemi VarioLF2 plus. DPMK provozuje na 16 tramvajových linkách tato vozidla:\n\n\nDPMK provozuje trolejbusy od roku 1993. Momentálně jsou na dvou linkách pravidelné trolejbusové dopravy v provozu vozidla:\n\nTrolejbusová doprava v Košicích stagnuje. Postupně dochází k likvidaci technicky nevyhovujících trolejbusů, které na linkách nahrazují kloubové autobusy SOR NB 18. Dopravní podnik nepočítá s nákupem nových vozů ani rekonstrukcí trolejového sítě. Primárně se snaží obnovit autobusový a tramvajový vozový park, trolejbusová dopravu plánuje obnovit až jako poslední.\n\n"}
{"id": "195624", "url": "https://cs.wikipedia.org/wiki?curid=195624", "title": "Tah (rozcestník)", "text": "Tah (rozcestník)\n\nTah má různé významy:\n\n\n\n"}
{"id": "195626", "url": "https://cs.wikipedia.org/wiki?curid=195626", "title": "Windows API", "text": "Windows API\n\nWindows API (neformálně WinAPI) je API vyvinuté firmou Microsoft pro operační systém Microsoft Windows. Všechny programy v Microsoft Windows musí nezávisle na použitém programovacím jazyce komunikovat prostřednictvím Windows API, které obsahuje nejen základní funkce, ale i funkce pro vytváření uživatelského rozhraní a další.\n\nProtože je jádro systémů Microsoft Windows NT hybridní, používá se v programech výhradně meziprocesová komunikace. Programy nemají k jádru přístup pomocí systémových volání, jako je to obvyklé v unixových systémech s jádrem monolitického typu.\n\nNízkoúrovňový přístup k systému Windows, nutný především pro ovladače zařízení, je v současné verzi Windows poskytován systémem Windows Driver Foundation nebo Native API.\n\nFunkčnost Windows API lze rozdělit do 8 kategorií:\n\n\n\n\n\n\n\n\n\nWebový prohlížeč Windows Internet Explorer poskytuje mnoho API funkcí, které lze považovat za součást Windows API. Internet Explorer je součástí operačních systémů firmy Microsoft od Windows 95 a poskytuje doplňující webové funkce od Windows 98:\n\n\nMicrosoft poskytuje DirectX API jako součást systému od Windows 95 OSR2. DirectX poskytuje podporu, a to nejen pro multimédia a hry:\n\nWindows API slouží zejména pro komunikaci programů s operačním systémem. Pro komunikaci programů mezi sebou vyvinul Microsoft sérii technologií, která začala Dynamic Data Exchange (DDE), které bylo nahrazeno Object Linking and Embedding (OLE) a později ještě Component Object Model (COM).\n\nMicrosoft vyvinul různé nadstavbové knihovny, které umožňují aplikacím pracovat s nízkoúrovňovými Windows API funkcemi abstraktnějším způsobem. Microsoft Foundation Class Library (MFC) je nadstavba Windows API pro třídy v C++, která usnadňuje objektově orientované programování při využívání Windows API. Active Template Library (ATL) je šablonově orientovaná nadstavba pro COM. Windows Template Library (WTL) byla vyvinuta jako rozšíření pro ATL a zamýšlena jako odlehčená alternativa k MFC.\n\nDalší nadstavby vyvinula firma Borland: Object Windows Library (OWL) byla vydána jako konkurence k MFC a poskytuje podobnou objektově orientovanou nadstavbu. Nahradila ji Visual Component Library (VCL), která je napsána v Object Pascalu a dostupná jak pro Delphi, tak pro C++Builder.\n\nVětšina aplikačních frameworků pro Windows je (alespoň částečně) nadstavbou nad Windows API. Proto také .NET Framework a Java stejně jako ostatní programovací jazyky pod Windows jsou (nebo obsahují) nadstavbové knihovny.\n\nTéměř všechny nové verze Microsoft Windows přinášejí rozšíření nebo změny Windows API, avšak název API se s verzemi Microsoft Windows nemění kromě změny z \"Win32\" na \"Windows API\", které nyní zahrnuje všechny starší i všechny budoucí verze.\n\n\n\n\n\nPřestože je implementace Windows API chráněna autorským právem (copyright), je všeobecně respektován precedent, který umožňuje ostatním dodavatelům emulovat Windows pomocí poskytnutí identického API bez porušení autorských práv.\n\n\nVe Windows je několik desítek knihoven (kernel32.dll, user32.dll, imagehlp.dll, …), které na zavolání vykonají funkce API. Jsou to celky, na které je možné v různých programech, tzv. „debuggerech“, nastavovat \"breakpointy\" (zarážky). Toho využívají například crackeři.\n\nV Assembleru probíhá volání API funkcí Windows instrukcí tcall, před ní pomocí instrukce push musí proběhnout uložení hodnot. V některých assemblerech (MASM) je možné je volat pomocí maker, např.:\n"}
{"id": "195635", "url": "https://cs.wikipedia.org/wiki?curid=195635", "title": "Italicus", "text": "Italicus\n\nItalicus byl kolem roku 50 náčelníkem germánského kmene Cherusků. Jeho otcem byl Flavus, bratr Arminia. Jeho matka byla dcerou náčelníka Chattů Aktumera. Mládí strávil v Římě jako rukojmí.\n\nV roce 47 si jej Cheruskové vyžádali jako posledního žijícího člena královského rodu za svého krále. Císař Claudius jej na cestu vybavil penězi a oddílem vojska. Od Cherusků se mu dostalo radostného přijetí, protože byl nestranným vůči sporům místní šlechty. Jeho obliba však byla trnem v oku mocným germánským šlechticům, kteří v něm spatřovali pouze prodlouženou ruku římského císaře. S pomocí sousedních kmenů sebrali silné vojsko, které se však Italicovi podařilo porazit. Později byl sice vyhnán, ale znovu se mu podařilo s pomocí Langobardů získat zpět své postavení. Tacitus se o něm zmiňuje, že se v roce čtyř císařů připojil s pomocnými oddíly k vojsku Vespasianova velitele Antonia Prima.\n\n"}
{"id": "195637", "url": "https://cs.wikipedia.org/wiki?curid=195637", "title": "Cystoisospora", "text": "Cystoisospora\n\nCystoisospora je rod jednohostitelských kokcidií, které ale mohou tvořit spící stadia v jiném než definitivním hostiteli.\n\nRod \"Cystoisospora\" vznikl vydělením z rodu \"Isospora\" na základě některých morfologických odlišností (cystoisospory nemají Stiedova tělíska), díky zvláštnostem v životním cyklu a také proto, že recentní analýzy DNA naznačují bližší příbuznost cystoisospor s dalšími rody čeledi Sarcocystidae než s isosporami (čeleď Eimeriidae)\n\nOocysty jsou kulovité, sporulace probíhá ve vnějším prostředí, mimo tělo hostitele. Vysporulované oocysty obsahují dvě sporocysty, každou se čtyřmi sporozoity banánkovitého tvaru.\n\nŽivotní cyklus cystoisospory se na první pohled příliš neliší od životního cyklu jiných jednohostitelských kokcidií. Kokcidie jsou vnitrobuněční parazité, po průniku do buňky se prvoci množí tak dlouho, dokud buňka nepraskne.\n\nJe-li vysporulovaná, tudíž infekční oocysta pozřena definitivním hostitelem, působením žaludečních a střevních enzymů se uvolní sporozoiti, kteří proniknou do buněk střevní stěny, kde se množí. Sporozoiti se přemění na obrovské meronty, kteří vnitřním dělením dávají vzniknout merozoitům, ti po prasknutí hostitelské buňky napadají buňky okolní. Po proběhnutí několika generací nepohlavního rozmnožování vzniknou gamonty, které produkují gamety. Oplozením vznikne zygota, která se vyvine v oocystu, která odchází s výkaly ven.\n\nZvlášnost cystoisospor a to, co je odlišuje od rodu Isospora je to, co se stane, dostane-li se oocysta do těla jiného než definitivního hostitele, nejčastěji hlodavce. Ve střevech se uvolní sporozoiti, kteří se nezačnou rozmnožovat, ale proniknou do tkání mimo střevo (nejč. mízní uzliny závěsu střeva) a tam vytvoří cystu jako tzv. cystozoit.\n\nV tomto tzv. paratenickém hostiteli je parazit schopný dlouhodobě přežívat, ale je ve stadiu klidu, nejedná se proto o mezihostitele. Pro cystoisosporu není toto stadium nutné k pokračování cyklu, ale je pro ni velmi výhodné - k nákaze definitivního hostitele může dojít při konzumaci paratenického hostitele.\n\nNěkteré druhy jsou v podstatě nepatogenní a nezpůsobují žádné příznaky, jiné vyvolávají průjmy, chřadnutí a zpomalení růstu. K infekci jsou vnímavá zvláště mláďata a jedinci s oslabeným imunitním systémem.\n"}
{"id": "195650", "url": "https://cs.wikipedia.org/wiki?curid=195650", "title": "Port Stanley", "text": "Port Stanley\n\nPort Stanley (nebo jen \"Stanley\") je hlavní a jediné obydlené město Falkland. Nachází se v nejvýchodnější části ostrova Východní Falkland. Žije zde okolo 2 000 obyvatel.\n\nPráce na stavbě osady začaly v roce 1843. Správním centrem Falkland se stalo již v roce 1845. Své jméno dostalo po lordu Stanleym.\n\nOsada se brzy rozrostla do přístavu specializovaného na opravu lodí, hlavně před postavením Panamského průplavu. Divoké bouře donutily mnoho lodí přistát a nechat se opravit, což umožnilo vzrůst ekonomiky. Později se z přístavu stala základna pro lov velryb a tuleňů.\n\nJeště později sloužil přístav jako zauhlovací stanice pro Britské královské námořnictvo. To vedlo k tomu, že lodě zde zakotvené byly zapojeny do Bitvy u Falklandských ostrovů za první světové války a Bitvy u ústí Rio de La Plata za druhé světové války.\n\nSesuvy půdy, způsobené nadměrnou těžbou rašeliny, zničily v rocích 1879 a 1886 část města.\n\nMístní letiště se využívá k místním letům a poskytuje spojení s britskými základnami na Antarktidě. Bylo otevřeno v roce 1979, ale nejprve se ke krátkým letům používaly hydroplány.\n\nMěsto bylo za války o Falklandy asi na 10 týdnů okupováno argentinskými vojáky a přejmenováno na „Puerto Argentino“ (jméno bylo přijato některými španělsky mluvícími zeměmi, ale nebylo akceptováno jednotně). Za války utrpělo škody, 3 civilisté byli zabiti při britském bombardování, ale když Britové dobyli území okolo města, Argentinci se vzdali bez boje. Oblast kolem Stanley však byla silně podminována a některé části jsou stále označeny jako minové pole.\n\nDnes Stanley leží v silničním uzlu ostrova. Je také hlavním nákupním střediskem a nachází se tu plavecký stadion, škola, nemocnice a knihovna. Mezi místní atrakce patří muzeum, sídlo vlády, jež bylo postaveno v roce 1845 a bydlel v něm guvernér Falklandských ostrovů, golfové hřiště a křesťanská katedrála, která je nejjižnější katedrálou na světě. Ve městě je mimo jiné i oblouk z velrybích kostic odhalený roku 1933 k oslavě 100 let britské nadvlády, totem, několik památníků válek a vrak lodi. Nachází se tu také skleníky, kde se pěstuje zelenina.\n\nDnes většinu lidí zaměstnává vláda nebo žijí z turismu.\n\n"}
{"id": "195651", "url": "https://cs.wikipedia.org/wiki?curid=195651", "title": "Kána", "text": "Kána\n\nKána Galilejská je město několikrát zmiňované v novozákoním Janově evangeliu, nejznámější pasáž je svatba v Káně. Biblické město v Galileji bývá ztotožňované s různými místy, nejčastěji s dnešním izraelským městem Kafr Kanna.\n\nMezi křesťany a badateli Nového zákona je Kána známým místem, kde podle Janova evangelia Ježíš vykonal svůj první zázrak, proměnu velkého množství vody ve víno při svatební hostině, když víno zajištěné ženichem došlo. Žádné ze synoptických evangelií tuto událost nezmiňuje, ale v Janově evangeliu má značnou symbolickou důležitost: je prvním ze sedmi zázraků, znamení, kterými je potvrzováno Ježíšovo božství a kolem nichž je evangelium vystavěno.\n\nDalší zmínka o Káně v Janově evangeliu se vztahuje k Ježíšově návštěvě tohoto města, kde ho vyhledal královský úředník z blízkého města Kafarnaum, jehož syn byl těžce nemocen a umíral. Dále je v témže evangeliu uvedeno, že apoštol Natanael (obvykle ztotožňovaný s Bartolomějem ze seznamu apoštolů v synoptických evangeliích) pocházel z Kány. Kána Galilejská není zmiňována v žádné jiné knize Bible, ani v jiném zdroji z té doby.\n\nJe mnoho teorií o umístění biblické Kány. V Janově evangeliu se nedočteme o žádném bližším určení místa svatby. Mnoho současných křesťanů přikládá příběhu o svatbě v Káni spíše teologický než historický nebo geografický význam. Moderní bibličtí badatelé se ovšem shodují v tom, že Janovo evangelium bylo určeno společenství židovských křesťanů pravděpodobně žijících v Judei, což znamená, že by evangelista pravděpodobně nepsal o neexistujícím místě.\n\nV Galileji existují čtyři vesnice, které mohly být biblickou Kánou:\n\n\nPodle Katolické encyklopedie z roku 1913 se podle tradice sahající do 8. století považuje za biblickou Kánu dnešní Kafr Kanna v Izraeli, ležící přibližně 7 km severovýchodně od Nazaretu. Mnozí současní badatelé ovšem uvádějí i jiné možnosti, například zaniklou vesnici Kenet-el-Džalil (zvanou též \"Khirbet Kana\"), ležící 9 km severněji, nebo Ain Kana blíže k Nazaretu a lépe odpovídající etymologickému základu. Vesnice Qana v jižním Libanonu je málo pravděpodobným kandidátem na biblickou Kánu, ačkoli mnozí libanonští křesťané jsou přesvědčeni, že právě ona je tou pravou.\n"}
{"id": "195655", "url": "https://cs.wikipedia.org/wiki?curid=195655", "title": "Trysk", "text": "Trysk\n\nTrysk je čtyřdobý koňský chod. Patří k jejich přirozeným chodům. Není to úplný chod,spíše zrychlený cval.\nOdborně se tento krok nenazývá trysk, ale vystupňovaný cval. Je to čtyřdobý chod koně. Trysk (vystupňovaný cval) je nejrychlejší chod koně, proto se používá při rovinných závodech a nebo na dostizích.\n\nDoporučuje se koně přimět k trysku jen zkušeným jezdcům a na volném prostranství, kde to jezdec dobře zná a je si jistý, že kůň nemůže zakopnout.\n\nNohosled - trysk (čtyřdobý+vznos) je rychlejší cval (třídobý+vznos), vzniká rozložením druhé doby.\n-na pravou ruku - levá zadní, pravá zadní, levá přední, pravá přední, vznos, ... (ve cvalu jde PZ zároveň s LP)\n-na levou ruku - PZ, LZ a PP, LP, vznos.\n\nVznos je ta fáze běhu, kdy má kůň všechny čtyři nohy najednou nad zemí.\n\n"}
{"id": "195658", "url": "https://cs.wikipedia.org/wiki?curid=195658", "title": "Webová hra", "text": "Webová hra\n\nWebová hra (též browser hra) je online počítačová hra, kterou hráči ovládají pouze prostřednictvím standardního webového prohlížeče. Výhodou takových her je jednoduchá dosažitelnost (lze hrát na prakticky libovolném počítači připojeném do internetu, bez potřeby instalace nějakého dodatečného software), nevýhodou bývá horší grafické zpracování a omezenější funkcionalita.\n\nNejjednodušší webové hry fungují na čistém (X)HTML (s grafickou stránkou doplněnou obrázky a kaskádovými styly). Jelikož je HTML statické, je tento způsob realizace vhodný spíše pro tahové hry, ve kterých neprobíhá akce v reálném čase. Rozšíření funkcionality lze snadno dosáhnout s využitím klientského JavaScriptu, který umožňuje pohodlnější ovládání a lepší aktualizaci některých informací, zvláště při využití technologie AJAX.\n\nVšechny dosud uvedené technologie jsou podporovány již v základní instalaci všech moderních běžně používaných prohlížečů, takže je lze hrát na opravdu téměř každém počítači. Jako webové hry však lze označit také o něco pokročilejší hry, které se sice ovládají prostřednictvím prohlížeče, ale vyžadují instalaci nějakého rozšiřujícího programu. K těmto rozšiřujícím technologiím patří zejména Java nebo Flash.\n\nFlashové hry jsou do stránky vloženy jako interaktivní objekt a automaticky se načtou a spustí při otevření stránky v prohlížeči (za předpokladu, že je do prohlížeče podpora pro Flash nainstalována). Flashové hry jsou zpravidla poměrně jednoduché a časově nenáročné, jejich velká část ani nepodporuje hru více hráčů a nevyužívá možnosti komunikace přes internet (či velmi omezeně, např. k udržování seznamu nejvyšších dosažených skóre). Avšak se čím dál častěji objevují i flashové hry, které lze hrát s ostatními hráči.\n\nNejdříve se jednalo jen o několik málo zahraničních webů, jejichž hry se moc neodlišovaly od tehdy největšího konkurenta Javy. Posléze však vznikají další verze Flashe a to umožňuje stále dokonalejší a sofistikovanější zábavu. Původní piškvorky a lodě tak vystřídaly multimediální střílečky a strategie.\n\nVelké množství flashových her je k dispozici zdarma, existuje mnoho serverů, které se na tyto hry specializují (a vydělávají prostřednictvím internetové reklamy). Technologie Flash v současné době prakticky nemá v tomto oboru konkurenci, Java je v tomto ohledu již prakticky mrtvou technologií. V budoucnu bude s Flashem patrně soupeřit technologie Microsoft Silverlight.\n\nTvorba aplikací ve Flashi se provádí pomocí programu Macromedia Flash Professional. V tom se vytváří jak grafická část hry, tak samotný program. Pomocí časové osy se zde dají naprogramovat animace, akce apod.\n\nV dnešní době se stává z tvorby flash her dost velký byznys. Mezi výrobce patří Panel Monkey Games, Armor Games, 3games. Hry ve Flashi baví stále více a více lidí. Flash hry se dostávají také na mobilní telefony, kde lze dnes hrát hry, které jsme v devadesátých letech minulého století hrávali na osobních počítačích. Díky flashovým technologiím tak na mobilních telefonech ožívají klasické hry jako jsou například Pacman, Cover Orange nebo Secret of Monkey Island.\n\nZ hlediska serveru tvoří online hry běžné webové stránky s dynamickým obsahem. Používají se proto obvyklé webové servery jako např. Apache či IIS a technologie pro dynamické webové stránky jako PHP, ASP/ASP.NET atd.\n\n"}
{"id": "195659", "url": "https://cs.wikipedia.org/wiki?curid=195659", "title": "Sven Hedin", "text": "Sven Hedin\n\nDr. Sven Anders Hedin KCIE (jinak psán též: Ssu-wên Ho-ting, Sven Gedin, Ssu-wen Hao-ting, سون هدین, Свен Хедин, Svens Hedīns, 19. února 1865, Stockholm – 26. listopadu 1952, tamtéž) byl švédský zeměpisec, topograf, cestovatel, fotograf, autor cestopisů a ilustrátor svých spisů. Ve čtyřech expedicích do Střední Asie objevil Transhimálaj (nazývaný po něm též \"Hedinovo pohoří\"), prameny řek Brahmaputra, Indus a Satledž, jezero Lobnor a zbytky měst, pohřebišť a Velké čínské zdi v pusté Tarimské pánvi. Hedinovo životní dílo dovršilo posmrtné vydání jeho \"Central Asia atlas\". Jeho odkaz je do značné míry poškozen vztahem k nacismu.\n\nJako patnáctiletý zažil Sven Hedin ve Stockholmu triumfální návrat polárníka Adolfa Erika Nordenskjölda z prvního úspěšného proplutí Severovýchodním průjezdem. Od té chvíle toužil stát se objevitelem. Studie u německého zeměpisce a sinologa Ferdinanda von Richthofen v něm vzbudily obdiv k Německu a posílily rozhodnutí podniknout výpravy do Střední Asie a zahladit poslední bílá místa na mapě Asie. Po promoci, a když ovládl četné jazyky a nářečí a podnikl dvě cesty Persií, neuposlechl rad Ferdinanda von Richthofen, aby pokračoval ve studiích zeměpisu a obeznámil se s metodami zeměpisného výzkumu; proto musil později hodnocení výsledků svých expedic přenechat jiným učencům.\n\nVe třech odvážných výpravách do hor a pustin Střední Asie v letech 1894 až 1908 zmapoval a probádal do té doby neznámá území Východního Turkestánu (dnešní Ujgurská autonomní oblast Sin-ťiang) a Tibetu. Při návratu do Stockholmu roku 1909 byl uvítán stejně triumfálně jako Adolf Erik Nordenskjöld. Roku 1902 se stal doposud posledním Švédem z královského domu, který byl povýšen do šlechtického stavu, a stal se koryfejem Švédska. Jakožto člen dvou akademií věd měl hlasovací právo při udílení Nobelových cen.\n\nZáznamy ze svých výprav položil základy přesné mapy Střední Asie. Byl světoznámý dík své vědecké dokumentaci a populáním cestopisům s vlastními fotografiemi, akvarely a kresbami, dík dobrodružným článkům pro mládež a dík přednáškovým turné v cizině. Jako znalec Turkestánu a Tibetu získal přístup k evropským a asijským panovníkům a politikům, a tudíž i k zeměpisným a učeným společnostem, jež usilovaly získat jeho exkluzivní znalost mocenského vakua Střední Asie prostřednictvím řádů, briliantových křížů, zlatých medailí, čestných doktorátů a okázalých recepcí, jakož i logistickou a peněžní podporou jeho expedic.\n\nS pompou byl Sven Hedin přijat v roce 1890 u krále Oskara II., téhož roku u šáha Násiruddína, v roce 1896 u cara Mikuláše II. Alexandroviče od roku 1898 vícekrát u císaře Františka Josefa I., v roce 1902 u místokrále Indie George Nathaniela Curzona, v letech 1903, 1914, 1917, 1926, 1936 u císaře Viléma II., v roce 1906 u místokrále Indie Gilberta Johna Elliot-Murray-Kynynmounda, v letech 1907, 1926, 1933 u devátého pančhenlamy, v roce 1908 u císaře Mucuhita, v roce 1910 u papeže Pia X., téhož roku u Theodorea Roosevelta, v roce 1915 i později u Paula von Hindenburg, v letech 1929 a 1935 u Čankajška, v letech 1935, 1939 a dvakrát roku 1940 u Adolfa Hitlera.\n\nSven Hedin byl a zůstal mužem 19. století: i ve 20. věku lpěl na představách a způsobu jednání století minulého. Nebyl s to vnímat zásadní společenské a politické změny 20. věku a uzpůsobit se jim. Eric Wennerholm o tom píše (str. 142n.): \"S novým Švédskem nepřišel Hedin nikdy do styku: emigrace, vzestup dělnického hnutí a odborů, vzrůstající industrializace a národní obrození mu byly cizí, pro požadavky všeobecného hlasovacího práva a především demokracie v říšské vládě neměl pochopení… Hedin byl skrz naskrz roajalista, byl proti sněmovně, byl nacionalista a militarista, neboť věřil, že jen ta země, jež je odhodlána bránit se do poslední kapky krve, je hodna své svobody.\"\nZ obavy o bezpečnost Skandinávie se coby člen \"Švédské akademie válečných věd\" zasadil o stavbu válečné lodi \"Sverige\".\nObecně řečeno se Sven Hedin obdivoval Německu. Byl pangermanistou, velké Německo pro něj představovalo záruku před zničením Germánů Slovany. Od roku 1936 byl v čilém kontaktu s předními představiteli Třetí říše včetně Adolfa Hitlera. Z vlastního zájmu a s pomocí vysoce postavených nacistických úředníků procestoval v letech 1935 a 1936 Německo (při té příležitost zavítal též do Československa – byl v Praze, Karlových Varech, Ústí nad Labem a v Brně – a do Rakouska) a ze svých cest sepsal knihu, v níž k nacistickému Německu projevoval otevřený obdiv. Z dochované korespondence je zcela zřejmé, že si během celé války byl plně vědom dopadů nacistické politiky na obyvatelstvo, včetně obyvatelstva židovského. Věděl o deportacích do koncentračních i vyhlazovacích táborů a mlčky s nimi souhlasil. Ani po válce se od své předválečné a válečné činnosti nijak nedistancoval, naopak se k ní hlásil: v roce 1949 vydal další knihu, v níž se snažil své smýšlení částečně ospravedlnit. Z korespondence však vyplývá, že mnoho informací sám zatajil či zkreslil.\n\nCestopisy v češtině:\n\nVztah k nacionálnímu socialismu:\n\n"}
{"id": "195664", "url": "https://cs.wikipedia.org/wiki?curid=195664", "title": "Důl Alexander", "text": "Důl Alexander\n\nDůl Alexander, v některých i oficiálních dokumentech psáno též chybně Alexandr, je někdejší hlubinný černouhelný důl, který se nachází v Kunčičkách (část Ostravy). Po ukončení těžby zůstaly zachovány těžní věže a část provozních objektů a bývalý důl byl prohlášen za kulturní památku. Důl Alexander patřil mezi doly Severní dráhy Ferdinandovy.\n\nNa základě průzkumných ražeb jižním směrem z dolu Vilém byly prokázány nadějné uhelné sloje. SDF získala v roce 1892 první propůjčky důlních měr. Výstavbu dolu zahájila v roce 1896 společnost SDF na katastru obce Kunčičky na východní straně železniční trati tzv. Frýdlantské dráhy, 2 km jižně od dolu Vilém. Důl byl pojmenován na počest hraběte Alexandra Palaviciniho, presidenta SDF.\n\nDůl byl otevřen dvěma centrálními jámami - těžní a výdušnou vzdálených od sebe 100 m. Jámy byly hloubeny v kruhovém průřezu. Koncem roku 1897 těžní jáma dosahovala hloubky 249,5 m, výdušná 153,3 m.\n\nOd roku 1898 až do roku 1926, kdy se Alexander stal součástí sousedního dolu Zárubek, zde bylo vytěženo 5 910 960 tun uhlí. Poté bylo důlní pole dobýváno pomocí důlních děl ze strany dolu Zárubek.\n\nOd 1. 8.1926 se stal důl Alexander pomocným závodem. Na místě původní strojovny byla postavena nová s elektrickým těžním strojem od firmy Škoda Plzeň, byla provedena výměna těžní věže. Jámy byly prohlubovány na hloubku 580,5 m u těžní jámy a 576 m u jámy větrní.\n\nK poslední provozní změně došlo v roce 1976, kdy byla nejspodnější část dobývacího prostoru s uhelným zásobami delimitována na důl Louis / Jeremenko ve Vítkovicích. Pro jejich odtěžení byla na dole Louis / Jeremenko založena nová nejhlubší patra. Obě jámy byly rekonstruovány na výdušné a vybaveny novými axiálními ventilátory. Úroveň -700 m se stala výdušným patrem a byla napojena na nejnižší, tj. 10. patro těžní jámy Alexander 1. Výdušná jáma Alexander 2 byla prohloubena na 775,28 m .\n\nTěžební činnost dolu byla ukončena 31. prosince 1992. Těžní jáma (hloubka 945 metrů) byla zasypána v roce 1993 a výdušná jáma (hloubka 775,3 m) v roce 1994.\n\nTěžní jáma byla vybavena parním dvouválcovým těžním strojem Breitfeld-Daněk,Blansko, z roku 1897 s Kraftovým ventilovým rozvodem o výkonu 700 HP. Těžní bubny měly průměr 5 000 mm, šířku 950 mm, ukládání lan ve dvou vrstvách. Těžní klec dvouetážová, v každé etáži dva vozíky za sebou nebo pro fárání mužstva 14 osob v etáži. Rychlost jízdy mužstva 5 m/s, rychlost těžby 12 m/s. Těžní věž pro hloubku 550 m postavila firma Strojírny hraběte Salma, Blansko. Její výška od ohlubně po střed lanovnic 30,3 m, lanovnice o průměru 4 000 mm. Větrní jáma byla vybavena parním ventilátorem Guibal, který byl vyroben ve Strojírnách knížete Salmy v Blansku a ventilátorem Halsbach (z roku 1899) z Vítkovických železáren s elektrickým pohonem Siemens-Schuckert, Vídeň.\n\nSamotná těžba uhlí byla zahájena v roce 1898. Díky propojení překopy s dolem Vilém a Hermenegild byly důlní vody odváděny a následně čerpány centrální vodní jámou dolu Hermenegild vodní. Kromě toho bylo na 4. patře dvojpístové čerpadlo na 250 l/min. (z roku 1914), na 5. patře odstředivé čerpadlo na 1000 l/min (z roku 1922) obě od firmy Královopolské strojírny, Brno. Obě čerpadla čerpala důlní vodu na povrch. Na 5. a 6. patře byly vzduchové pumpy, které čerpaly důlní vodu na 4. patro. Na 5. patře pumpa z roku 1903 od firmy Evans & Cornish, Anglie, s výkonem 550 l/min. a z roku 1919 od firmy Weise & Monski, Halle s výkonem 500 l/min. Na 6. patře byla malá vzduchová pumpa s výkonem 150 l/min.\n\nV roce 1901 byla dostavěna budova strojovny a jámové budovy větrné jámy. Strojovna byla vybavena parním dvouválcovým těžním strojem s rozvodem Radovanovic od firmy Bromovský, Schulz a syn s výkonem 600 HP. Těžní bubny měly průměr 4 000 mm, šířku 1 350 mm, ukládání lana ve dvou vrstvách. Těžní klec dvouetážová pro jeden vozík na etáž nebo pro fárání mužstva 11 osob na klec. Rychlost jízdy pro mužstvo 6 m/s, rychlost těžby 12 m/s. Těžní věž pro hloubku 600 m postavily Vítkovické železárny. Její výška od ohlubně po střed lanovnic byla 30,15 m, lanovnice měly průměr 4 000 m.\n\nOba těžní stroje v roce 1931 byly nahrazeny novými s elektrickým pohonem, bubny měly průměr 6000 mm a šířku 1750 mm, lanovnice 5 500 mm.\n\nV roce 1913 výstavba uhelného prádla.\n\nV roce 1929 byla na dole Alexander kotelna o plošné výměře 860 m, kde z původních 10 kotlů typu Cornwall byly funkční 3 s celkovou otopnou plochou 312 m pro vytápění budov. Ostatní z části sloužily jako vyrovnávací nádoby pro stlačený vzduch k pohonu původních parních pístových strojů. Komín kotelny byl vysoký 50 m a v ukončení (nahoře) měl průměr 2 m. Jako palivo sloužilo uhlí a kaly. Pro parní stroje kotle vyráběly nasycenou páru.\n\nVe strojovně byly dva pístové kompresory firmy Bromovsky & Schulz, Praha, z roku 1897 a 1902 poháněné parním strojem o výkonu 500 HP (každý). Výkon kompresoru 4 500 m/hod. nasátého vzduchu. K 1. 1. 1928 byly v nečinnosti. V roce 1923 byl instalován dvojstupňový turbokompresor Škoda Plzeň o výkonu 12 000 m/hod. poháněný třífázovým motorem Siemens-Schuckert, Vídeň, o výkonu 1 800 HP.\n\nPoslední modernizace proběhla v 50. létech 20. století, kdy byla větrní jáma vybavena novým elektrickým těžním strojem z roku 1952 o výkonu 400 kW, dodaný ze Závodů V. I. Lenina v Plzni (Škoda Plzeň).\n\nZ architektonického hlediska důl Alexander vytváří jedinečný příklad vkomponování čestného dvora do koncepce důlního podniku. Hlavní osou je komín s kotelnou, symbol průmyslového provozu, orientovanou na železniční trať. Po stranách předstupovala křídla v podobě jámových budov a těžních věží s historizujícími architektonickými prvky (balustrády, nárožní vázy apod.). Po stranách kotelny byly strojovny s parními těžními stroji (srdce provozu). Na hlavní kompoziční osu navazovala kolmo centrální komunikace povrchu, lemovaná alejí akátů. Kolem komunikace byly rozmístěny budova koupelny, cechovny s lampovnou, správní budova, kočárovna a kovárna (dílny). Na vlastní areál dolu a přilehlou Starou kolonii navazoval park.\n\nUrbanistická kompozice barokizujícího čestného dvora byla narušena v roce 1913 výstavbou uhelného prádla a v roce 1926 výstavbou nové strojovny a výměnou těžní věže. Po ukončení těžby a zbouráním budovy uhelného prádla došlo k návratu koncepce čestného dvora. Je to jediný známý příklad svého druhu, dochovaný v základních vymezujících prostorových objektech, kterými jsou obě jámové budovy, těžní věže, kotelna a komín.\n\nV zájmu památkové péče jsou nejen těžní věže s jámovými budovami, kotelna, ale i bývalá kočárovna, správní budova atd. Uhelný důl Alexander byl prohlášen kulturní památkou Ministerstvem kultury ČR 24. září 2001.\n\nV areálu zachovaných povrchových pracovišť Dolu Alexander dnes sídlí Charita Sv. Alexandra.\n\nOd roku 2015 probíhaly záchranné a plánované opravy státním podnikem Diamo a.s. provedené o.z. ODRA. Podle dlouhodobého plánu byla provedena oprava jámy Alexander ř.1 do stavu v roce ukončení těžby (1992) jámy Alexander č.2 do stavu v roce 1901, stav kdy byla postavena. Opravy byly ukončeny v roce 2016 (listopad). Náklady na opravu a rekonstrukci těžní budovy činily 7,9 milionu Kč (bez DPH).\n\nUhlí bylo dobýváno pilířováním se základkou nebo na zával, stěnováním směrným a dovrchním, mocnost slojí 40 - 240 cm, úklon 0 - 30°, ze slojového pásma jakloveckých a hrušovských vrstev ostravského souvrství, dobývání petřkovických vrstev důlními díly dolu Louis / Jeremenko. Hloubka dolu dosáhla 1120 m.\n\nSoučasně s výstavbou dolu Alexander byly postaveny dvě hornické kolonie. V období 1894 - 1899 Stará kolonie (Severní), v období 1900 - 1904 Nová kolonie (Jižní). Ze stejného období pochází parková úprava okolí dolu. Část parku byla v 50. létech 20. století upravena pro zoologickou zahradu.\n\nDoly Severní dráhy Ferdinandovy\n"}
{"id": "195665", "url": "https://cs.wikipedia.org/wiki?curid=195665", "title": "Sibyla Elániová", "text": "Sibyla Elániová\n\nLady Sibyla Deidra Olgivanna Elániová, roz. Berankinová je jednou z postav v knihách o Zeměploše od Terryho Pratchetta. Objevuje se hned v několika z nich (později hlavně jako manželka Sama Elánia, velitele Městské hlídky v Ankh-Morporku).\n\nLady Sibyla nepatří mezi křehké ženy zahalené v krajkách. Naopak, už na první pohled vzbuzuje respekt, jak svým výrazem, tak postavou (je, jak se říká, „dobře stavěná“). A častěji než večerní róby nosí speciální ochranný oblek, který potřebuje při práci s draky.\n\nJe potomkem starobylého aristokratického rodu Berankinů (v orig. \"Ramkin\") a jako taková patří k nejbohatším lidem ve městě. Zdálo by se, že ji tato skutečnost předurčuje k životu v přepychu (a snad i k výhodnému sňatku s bohatým šlechticem). To však, stejně jako účast na všemožných plesech, bere lady Sibyla hlavně jako povinnost. Mnohem raději se totiž věnuje své největší vášni, drakům. Stará se o \"„Sluneční svatyni chorých draků“\", útulek pro ztracené, zatoulané či opuštěné bahenní draky. Právě díky drakům se lady Sibyla seznámila s (tehdy ještě kapitánem) Samem Elániem, který pátral po obrovském drakovi usídlivším se ve městě (viz knihu Stráže! Stráže!). Po nějaké době se lady Sibyla a Sam vzali a aby manžel nejbohatší ženy v Ankh-Morporku nebyl pouhým kapitánem, stal se brzy velitelem celé Městské hlídky. Zanedlouho se jim taky narodil synek, malý Samík.\n\n"}
{"id": "195672", "url": "https://cs.wikipedia.org/wiki?curid=195672", "title": "Louis-Nicolas Davout", "text": "Louis-Nicolas Davout\n\nDavout pocházel z jedné z nejstarších a nejváženějších burgundských šlechtických rodin, nicméně po hmotné stránce rodina neoplývala velkým majetkem. Jeho otec byl důstojníkem v královské armádě v pluku Royal-Champagne. Mladý Louis se po tragické smrti svého otce (zastřelen na lovu) – aby ulehčil matce výchovu svých 3 sourozenců – nechal zapsat do královské vojenské školy v Auxerre. Zde studoval s průměrnými výsledky a po absolvování školy pokračoval ve studiích na École Militaire v Paříži (1785–1787). Byl vyřazen jako podporučík a sloužil v pluku svého otce Royal-Champagne. Soustavně se vzdělával, seznamoval se s myšlenkami osvícenců a vojenské službě se věnoval jen okrajově.\n\nPo vypuknutí revoluce se zcela oddal jejím ideálům. Ve svém pluku podněcoval vzpoury a byl krátce i zatčen. Po propuštění (1790) vystoupil z armády, ale krátce nato byl (1791) zvolen zástupcem velitele praporu dobrovolníků Yonne. V tomtéž roce se poprvé oženil. Jeho ženou se stala Marie-Nicolle-Adelaide Seguenotová. V bitvách u Jemmapes (6. listopadu 1792) a Neerwinden (18. března 1793) bojoval pod Dumouriezem a jako jeden z mála se otevřeně vzepřel jeho zradě. V červenci 1793 byl povýšen na brigádního generála, ale za několik dní postaven mimo službu, jelikož dekret Výboru pro veřejné blaho zakazoval šlechticům službu v armádě. V roce 1793 se rozvedl s mnohonásobně nevěrnou manželkou.\n\nPo pádu Robespierrova režimu (9. thermidor 1794) byl aktivován a zařazen v hodnosti brigádního generála do Moselské armády. Roku 1795 bojoval pod Pichegruem v Rýnské armádě, ale u Mannheimu padl do zajetí, ze kterého byl po několika měsících výměnou zajatců propuštěn. Poté se vyznamenal pod Moreauem při přechodu Rýna (20. dubna 1797). Účastnil se prvního italského tažení Napoleona Bonaparte, ale poté se dostal do sporu s generálem Moreauem a jeho kariera byla ohrožena. Naštěstí jeho osobní přítel generál Desaix jej prosadil jako člena expedice do Egypta, kde se stal velitelem jezdecké brigády, se kterou se vyznamenal v pozemní bitvě u Abukiru (25. července 1799). Bonaparte jej před svým návratem do Francie ponechal pod velením generála Klébera v Egyptě, ale pro chronické průjmovité onemocnění (úplavice?, amébiosa?) dostal spolu s přítelem Desaixem povolení k odjezdu do Francie. Po strastiplné cestě (zajetí Brity, zajetí piráty) dorazili oba generálové do Toulonu v dubnu 1800, tedy 6 měsíců po převratu 18. brumaire. V červenci 1800 byl Davout povýšen na divizního generála a jmenován velitelem jezdectva Italské armády pod velením generála Bruneho. Po Lunevillském míru se stal velitelem granátníků konzulární gardy.\n\nRoku 1801 se Davout podruhé oženil. Jeho ženou se stala slečna Louise-Aimee Julie Leclercová, sestra generála Charlese Leclerc d’Ostin, manžela Pauliny Bonapartové – oblíbené sestry Napoleonovy. Davout se tak dostal do širšího rodinného kruhu Napoleonova. V roce 1803 byl pověřen velením III. armádního sboru v Bruggách a zcela se věnoval výcviku vojsk. Zavedl železnou disciplinu (odtud jeho přezdívka „železný maršál“): důraz kladl na koordinaci jednotek a jejich spojení, pečoval o zásobování a zdravotní stav vojsk (zakázal např. kouření). Podařilo se mu vycvičit tři elitní divize Velké armády – tzv. „železné divize“: Friantovu, Gudinovu a Morandovu. Dne 19. května 1804 byl jmenován v první vlně maršálem císařství. \nV říjnu 1805 vedl svůj III. sbor proti Rakousku a u Slavkova se mistrovsky zhostil svého úkolu: jako velitel pravého křídla armády, tvořeného III. sborem, měl zadržet útok rusko-rakouského vojska a umožnit provedení geniálního „lvího skoku“. Třetí sbor dorazil k Slavkovu po usilovném 48hodinovém pochodu od Vídně v předvečer bitvy a v boji potvrdil, že je pýchou armády. Roku 1806 operoval samostatně proti Prusům, když tvořil předvoj armády. Dne 14. října 1806 se Napoleon utkal s pruským předvojem v bitvě u Jeny, která patří k jeho nejslavnějším, ale současně Davout vybojoval zcela samostatnou bitvu, když se srazil s hlavními pruskými silami v bitvě u Auerstädtu. Naprosto dokonalou strategií – po bezchybné obraně útok na slabé místo nepřítele – rozvrátil nepřátelské, přibližně dvakrát početnější vojsko a dobyl své nejslavnější vítězství. Sbor maršála Bernadotta, vzdálen 2 hodiny pochodu, nepřispěchal na pomoc, přestože velitel byl o bitvě informován. To byl počátek nepokryté nenávisti Davoutova k Bernadottovi („ten mizera Pontecorvo“). Dále Davout bojoval statečně u Jílového (7. a 8. února 1807), u Heilsbergu i u Friedlandu (14. června 1807), když byl vesměs nasazován v nejohroženějších úsecích bitev. Po Tylžském míru (Tilsit) byl jmenován vévodou z Auerstädtu a generálním guvernérem Varšavského velkovévodství. Ve válce roku 1809 proti Rakousku zvítězil v bitvě u Eggmühlu (21. a 22. dubna 1809) a u Wagramu, kde jako velitel pravého křídla rozhodl bitvu pomalým, ale nekompromisním postupem a dobytím Wagramu. Tímto postupem pod hrozbou obklíčení byl arcivévoda Karel nucen dát povel ke generálnímu ústupu. Napoleonem byl Davout vyznamenán titulem kníže z Eggmühlu a roku 1811 jmenován generálním guvernérem departementu Dolní Labe.\n\nV ruském tažení velel 1. sboru a 23. července 1812 porazil Bagrationa u Mogileva. Poté manévroval tak dokonale, že v bitvě u Vitebska (27. července 1812) odřízl sbor generála Dochturova od Bagrationovy armády a hlavních sil Barclaye de Tolly a následně jej zničil. Po ústupu z Ruska organizoval tvorbu nové armády v Sasku a tvořil pilíř obrany na dolním Labi. Dne 30. května 1813 dobyl zpět Hamburk, který byl mezitím obsazen vojsky ruského generála Tettenborna, a udělil městu pokutu za odpadlictví od Francie ve výši 48 milionů franků. Město opevnil, zavedl železný režim a proti pachatelům diverzních akcí drakonické tresty. Aby vystačily zásoby, vysídlil 20 000 obyvatel. Jak tvrdá opatření zavedl, tak byla jeho obrana obklíčeného Hamburku úspěšná. Více než rok spojenci nedokázali pevnost dobýt, až teprve po změně režimu opustil na rozkaz Ludvíka XVIII. Davout se svou armádou nemocné, hladové, ale nepokořené město. \nJako jediný z aktivních Napoleonových maršálů nesložil roku 1814 slib věrnosti Bourbonům. Po návratu Napoleona z Elby opět jako jediný spolu s Lefebvrem čekal svého císaře na nádvoří Tuilerií. Napoleon jej jmenoval ministrem války (jedna z velikých chyb Napoleona, protože se v poli ochudil o svého nejschopnějšího maršála) a po porážce u Waterloo byl jmenován prozatímní vládou vrchním velitelem armády. Dne 3. července 1815 podepsal s Wellingtonem a Blücherem dohodu o stažení svých vojsk za Loiru pod podmínkou, že nebudou pronásledováni velitelé, kteří se přidali k Napoleonovi. Tato „entente cordiale“ nebyla sice zcela dodržena, ale zachránila řadě generálů a důstojníků život. Dne 14. července 1815 se podřídil nové vládě Ludvíka XVIII. a předal velení armády maršálu MacDonaldovi. \n\nDavout opustil armádu i Paříž a žil na svém venkovském sídle Savigny. Do Paříže se vrátil jen, aby plamennou, ale neúspěšnou obranou zachránil život maršálu Neyovi. Známý je jeho protestní dopis, adresovaný bývalému kolegovi maršálu Saint-Cyrovi, nyní ministru války, kde žádal, aby důstojníci (Gilly, Grouchy, Exelmans, Clausel), vyškrtnutí z armády a pronásledovaní na základě královského výnosu z 24. července 1815 pro svůj vztah k Napoleonovi, byli exkulpováni, jelikož vše co učinili bylo na Davoutův rozkaz – pronásledován měl být tedy jen on. Sám byl 27. prosince 1815 královským dekretem zbaven hodnosti, jakéhokoli příjmu a byl mu zakázán pobyt v Paříži (byl trnem v oku monarchistů). Aby nezemřel hlady, musel prodat hluboko pod cenou své panství a tloukl bídu s nouzí. Teprve koncem roku 1816 po protestech král opět přiznal Davoutovi maršálskou penzi. Po královské amnestii byl 5. května 1819 jmenován pairem. Opět získal své panství v Savigny-sur-Orge a byl v tomto městečku v letech 1822–1823 zvolen starostou. Později se stal tamtéž v letech 1843–1846 starostou jeho syn Charles Napoleon.\n\nPříkladně šťastné manželství bylo vedle péče o armádu prioritou jeho života. Vzájemná láska vydržela oběma manželům do konce životů. Rodinný život byl ztrpčen několika tragédiemi, když tři děti v časném dětství zemřely na infekční onemocnění a roku 1821 zemřela dcera při porodu (vykrvácení). Maršál Davout trpěl plicní tuberkulózou, která progradovala a které 1. června 1823 podlehl. Byl pohřben na pařížském hřbitově Pere Lachaise v rodinné hrobce. Pohřbu se zúčastnily tisíce bývalých vojáků, důstojníků, generálů i maršálů, kteří se přišli přes zákaz královských úřadů s milovaným vojevůdcem rozloučit. Průvod se tak stal tichou demonstrací proti monarchistickému útlaku. Maršálka jej přežila o 45 let.\n\nMaršál Davout byl osobně přísný, suchý a nepřístupný člověk, který se stranil velkolepých oslav. Přes svůj poměrně elegantní zjev o svůj zevnějšek nedbal, chodil v obnošených šatech, zašpiněných botách a umaštěných pokrývkách hlavy. Nestyděl se za krátkozrakost a nosil – tehdy společensky nepřijatelné – brýle. Péčí o své vojáky u nich vzbuzoval směsici respektu a lásky; svým vzděláním a schopnostmi taktéž mnohdy závist svých kolegů. Jeho nepřáteli byli Bernadotte, Murat, Thiebault a později i Berthier. Jeho osobními přáteli byli Ney, Oudinot, Saint-Cyr, Desaix, ale největším generál Gudin (jeho podřízený). Maršál Davout je dodnes vzorem vzdělaného, schopného, věrného a neintrikujícího vojevůdce, který byl bez pochyb nejschopnějším z Napoleonových maršálů a jako jediný z nich se mohl svým rozhledem a strategickými schopnostmi se svým učitelem měřit. Jako jediný z maršálů císařství nebyl nikdy v boji poražen.\n\nNejlíp jeho charakter vystihlo Napoleonovo povzdechnutí: „\"Myslel jsem, že Davout mě miluje, ale on miluje jen Francii. \"“\n\n"}
{"id": "195678", "url": "https://cs.wikipedia.org/wiki?curid=195678", "title": "Bitva u Abúkíru", "text": "Bitva u Abúkíru\n\nBitva u Abúkíru proběhla ve dnech 1. až 2. srpna 1798 při ústí Nilu do Středozemního moře poblíž města Abúkír. Protivníky byla flota francouzská, které velel viceadmirál François-Paul Brueys d'Aigalliers a flota Velké Británie, pod velením kontradmirála Horatio Nelsona. V anglické a americké historiografii je bitva známa pod názvem \"„Battle of the Nile“\" (bitva na Nilu). Často je k názvu bitvy přidáváno adjektivum „námořní“. To proto, že na pobřeží o rok později (25. července 1799) došlo k pozemní bitvě u Abúkíru, v které drtivě zvítězil Napoleon Bonaparte nad tureckým vojskem.\n\nPo slavném italském tažení završeném podepsáním campoformijského míru (17. října 1797) byl generál Bonaparte bezmezně obdivován a slaven celou Francií. Pro direktorium se stala jeho popularita, spojená s jeho schopnostmi nebezpečnou. Válka s Velkou Británií pokračovala. Bylo však jasné, že síly revolucí oslabeného námořnictva nejsou dostatečné k úspěšné invazi na britské ostrovy. Proto direktorium přijalo urychleně za svůj Bonapartův návrh, zaměřený na oslabení Velké Británie nepřímo, ohrožením jejího zámořského obchodu. Principem plánu bylo vylodění francouzské armády v Egyptě, dobytí Sýrie a pobřeží Rudého moře a eventuální výpad do Indie. Cíl byl lákavý, zvláště, když direktorium se tím zbavovalo nebezpečného populárního konkurenta v boji o moc. Armáda 36 000 mužů (a 300 žen) se nalodila tajně v 5 přístavech na více než 250 válečných, dopravních, nákladních lodí i šalup a zamířila pod ochranou válečné floty vedené viceadmirálem Francois-Paul Brueysem d´Aigalliers napříč Středozemním mořem. Úkoly postavené před viceadmirála Bueyse byly:\nCíle se podařilo utajit a zmást anglickou špionáž, takže britská admiralita byla přesvědčena, že výprava je určena k dobytí Gibraltaru, vylodění v Portugalsku či invazi do Irska. Admirál Jarvis, blokující se silnou eskadrou Gibraltarskou úžinu však přesto vyslal kontradmirála Horatio Nelsona do Středozemního moře, aby po francouzské flotě pátral. Ta 18. května 1798 vyplula z Toulonu a dalších 4 přístavů, po cestě dobyla Maltu (13. června 1798) a úspěšně vojsko 1. července 1798 vylodila poblíže Alexandrie. Tím byly 2 ze 3 úkolů viceadmirála velícímu válečné flotě splněny. Po vylodění měl admirál zařídit návrat floty. Z dodnes nevysvětlených důvodů tak neučinil a zakotvil v abúkírské zátoce, asi 23 km severozápadně od Alexandrie. Důvodem mohl být nedostatek zásob na zpáteční cestu, snad i dohoda s Bonapartem (který to však trvale popíral), falešný pocit bezpečí či onemocnění viceadmirála průjmovitým horečnatým onemocněním a tedy jeho indispozice. Po 73 dnech marného pátrání po Francouzích a křižování celým Středozemním mořem celou Brueysovu flotu pokojně kotvící tak spatřil 1. srpna 1798 kolem 14. hodiny kontradmirál Nelson v čele své válečné floty.\n\nZdánlivě byly síly obou protivníků vyrovnané, v počtu děl pak byla převaha na straně Francouzů (1233:1028). Zcela nesouměřitelná však byla kvalita posádek, jejich námořní výcvik, bojová zkušenost, kvalita důstojnického sboru a strategické i taktické myšlení velitelů. Francouzské námořnictvo, před revolucí zcela rovnocenné anglickému, bylo v průběhu revoluce zcela ochromeno, nejen emigrací či popravami převážně monarchistických důstojníků, ale i úmyslným podfinancováním revolučními vládami, neboť bylo považováno za semeniště roajalistů. Teprve po pádu Robespierra (1794) a nástupem ministra námořnictva admirála Trugueta roku 1795 se situace začala měnit. Flota aboukirská tak nesla nutně následky revolučního rozvratu. Konstrukce lodí byla zastaralá – ze 13 řadových lodí byly jen 4 moderní (spuštěny na vodu po roce 1794) a jedna byla stará 45 let, posádky narychlo najaté ve všech koutech Francie a Itálie byly nevycvičené, v boji nezkušené. Většina z posádek nebyla nikdy v boji. Dělostřelci prodělávali začátky výcviku a frekvence i cílení palby bylo zcela nedostatečné, vzájemná koordinace činnosti lodí vázla. Viceadmirál Brueys zaujal chybné postavení, když kotvil levobokem při břehu, a přijal pasivní způsob boje – lodě zůstaly na kotvách, čímž ztratily možnost manévrování. Zdroje vyčítající mu tuto kardinální chybu však pominuly, že na poradě před bitvou byli přítomni 4 velitelé a jen jeden se vehementně zasazoval o ofenzivní vedení boje (Blanquet du Chayl). Lodě byly zakotveny na poměrně hluboké vodě, Brueys chybně předpokládal možnost útoku jen z pravoboku a tam též přemístil většinu děl. Kontradmirál Nelson však si bystře všiml, že je možno na prvních 5 řadových lodí útočit i z levoboku a dle toho upravil svou sestavu. Do levoboku Francouzů pronikly řadové lodě Goliath, Zealous, Audacious, Orion a Theseus. Zbytek anglické eskadry útočil z pravoboku. Prvních 5 řadových lodí Francouzů bylo tedy pod dvojí palbou a všechny se po boji vzdaly. Nelson si tak vytvořil na části bitevního pole silnou převahu, kterou využil (princip pozemní taktiky Napoleonovy) a zbytek pak likvidoval postupně. Bitva byla fakticky rozhodnuta kolem 22:30 hod. výbuchem skladiště munice na vlajkové a nejsilnější lodi L´Orient a následným jejím potopením. Zbylé lodě pak pod velením kontradmirála Villeneuve zvedly kotvy a snažily se uniknout, některé v nouzi najely na břeh. Bitva tak skončila naprostým vítězstvím britské eskadry.\n\nŘadové lodě: \n\n\"(Pořadí lodí Francouzů, tak jak stály zakotveny za sebou)\"\nFregaty:\nZakotveny mimo linii, blíže pobřeží. Byly 4, z toho dvě unikly z bitvy (\"Justice\" - 44 děl - výtlak 720 tun a \"Diane\" - 38 děl – výtlak 750 tun), za vedoucími řadovými loděmi, dvě ale byly potopeny (\"Serieuse\" a \"Artemise\").\nBrigy: \nByly 4 a z nich 3 unikly z bitvy (\"Alerte\", \"Railleur\" a \"Salamine\"), nejslabší \"Hercule\" se 7 děly byla zajata. \n\nŘadové lodě:\n\nBriga \"Mutine\" pod velením por. Hardyho s 16 děly se boje neúčastnila a asistovala při obtížích Cullodenu.\n\nV boji se projevila převaha anglického námořnictva ve všech parametrech. V bitvě Britové zaznamenali 218 mrtvých a 677 zraněných. Mnohem horší byla bilance Francouzů: 1700 mrtvých, 600 zraněných a 3000 zajatých (ti byli propuštěni na čestné slovo). Výsledek bitvy znamenal, že na čas opanovali Britové i vody Středozemí, ale spojenectvím Francie se Španělskem se síly ve Středozemním moři brzy vyrovnaly. Bonapartovo vojsko bylo bez snadného spojení s Francií, ale brzy reformami v Egyptě se vojsko stalo soběstačné. Posílením pozic ve Středozemním moři a tedy i v Levantě se podařilo Britům zpevnit obranu měst na pobřeží (Jaffa a Saint Jean d'Acre), čímž způsobili krach syrského tažení a tedy i plánů Napoleona na proniknutí dále na východ. Katastrofa u Abúkíru byla jakousi předehrou další rozhodující námořní bitvy. Poučení o moderní námořní strategii a ofenzivním pojetí bojů si z bitvy u Abúkíru kontradmirál Villeneuve sice odnesl, ale nedostatečný výcvik a souhra spojené španělsko-francouzské floty mu neumožnila zaujmout jinou než pasivní kýlovou formaci v bitvě u Trafalgaru (21. října 1805), kde spojenému loďstvu velel a opět podlehl lordu Nelsonovi. Tím byla definitivně zlomena námořní moc Francie a Velká Británie si zajistila na dalších sto let neomezenou vládu na moři.\n"}
{"id": "195679", "url": "https://cs.wikipedia.org/wiki?curid=195679", "title": "Mosad le-alija Bet", "text": "Mosad le-alija Bet\n\nMosad le-alija Bet (: , : ) byla jedna ze složek Hagany. Náplní jeho činnosti bylo zajišťování nelegální židovské imigrace do Palestiny. \"Mosad le-alija Bet\" svou činnost provozoval od roku 1938, kdy byl založen, až do roku 1953. Název \"Mosad alijah Bet\" je odvozen od tzv. „druhé přistěhovalecké vlny“ (Bet = B), která, na rozdíl od (legální, Brity povolené) Alija A, byla nelegální.\n\n\"Mosad le-alija Bet\" byl oficiálně založen 29. dubna 1939. Svou činnost ale neoficiálně zahájil o rok dříve, v roce 1938. Hlavním důvodem pro založení této organizace byly narůstající tlak britské správy na omezení židovské imigrace do Palestiny. Aktivity \"Mosad le-alija Bet\" se zpočátku soustřeďovaly do Atén, později bylo centrum přesunuto do Paříže.\n\nVýznamných úspěchů \"Mosad\" dosáhl již v prvním roce své činnosti. Během 50 plaveb (imigrace do Palestiny nejčastěji směřovala přes moře) byl schopen do Palestiny dopravit 20 tisíc židovských přistěhovalců. V období druhé světové války byla imigrační činnost \"Mosadu\" prakticky paralyzována. Své aktivity obnovil až v srpnu 1945.\n\nV letech 1945–1953 dokázal \"Mosad le-alija Bet\" vypravit 64 lodí s více jak 70 tisíci židovských přistěhovalců, z nichž mnozí patřili mezi ty, co přežili holokaust. Pro imigraci židovských přistěhovalců z arabských zemí byly využívány pozemní cesty. Celkově \"Mosad le-alija Bet\" dokázal na území budoucího Izraele přepravit 100 tisíc židů.\n\nNejslavnější lodí užívanou Mosadem byl Exodus, který převezl 4554 židů přeživších holokaust. Větší část poválečné činnosti \"Mosadu le-alija Bet\" řídil Ša'ul Avigur (Meirov). Po založení Izraele byl v roce 1953 \"Mosad le-alija Bet\" transformován na agenturu Liškat ha-kešer (: נתיב, : \"Cesta\") opět s Avigurem v čele. Hlavní činností Nativ byl transport židů ze sovětského bloku, z arabských zemí i odjinud do Izraele.\n"}
{"id": "195681", "url": "https://cs.wikipedia.org/wiki?curid=195681", "title": "Alois Srdce", "text": "Alois Srdce\n\nAlois Srdce (21. května 1888, Praha – 31. ledna 1966, Dobříš) byl významný český knihkupec a nakladatel.\n\nNarodil se v rodině knihkupce Aloise Srdce (1852–1905) a jeho manželky Marie, rozené Bílové (1859–1918). Měl mladšího bratra Václava, který se stal právníkem.\n\nFirma Alois Srdce byla založena jeho otcem v roce 1862 a sídlila původně v někdejším domě První české vzájemné pojišťovny v Praze ve Spálené ulici č. 14, čp. 76. Tam se narodil. Po zboření domu firma přesídlila naproti do Spálené ul. č. 19, čp. 92 (po přečíslování č. 21, čp. 92). Vyučil se u plzeňského knihkupce Housera a poté vstoupil do otcovy firmy. Po otcově smrti vedla závod vdova Marie Srdcová. Kromě knihkupectví a nakladatelství se věnovala komisionářství zastupujícímu přes 50 venkovských knihkupců. V tomto roce převzal jako třicetiletý rodinnou firmu a rozhodl se zrušit komisionářství a věnovat se pouze nakladatelské a knihkupecké činnosti.\n\nNárodní knihkupectví a nakladatelství Alois Srdce postupně vstoupilo do povědomí čtenářů kvalitou knižní produkce. Již od samého počátku nakladatelské činnosti se věnoval vydávání kvalitní a nové literatury. Jeho „Kruh četby zábavné a vzdělávací“ redigoval Emanuel z Lešehradu a vycházela zde moderní evropská a česká literatura – mezi jinými Gustav Flaubert, Jiří Karásek ze Lvovic, Otokar Březina, Viktor Dyk, Auguste Villiers de l'Isle Adam, Bjørnstjerne Bjørnson, Stéphane Mallarmé, Joris Karl Huysmans. Kromě moderních románů a poezie vydává též eseje, povídky, literární studie a filosofické spisy. Významným počinem je zprostředkování děl – Friedrich Nietzsche – Tak pravil Zarathustra a Sigmund Freud – Tři úvahy o sexuální teorii – vydaných v prvních českých překladech. Od roku 1913 zde vycházela rovněž revue \"Literární svět\", která informuje o moderní světové literatuře.\n\nV edici humoru „Srdcovy knihy dobré nálady“ , čítající víc než 40 titulů, začal vydávat nejen autory české (Alarich, Jaroslav Žák), ale i anglo-americké (Jerome Klapka Jerome). Další vydavatelské záměry později znemožnila léta druhé světové války. Vydával rovněž grafické listy a bibliofilské tisky.\n\nJeho jméno je rovněž spojeno s klubem moderních nakladatelů Kmen, který vznikl při Svazu knihkupců a nakladatelů ČSR, jehož byl po několik let předsedou.\n\nDobrou, umělecky hodnotnou literaturu nejen vydával, ale také propagoval a prodával. Čelil přitom silné konkurenci, neboť ve Spálené ulici se v meziválečném období nacházelo šest knihkupectví (Tašek – knihkupectví, Kropáč-Kucharsky – knihkupectví, Šolc-Šimáček – nakladatelství a knihkupectví, Mazač – nakladatelství a knihkupectví, družstvo Česká expedice – knihkupectví).\n\nČinnost nakladatelství a knihkupectví ukončil násilně rok 1949. On sám, ač vážně nemocen – byl deportován na 15 dnů do bývalého kláštera sv. Jana pod Skalou a závod „z důvodu jeho nepřítomnosti“ znárodněn. Je smutnou ironií, že si tento pobyt musel sám zaplatit. Jeho synové Alois a Miroslav, řádní zaměstnanci tohoto závodu, byli deportováni na půl roku do kladenských hutí, syn Václav – vykonávající vojenskou prezenční službu – byl převelen do proslulých PTP a sedm měsíců pracoval v ostravských dolech.\n\nV české knižní historii se jedná o jednoho z průkopníků moderního nakladatelského podnikání. Jeho knihkupectví vystavovalo za svými výlohami pravidelně každý čtvrtek veškerou knižní produkci uplynulého týdne. Tento zvyk pravidelně informovat veřejnost pak převzaly „knižní čtvrtky“ za doby socialismu v Československu. Byl rovněž jedním z mála, kteří i za nacistické okupace měli ve svých výlohách pouze české nápisy.\n\n"}
{"id": "195685", "url": "https://cs.wikipedia.org/wiki?curid=195685", "title": "Vodice (rozcestník)", "text": "Vodice (rozcestník)\n\nNázev Vodice nese \n"}
{"id": "195690", "url": "https://cs.wikipedia.org/wiki?curid=195690", "title": "Milán - San Remo 2007", "text": "Milán - San Remo 2007\n\n98. ročník cyklistického závodu Milán - San Remo (Itálie) se uskutečnil 24. března 2007.\n\nStartovalo se v Miláně, cíl byl v San Remu. Výsledky závodu se započítávaly do klasifikace UCI ProTour 2007, kde byl zařazen do kategorie 1.S.\n\nStartovalo: 197.\nDokončilo: 160.\nKm: 294.\nPrůměr: 43,660 km/h.\n\nStartovalo se v Miláně a začátek závodu byl poměrně ostrý. Průměrná rychlost první hodiny závodu byla 46,1 km/h. \n\nDonati a Aggiano vyprovokovali únik na 69. km, ve kterém byli také Quinziato, Usau, Florencio, Duclos-Lassalle, Laurent, Luengo, Bru, Mengin, Fothen, Baldato, Horrillo, Bellin, Petacchi a Knees. Tato skupina, která si vypracovala 15 sekundový náskok, byla na 74. km dojeta. Závod neustále nabíral na tempu a po dvou hodinách činila průměrná rychlost 46,2 km/h. \n\nNa 86. km se pokusili poodjet Kunickij, De Kort, Sella, Hernandez, Traficante a Brutt a jejich náskok na peloton činil na 108. km již 7:45 minut a na 120. km narostl na 7:51. Po pádu museli odstoupit Guesdon a Gutierrez. \n\nNa Passo del Turchino ztráta pelotonu na uprchlíky činila 7:05 minut. Při sjezdu došlo k pádu ve skupině, Fertonani a Contrini odstoupili, ale Michailov pokračoval dál. Před Arezzanem (162 km) byl v pelotonu aktivní tým Milram a stáhl ztrátu na 6:25.\n\nPřed Celle Ligure došlo znovu k pádu v hlavní skupině. Uprchlíci si neustále drželi stejný odstup až k Noli (200 km), kde začal peloton ztrátu dotahovat, během 15 km o dvě minuty. Při výjezdu z Alassia došlo k hromadnému pádu, ve kterém byli Krivcov, Duclos-Lassalle, Scheirlinckx, Berthou, Bělohvoščiks, Del Nero, Merckx, Erviti, Rebellin a Hinault. Ve stoupání na Capo Mele spadl také De Kort, jeden z pětice uprchlíků. Před Capo Cervo nestačil tempu Sella a z pětice se zbyla jen trojice uprchlíků. Ztráta pelotonu byla 2:12. Na Capo Cervo dojel peloton De Korta i Sellu a snížil náskok uprchlíků na 1:28. Při sjezdu z Capo Cerva spadl Kopp, kterého odvezla sanitka, Haussler a Wegmann po pádu pokračovali v závodě. Pří průjezdu městem Imperia na kluzkém asfaltu spadla další skupina cyklistů. \n\nPosledních 30 km byl náskok trojice Kunickij, Hernandez a Brutt již jen 38 sekund. Mechanické problémy potkaly Bettiniho. Ve stoupání na Cipressu se skupinka uprchlíku roztrhala, Hernandez poodjel, zatímco Kunického a Bruttiho pohltil peloton. Peloton se natáhl do dlouhé řady a dojel i posledního uprchlíka. Na útok Pellizottiho zareagoval Moletta a vzápětí i Popovič. Čelo pelotonu si hlídaly stáje Lampre a Milram. Ve sjezdu spadl Moletta a dobře rozjetý závod skončil v sanitním voze. Pellizotti a Popovič získali k dobru 8 sekund na další dvojici Celestino, Villa a 18 sekund na peloton. Když cyklisté stoupali na Poggio, byl už peloton znovu pohromadě. Ještě před vrcholem to znovu zkusil marně Popovič. Gilbert, Riccò a Kessler byli dalšími, kteří se snažili o unik, ale nakonec rozhodl hromadný spurt, který nejlépe zvládl Freire.\n"}
{"id": "195698", "url": "https://cs.wikipedia.org/wiki?curid=195698", "title": "Krka (firma)", "text": "Krka (firma)\n\nKrka d.d. je slovinská farmeceutická společnost se sídlem v Novém městě, jedna z největších firem ve Slovinsku se zastoupením v mnoha zemích střední a východní Evropy včetně Česka. Kromě léků vyrábí firma také kosmetiku (především vlasovou) a provozuje lázně. V roce 2005 společnost utržila 116,8 miliard slovinských tolarů.\n\n"}
{"id": "195707", "url": "https://cs.wikipedia.org/wiki?curid=195707", "title": "Evolutionarily Distinct and Globally Endangered", "text": "Evolutionarily Distinct and Globally Endangered\n\nEvolutionarily Distinct and Globally Endangered (EDGE), plným názvem EDGE of Existence Programme (doslova \"Iniciativa pro druhy na pokraji přežití\") je iniciativa při Londýnské zoologické společnosti. Tato iniciativa je odvozena od seznamu EDGE species, tedy výčtu druhů zařazených na seznam EDGE. Akronym EDGE znamená anglicky hrana, zároveň však skrývá počáteční písmena sousloví \"Evolutionarily Distinct and Globally Endangered\". Zahrnuje takové živočišné druhy, které jednak mají jedinečnou vypovídající hodnotu z hlediska evolučního vývoje, protože jsou nezřídka jedinými zástupci svého rodu nebo dokonce čeledi, a zároveň čelí hrozbě naprostého vyhubení. Některým takovým druhům, jako například pandám nebo slonům, se již dostává náležité pozornosti a jsou podnikány aktivní kroky pro jejich záchranu, avšak řada jiných, jako je sviňucha kalifornská (\"Phocoena sinus\", která, vymřel-li delfínovec čínský převzala po něm primát světově nejohroženějšího kytovce), netopýrek thajský (\"Craseonycteris thonglongyai\") nebo paježury (rod \"Zaglossus\", který je erbovním zvířetem iniciativy) jsou navzdory značnému ohrožení jen zřídka zohledňovány v již existujících ochranářských projektech a znalosti o jejich biologii jsou často velmi skrovné. Nedávná studie poukázala na skutečnost, že zhruba 70 % druhů, spadajících do kategorie EDGE, se nedostává buď žádné, nebo jen velmi malé pozornosti. Bez patřičného zdůraznění této skutečnosti tak nejen že mohou vymřít jedinečné druhy, což povedena k neúměrným ztrátám pro biodiverzitu, ale může také být postižen evoluční potenciál do budoucna. Cílem programu EDGE je zvyšovat povědomí o této hrozbě a finančně podporovat záchranné programy.\nNapř. v roce 2007 tak podpořila terénní výzkum tarbíčka dlouhouchého (\"Euchoreutes naso\"), velblouda dvouhrbého, hrošíka liberijského, a štětinatce haitského.\n\nKaždý druh může být ohodnocen z hlediska své evoluční jedinečnosti a z hlediska stupně ohrožení, kterému čelí. Kombinací těchto dvou kritérií se vypočítává, který druh bude zařazen na seznam, případně jak vysoko se v seznamu umístí.\nNěkteré druhy jsou z evolučního hlediska výjimečnější, protože za sebou mají delší období samostatného vývoje. Kupříkladu hrabáč kapský má jen velmi málo bližších příbuzných a po miliony let se vyvíjel zcela nezávisle. Naproti tomu domácí pes je evolučně velmi mladý druh a má mnoho blízkých příbuzných. Evoluční jedinečnost (ED – Evolutionary Distinctiveness) může být měřena prostřednictvím tzv. stromů života neboli fylogenezí.\nNa obrázku vpravo je prezentován fylogenetický strom, na němž druh A, spíše osamocený proutek než mohutná větev na stromě života, má větší ED než druhy B a C. Je zřejmé, že vyhyne-li druh A, nebude existovat žádný jemu podobný zástupce a z hlediska biodiverzity a evoluční historie se tedy jedná o větší ztrátu, než bude-li stejným způsobem postižen druh B nebo C.\nIndex stupně ohrožení druhu (GE – Globally Endangered) je odvozen z Červeného seznamu IUCN. Ten rozlišuje kritéria málo dotčený (LC – last concern, kam patří i již zmíněný hrabáč), téměř ohrožený (NT – Near Threatened), zranitelný (VU – Vulnerable), ohrožený (EN – Endangered), kriticky ohrožený (CR – Critically Endangered), vyhynulý v přírodě (EW – Extinct in the Wild) a vyhynulý (EX – Extinct). Do prvé stovky druhů na seznamu EDGE jsou pak zahrnovány druhy od zranitelných po kriticky ohrožené, s velkou mírou evoluční jedinečnosti.\n\nHrabáč kapský zaujímal v září 2016 313. příčku, podobně jedinečný ptakopysk (\"Ornithorhynchus anatinus\"), rovněž málo dotčený, příčku 318.\nIniciativa EDGE vydala roku 2011 seznam nejohroženějších druhů savců a obojživelníků, r. 2014 přibyly nově i kategorie korálový útes a ptáci. \nDo čela seznamu se dostávají především takové druhy, které často naprosto bez větší pozornosti nenávratně mizí a jejichž záchrana je tak naléhavým úkolem lidstvu. Tyto druhy nazývá ústředními, ohniskovými (focal species). V níže prezentovaném kusém žebříčku savců jsou to paježury, štětinatec haitský a všechny další od velblouda dvouhrbého. \n\n1. Paježury, všechny tři druhy\n4. Mystacina větší (\"Mystacina robusta\")\n\n5. Delfínovec čínský (\"Lipotex vexilifer)\" \n\n6. Vakoplch trpasličí (\"Buramys parvus\")\n\n7. Štětinatec haitský (\"Solenodon paradoxus\"), štětinatec kubánský (\"Soledonon cubanus\")\n\n9. Nosorožec sumaterský (\"Dicerorhinus sumatrensis\")\n\n10. Králík říční (\"Bunalagus monticularis\")\n\n13. Velbloud dvouhrbý (\"Camelus bactrianus\")\n\n16. Lenochod trpasličí (\"Bradypus pygmaeus\")\n\n28. Hrošík liberijský (\"Hexaprotodon liberiensis\")\n\n30. Komba rondská (\"Galagoides rondoensis\")\n\n43. Hirola (\"Beatragus hunteri\")\n\n44. Saola (\"Pseudoryx nghetinhensis\")\n\n60. Delfínovec ganžský (\"Craseonycteris thonglongyai\")\n\n67. Lori štíhlý (\"Loris tardigradus\")\n\n2. Velemlok čínský (\"Andrias davidianus\")\n\n3. červor \"Boulengerula niedeni\"\n\n4. \"Nasikabatrachus sahyadrensis\"\n\n16. Jižanka Hewittova (\"Heleophryne hewitti\") Jižanka půvabná (\"Heleophryne rosei\")\n\n19. Macarát jeskynní (\"Proteus anguinus\")\n\n25. Mexičtí mločíci (do první stovky je zařazeno plných dvacet druhů mločíků, např. mločík Townsendův (\"Parvimolge townsendi\") (25), mločík drobný (\"Chiropterotriton lavae\") (49), mločík velkonohý (\"Chiropterotriton magnipes\") (49), mločík Mosauerův (\"Chiropterotriton mosaueri\") (49), mločík nejmenší (\"Thorius minutissimus\") (61) aj.)\n\n38. parosnička šperková (\"Scaphiophryne gottlebei\")\n\n46. nosatka rezavá (\"Rhinoderma rufum\")\n\n56. ropuška Hilleniova (\"Alytes dickhilleni\")\n\n70. Mahénkovité seychelské žáby, čeleď \"Sooglossidae\": mahénka ostrovní (\"Sechellophryne gardineri\"), \"Sechellophryne pipilodryas\", mahénka seychellská (\"Sooglossus sechellensis\") a mahénka pralesní (\"Sooglossus thomasseti\")\n\nIbis velký (\"Thaumatibis gigantea\")\n\nLelčík černý (\"Aegotheles savesi\")\n\nKondor kalifornský (\"Gymnogyps californianus\")\n\nKakapo soví (\"Strigops habroptila\")\n\nKagu chocholatý (\"Rhynochetos jubatus\")\n\nDrop bengálský (\"Houbaropsis bengalensis\")\n\nSýček lesní (\"Heteroglaux blewitti\")\n\nOrel opičí (\"Pithecophaga jefferyi\")\n\nFregatka Andrewsova (\"Fregata andrewsi\")\n\nKukačka zelená (\"Carpococcyx viridis\")\n\nHvězdičkovník\"Siderastrea glynni\"\n\n\"Poritipora paliformis\"\n\nÚtesovník filipínský (\"Moseleya latistellata\")\n\nDírkovník \"Porites pukoensis\"\n\nDírkovník \"Alveopora excelsa\"\n\nDírkovník \"Alveopora minuta\"\n\nČíškovník \"Stylocoeniella cocosensis\"\n\nÚtesovník \"Montastraea faveolata\"\n\nÚtesovník prstencový (\"Orbicella annularis\")\n\nPórovník \"Stylophora madagascarensis\"\n\nUmístění v seznamu má jen orientační charakter, neboť u řady druhů chybí přesnější údaje o jejich populační síle. Např. delfínovec čínský je dnes všeobecně vnímán jako druh nejspíše vyhynulý, či alespoň bez životaschopné populace, ale u velmi vzácné paježury Attenboroughovy dosud existují náznaky o existenci druhu.. Podobně byla dlouhou dobu považována za vyhynulou i mystacina větší, jejíž poslední kusy měly spolu s několika jinými druhy padnout za oběť náhodné krysí invazi na ostrov Taukihepa v r. 1963. Avšak výprava v r. 1999 dodala určitou naději, že na ostrovech Taukihepa a Putauhina bylo by snad stále možné některé kusy najít, jakkoliv se tuto skutečnost nepodařilo zatím přesvědčivě verifikovat a výprava na ostrov Putauhina r. 2009 žádný kus nechytla ani nespatřila. Přesto IUCN přesunula druh z kategorie vyhynulý do kategorie kriticky ohrožený.\n\nhttp://www.edgeofexistence.org/index.php\n\nhttps://www.zsl.org/\n"}
{"id": "195714", "url": "https://cs.wikipedia.org/wiki?curid=195714", "title": "TIFF", "text": "TIFF\n\nTIFF je akronym více slovních spojení:\n\n"}
{"id": "195716", "url": "https://cs.wikipedia.org/wiki?curid=195716", "title": "Síť pozemních komunikací v Praze", "text": "Síť pozemních komunikací v Praze\n\nSpolu s houstnoucím automobilovým provozem za první republiky začala vznikat i potřeba stavby kapacitních silničních komunikací. Součástí projektu první české dálnice \"Praha - Brno - hranice se Slovenským státem\" (stavba zahájena v roce 1939) je tak i pražský dálniční okruh . Po vzniku protektorátu se projekt změnil a v roce 1940 začala stavba prvního úseku, která však byla krátce nato kvůli postupující válce zastavena. Po válce nebyla stavba obnovena.\n\nV 60. letech automobilový provoz začal opět prudce stoupat a tím i potřeba kapacitních komunikací. Byl proto navržen plán ZÁKOS (základní komunikační systém), který počítal se stavbou hned tří okruhů a návazného systému radiál. Do roku 1989 byla dokončena jen část tohoto plánu, včetně Barrandovského mostu (1988) a kontroverzní Severojižní magistrály (1980).\n\nPo roce 1989 plán doznal výrazných změn, počet okruhů byl snížen na dva, snížil se také počet radiál. Objevilo se také mnohem více tunelových úseků, které umožňují výrazně zredukovat počet demolic domů. S dokončením obou okruhů se počítá kolem roku 2030.\n\nPřehled je řazen podle významných radiálních tahů (od výtoku Vltavy proti směru hodinových ručiček), pod příslušným radiálním tahem jsou uvedeny tangenciální a další doplňující komunikace, především ty, které směřují k předchozí uvedené radiále. Radiály jsou v seznamu pro přehlednost popsány obecným označením podle směru, většinou nejde o oficiální ani běžná označení.\n\n\n\n\n\nDálnice a silnice I. třídy na území Česka jsou ve vlastnictví státu a správě ŘSD. Silnice II. a III. třídy jsou ve vlastnictví krajů.\n\nBývalé úseky silnic I. třídy, resp. komunikace navazující na území Prahy na silnice I. třídy, jsou sice označeny dopravními značkami či v běžných mapách silniční sítě jako silnice I. třídy, ale ze správního hlediska byly až na výjimky převedeny do kategorie místních komunikací. Jejich provozní staničení je, až na výjimky, počítáno podle správního stavu, tedy většinou až od okraje Prahy. Obdobně je pro některé úseky místních komunikací užíváno značení a číslování silnic II. třídy. Silnice III. třídy na území Prahy nejsou.\n\n\n\n\n\n\nTzv. evropské silnice jsou vedeny po území Prahy v některých případech i po místních komunikacích.\n\nVnitřní okruh byl vyznačen po ulicích převážně v husté zástavbě, dnes již většinou počítané k centru města. Z těchto území má být co největší množství dopravy, zejména tranzitní, svedeno na vzdálenější okruhy. Vnitřní okruh v roce 1987 i v roce 1996 byl značen přes Libeňský most, ulicemi Voctářova, Švábky, Pod plynojemem, Pod Krejcárkem (na žižkovskou křižovatku Ohrada), Jana Želivského, přes Vinohrady ulicemi Votická, Soběslavská, U zdravotního ústavu, Bělocerkevská, od vršovické křižovatky Slavie dále ulicí Vršovická, přes Nusle Otakarova, Křesomyslova, Sekaninova (tam) / Jaromírova (zpět), Ostrčilovo náměstí, přes Nové Město Na Slupi, Svobodova (křižovatka Výtoň), Rašínovo nábřeží (dříve nábřeží Bedřicha Engelse), Jiráskův most, V botanice (tam) / Matoušova (zpět), Kartouzská, přes Smíchov Plzeňská (tam) / Vrchlického (zpět), Podbělohorská, Kukulova a dále společně se středním okruhem od Vypichu přes Břevnov, Střešovice, Letnou a Holešovice a ulicemi Vrbenského a U Uranie k Libeňskému mostu.\n\nPůvodní střední okruh, který je postupně nahrazován Městským i Pražským okruhem, byl značen v roce 1987 i v roce 1996 v trase most Barikádníků – V Holešovičkách – Vysočanská (přes Prosek) – Čakovická – Kbelská (přes Hloubětín) – Průmyslová (přes Hostivař) (Průmyslový polookruh) – Švehlova – (zde u Zahradního Města navazoval na již hotovou část Jižní spojky) – Barrandovský most – K Barrandovu – Novořeporyjská (po hranici Prahy) – přímo k centru Rozvadovská spojka – Jeremiášova přes Bílý Beránek – Slánská přes Řepy – Karlovarská – Bělohorská (na Vypichu se připojil i vnitřní okruh) – Patočkova (dříve Pionýrů) – Milady Horákové (dříve Obránců míru) – Veletržní – (přes Bubny a Holešovice veden každý směr jinými ulicemi) – Vrbenského - most Barikádníků (vnitřní okruh pokračoval Vrbenského ulicí na Libeňský most).\n\nPřed vybudováním rychlostního vnějšího okruhu roli vnějšího (III.) okruhu plní silnice II/101 spojující místa Kralupy nad Vltavou – Veltrusy – Neratovice – Kostelec nad Labem – Brandýs nad Labem – Jirny – Úvaly – Říčany – Jesenice – Dolní Břežany – Zbraslav – Radotín – Třebotov – Nučice – Rudná-Hořelice – Červený Újezd – Unhošť – Velké Přítočno – Kladno – Stehelčeves – Zákolany – Kralupy nad Vltavou. Značení číslem silnice 101 ani značení dopravní značkou Okruh není zcela souvislé, některé úseky (například Zbraslav – Radotín) jsou označeny jinými čísly silnice. Mezi nejproblematičtější úseky patří jižní část okruhu v úseku Jesenice – Zbraslav, zejména průtah obcí Jesenice a silnice v Břežanském údolí, kde koncentrace kamionové i automobilové dopravy je zcela nevhodná. Zbraslav a Radotín jsou také jedinými místy, kde tento okruh prochází přímo územím Prahy.\n\nRychlostní místní komunikace Městský okruh má za úkol sbírat hlavně vnitroměstský provoz a chránit tak centrum města. Plní úkol původního středního okruhu, avšak postupně se stává vnitřním okruhem. Z plánovaných 33 km je postavena jižní polovina o délce 16 km (úsek Strahovským tunelem – Tunel Mrázovka – Barrandovský most – Jižní spojka – začátek Štěrboholské radiály). Ve výstavbě je mimoúrovňová křižovatka Malovanka při severním vyústění Strahovského tunelu. V roce 2007 byla zahájena stavba převážně tunelového úseku Malovanka – Prašný most – Špejchar – Pelc-Tyrolka, obsahujícího i 2 km dlouhý ražený Tunel Blanka, podcházející Letnou, Stromovku i Vltavu, jako datum dokončení této části se uvádí rok 2014. Dokončení celého okruhu není zatím známo.\n\nStavbu tohoto okruhu financuje hlavní město Praha. Severozápadní část a západní část byla a je kritizována některými odborníky, ekologickými organizacemi i místními politiky Prahy 6, přestože oproti původním plánům z dob socialismu doznal plán podstatných změn.\n\nPražský okruh (dálnice D0, do 31. prosince 2015 rychlostní silnice R1) má za úkol sbírat tranzitní provoz z dálnic (D1, D4, D5, D6, D7, D8, D10, D11, budoucí D3), které se na něm budou sbíhat. Z plánovaných 83 km je postaveno 40 km (úseky Ruzyně – Modletice/D1 a Kyje – Horní Počernice). Celý okruh má být dokončen přibližně v letech 2025 až 2030. Stavbu tohoto okruhu financuje stát.\n\nSystém radiál má propojovat oba okruhy. V provozu jsou:\n\nPostaveny mají být ještě:\n\n\n"}
{"id": "195729", "url": "https://cs.wikipedia.org/wiki?curid=195729", "title": "Štír", "text": "Štír\n\nŠtír může znamenat:\n\n"}
{"id": "195739", "url": "https://cs.wikipedia.org/wiki?curid=195739", "title": "Kaley Cuoco", "text": "Kaley Cuoco\n\nKaley Christina Cuoco (* 30. listopadu 1985, Camarillo, Kalifornie) je americká herečka a modelka. Její nejznámější role jsou Bridget Hennessy v sitcomu \"8 jednoduchých pravidel\", Billie Jenkins v seriálu \"Čarodějky\" a Penny v sitcomu \"Teorie velkého třesku\". Za roli Penny získala ceny People's Choice Award a Critics' Choice Television Award.\n\nV říjnu 2014 získala hvězdu na slavném Hollywoodském chodníku slávy.\n\nKaley Cuoco se narodila v Camarillu rodičům Gary Carmine Cuoco a Layne Ann Wingate. Její otec má italské předky a její matka anglické a německé. S modelingem začala již v šesti letech. Jako dítě soutěžila v amatérském tenisu. Přestala hrát v 16 letech.\n\nJejí mladší sestra Briana soutěžila v páté sérii americké soutěže \"The Voice\".\n\nSvou hereckou kariéru začala s filmem \"\" (1992), kde hrála Connie Reinhardt. Dále se Kaley objevila například ve filmech \"Perfektní záskok\" (1997), \"Growing Up Brady\" (2000), \"Can't Be Heaven\" (2000), \"Lucky 13\" (2001) nebo \"Sedmé nebe\" (2001).\n\nV roce 2002 získala roli Bridget Hennessy, nejstarší dcery, v americkém sitcomu \"8 jednoduchých pravidel\". V roce 2004 přišla další role - dcera guvernérky Amanda Williams v katastrofickém filmu \"10,5\". V tom samém roce si zahrála Maralee Rodgers v \"Debating Robert Lee\". V roce 2005 získala roli Billie Jenkins, mladé čarodějky, která se dostane k sestrám Halliwellovým, v populárním seriálu \"Čarodějky\".\n\nV roce 2007 získala roli naivní blondýnky Penny v seriálu stanice CBS Teorie velkého třesku. V tom samém roce získala roli ve filmu stanice Lifetime \"Tlustá jako já\", který měl premiéru 8. ledna 2007. Zahrála si ve dvou epizodách seriálu \"Útěk z vězení\". O rok později si zahrála v hororovém filmu \"Killer Movie\". V roce 2010 se objevila ve filmu \"Penthouse.\" V roce 2011 moderovala předávání cen Teen Choice Awards a v roce 2012 a 2013 moderovala předávání cen People's Choice Awards.\n\nV roce 2015 se objevila ve filmech \"Dokonalý svědek, s. r. o., Všechny cesty vedou do hrobu\" a svůj hlas propůjčila filmu \".\"\n\nPři práci na seriálu \"Teorie velkého třesku\" chodila po dva roky s hercem Johnnym Galeckim. V říjnu 2011 se zasnoubila s Joshem Resnikem, zásnuby však odvolali v březnu 2012. Následně začala chodit s tenistou Ryanem Sweetingem a v září 2013 se zasnoubili. Vzali se 31. prosince 2013 v Santa Susaně v Kalifonii. Během manželství používala jméno ve tvaru Kaley Cuoco-Sweeting. 25. září 2015 pár oznámil rozvod. Dvojice byla rozvedena v květnu 2016. Od března 2016 chodí s Karlem Cookem a od listopadu 2017 byli zasnoubeni. V červnu roku 2018 proběhla jejich svatba.\n\n"}
{"id": "195747", "url": "https://cs.wikipedia.org/wiki?curid=195747", "title": "Měcholupy (Praha)", "text": "Měcholupy (Praha)\n\nMěcholupy () byly ves jihovýchodně od Prahy. První písemná zmínka o Měcholupech je z roku 1353. Pojmenování Měcholupy vzniklo zřejmě podle lupičů měchů, což byly cestovní vaky, do nichž se ukládaly peníze nebo zboží. \n\nV roce 1867 byly Měcholupy rozděleny na Horní Měcholupy, Dolní Měcholupy a Petrovice. V roce 1968 byly všechny tři obce připojeny k Praze.\n"}
{"id": "195755", "url": "https://cs.wikipedia.org/wiki?curid=195755", "title": "Louisville", "text": "Louisville\n\nLouisville je nejlidnatější město v americkém státě Kentucky a šestnácté nebo dvacáté sedmé nejlidnatější město ve Spojených státech (záleží na způsobu počítání obyvatel). Město leží na severu Kentucky na hranicích se státem Indiana. Louisville je sídlem Jefferson County. Jeho rozloha činí 1032  km². V roce 2010 v Louisville žilo 741 096 obyvatel, včetně aglomerace 1,2 milionu lidí. Město bylo založeno roku 1778.\n\nO městu se často říká, že je to nejsevernější jižní město a nejjižnější severní město USA. Je to dáno tím, že se tu mísí kultura jak amerického Jihu, tak Středozápadu. Louisville se proslavilo koňskými dostihy na závodišti Churchill Downs.\n\nPeřeje blízko vodopádů na řece Ohio vytvářely přirozenou zábranu pro plavbu na lodích. Proto vznikala sídliště evropských kolonistů pronikajících do tohoto kraje na tomto místě. První osadu na místě moderního města Louisville založil v roce 1778 plukovník George Rogers Clark. Stalo se tak zhruba dva roky po přijetí \"Deklarace nezávislosti\" v roce 1776, kterou byla vyhlášena samostatnost Spojených států amerických. Clark dal osadě jméno Louisville na počest francouzského krále Ludvíka XVI., neboť Francie tehdy podporovala stále trvající boj kolonistů za nezávislost na Království Velké Británie, a to i vojenskými jednotkami. Stanovy města Louisville byly v roce 1780 schváleny generálním shromážděním státu Virginie (\"Virginia General Assembly\"), ke kterému tehdy území dnešního státu Kentucky patřilo.\n\nÚdaje o počtu obyvatel v Louisville se velmi různí podle toho, zda je bráno v úvahu jen samotné (úzce definované) město nebo město a jeho aglomerace. Podle sčítání lidu z roku 2010 žilo v samotném Louisville 597 337 obyvatel. Pro rok 2017 byl zjištěn počet 771 158 obyvatel, ovšem pro oblast zahrnující město a přilehlou část Jefferson County.\n\n\nObyvatelé hispánského nebo latinskoamerického původu, bez ohledu na rasu, tvořili 4,5% populace.\n\nDůležitou součástí dopravní infrastruktury města je letiště Louisville International Airport (IATA: SDF), které je určeno jak pro civilní tak pro vojenské účely. V roce 2017 na něm bylo provedeno 167 470 startů a přistání. Je domovským přístavem pro 36 dopravních letadel. Letiště přepravilo v roce 2017 3 474 340 cestujících.\n\nLouisville se proslavilo závody na koních. Nachází se zde například závodiště Churchill Downs. Na něm se každoročně první sobotu v květnu koná Kentucky Derby, v celoamerickém měřítku významné rovinové dostihy tříletých anglických plnokrevníků (\"Thoroughbreads\"). Tyto závody jsou součástí a vyvrcholením 14 dní trvající velké lidové slavnosti zvané Kentucky Derby Festival.\n\n\n"}
{"id": "195757", "url": "https://cs.wikipedia.org/wiki?curid=195757", "title": "Heinrich Harrer", "text": "Heinrich Harrer\n\nHeinrich Harrer (6. července 1912, Hüttenberg, Korutany, Rakousko-Uhersko – 7. ledna 2006, Friesach, Korutany, Rakousko) byl rakouský horolezec, cestovatel, geograf, fotograf a spisovatel.\n\nNarodil se v korutanském Hüttenbergu v rodině poštovního úředníka. Od roku 1933 do roku 1938 studoval geografii a sport na Univerzitě Karla Franzense ve Štýrském Hradci. Od mládí se věnoval lyžování a horolezectví. Mezi jeho předválečnými výkony vyniká zejména prvovýstup Severní stěny švýcarského Eigeru, který společně se skupinou rakousko-německých horolezců uskutečnil v roce 1938.\n\nOd roku 1933 byl členem nacistických oddílů SA a postupně zde získal hodnost Oberscharführer. V roce 1938 po anšlusu Rakouska vstoupil do NSDAP a oddílů SS. Toto po válce sám označil jako hloupou chybu a ideologický omyl.\n\nV létě roku 1939 odjel s německou nacistickou expedicí do Tibetu. Jel s horolezeckým oddílem do Himálaje, kde cílem bylo zdolání pákistánské osmitisícovky Nanga Parbat. Krátce po začátku druhé světové války v roce 1939 byl zajat britskou koloniální správou a internován společně s dalšími asi tisíci válečnými zajatci v indickém Déhrádúnu. Z internačního tábora se mu podařilo utéct, a protože potřeboval rychle zmizet z indického území, uchýlil se do Tibetu. Zde přečkal zbytek druhé světové války a několik poválečných let.\n\nRoku 1952 se vrátil do Evropy, odkud podnikal řadu etnografických a horolezeckých expedicí. Tou dobou byl již poměrně známou osobností a v letech 1965–1983 vysílala televize ARD pořad „Reportáže Heinricha Harrera“ (v originále \"Heinrich Harrer berichtet\"). Přátelil se mj. se švédským cestovatelem Svenem Hedinem.\n\nNapsal více než 20 knih. Jeho nejznámějšími knihami jsou \"Sedm let v Tibetu\" a \"Návrat do Tibetu\". \"Sedm let v Tibetu\" je bestseller popisující, jak společně s Peterem Aufschnaiterem utekli z britského internačního tábora v Indii, následné roky strávené v Tibetu i své přátelství se současným dalajlámou Tändzinem Gjamccho, jemuž dělal učitele angličtiny. Kniha se setkala se světovým ohlasem, byla přeložena do 53 jazyků a celosvětově byly vydány více než 4 miliony výtisků. V roce 1997 byla kniha zfilmována s Bradem Pittem v hlavní roli.\n\nKdyž roku 1997 vyšlo najevo, že se roku 1938 stal členem NSDAP a SS, byl podroben tvrdé kritice, zejména proto, že tato fakta dosud zamlčoval. Podle údajů na jeho ručně psané žádosti o povolení k sňatku byl od roku 1933 také členem SA. Obzvláště mu bylo vyčítáno, že dopustil, aby jeho horolezecké výkony byly ve své době zneužity v nacistické propagandě a že se později jako celosvětově známý autor nepokusil nic z toho napravit. Po svém návratu do Evropy byl označen za nevinného z jakýchkoli válečných zločinů, což bylo rozhodnutí podporované i Simonem Wiesenthalem.\n\nPo celý život zůstal dalajlámovým přítelem, s nímž se seznámil v Tibetu na podzim 1949. V říjnu 2002 obdržel od dalajlámy ocenění „Světlo pravdy“ za jeho snahu upoutat pozornost světa k událostem v Tibetu.\n\n\n\n"}
{"id": "195765", "url": "https://cs.wikipedia.org/wiki?curid=195765", "title": "Adam (dělostřelecká tvrz)", "text": "Adam (dělostřelecká tvrz)\n\nDělostřelecká tvrz Adam je jedna z nejvíce dokončených tvrzí československého opevnění, které bylo budováno v letech 1935-1938 na hranicích s Německem a Maďarskem jako reakce na jejich nepřátelskou politiku. Tento vojenský objekt se nachází na území obce České Petrovice v okrese Ústí nad Orlicí v Pardubickém kraji, zhruba dva kilometry západně od česko-polského hraničního přechodu Mladkov-Petrovičky / Kamienczyk.\n\nZ 16 plánovaných dělostřeleckých tvrzí byla rozlohou nejmenší. Na tvrzi mělo být umístěno 8 srubů:\n\nZ těchto objektů se nepodařilo stavebně započít pouze minometnou věž. V září roku 1938 byla tvrz po stavební části téměř dokončena, avšak scházely především hlavní dělostřelecké zbraně, které se z důvodu zpoždění ve vývoji a výrobě do žádného z dělostřeleckých objektů v československém pohraničí nedostaly. Nebyla instalována ani dělostřelecká otočná a výsuvná věž, čímž se objekt stal nebojeschopný a vzhledem ke svému specifickému poslání nemohl být vyzbrojen ani nouzově.\n\nChybějící dělostřelecká výzbroj však byla provizorně řešena alespoň u dělostřeleckých srubů, a to pomocí zastaralých horských kanónů vz. 15 ráže 7,5 cm umístěných po třech v dřevěných přístřešcích před sruby. V případě K-S 43 byly situovány hned před ochranný příkop a před nepřátelským pozorováním je chránila dřevěná konstrukce připomínající z dálky stodolu. U druhého dělostřeleckého srubu, vzhledem k složité situaci na staveništi před ním, nebylo možné umístit nouzovou dělostřeleckou výzbroj přímo k němu, a proto se postavení trojice horských kanónů nalézalo o několik stovek metrů dále v prostoru mezi pevnůstkami č. 235 a 236 druhého sledu lehkého opevnění.\n\n"}
{"id": "195766", "url": "https://cs.wikipedia.org/wiki?curid=195766", "title": "Libeňský přístav", "text": "Libeňský přístav\n\nLibeňský přístav byl vybudován v Libni v Praze v letech 1893–1896.\n\nPrvní návrh na zřízení přístavu v Libni vypracoval roku 1891 Jan Kaftan, libeňská obec však rozhodla návrh přepracovat. Nový návrh Antonína Smrčka z roku 1893 počítal s větší hloubkou (1,8 m) a rozlohou vodních ploch (20 000 m²) a s přeložením toku Rokytky mimo vlastní přístav. Návrh počítal také s budoucím napojením vlečkou na nádraží na Rohanském ostrově.\n\nPřístav byl dimenzován na současné vykládání 15 velkých labských lodí (o nosnosti 700 tun). Měl dvě ramena oddělená rozšiřujícím se molem. Při Vltavě byla vybudována ochranná hráz. Přístav stavěla firma Lanna: \"„Mohutné parní rýpadlo pozemní, které druhdy pracovalo v přístavu holešovickém, nabírá silnými železnými putnami hmoty zemní z přístavního vodojemu a sype je do vozíků, které jím projíždějí jako železnou branou a sepjaty ve vlak a taženy lokomotivou vozí náklad svůj až k Bulovce ku zřízení náspu silničního.“\"\n\nV konkurenci protilehlého přístavu holešovického však význam libeňského přístavu postupně upadal. Roku 1924 přístav zakoupila Vltavsko-labská společnost a zřídila zde opravnu lodí. Později rozšířila svou činnost i na stavbu nových plavidel. Asi v letech 1927–1928 byl východní bazén přístavu zasypán, druhý bazén byl upraven pro potřeby loděnice. Pro odstavování lodí bylo možno využít nyní zaslepené rameno Vltavy na západě přístavu.\n\nV roce 1931 se oddělil samostatný podnik Loděnice Praga. Po roce 1945 byl podnik znárodněn a jako České loděnice vyráběl sací bagry a jiná specializovaná plavidla. V 90. letech byly loděnice zrušeny.\n\nV roce 2005 byl dokončen systém protipovodňové ochrany přístavu. V okolí přístavu probíhá výstavba bytů a komerčních budov.\n\n"}
{"id": "195770", "url": "https://cs.wikipedia.org/wiki?curid=195770", "title": "Hohenau", "text": "Hohenau\n\nNázev Hohenau může mít několik významů:\n\n\n\n"}
{"id": "195773", "url": "https://cs.wikipedia.org/wiki?curid=195773", "title": "Anežka Římská", "text": "Anežka Římská\n\nSv. Anežka Římská (291 – 304, Řím) byla jednou z nejdříve uctívaných raně křesťanských světic z období pronásledování křesťanů za císaře Diocletiana. Bývá zobrazována s beránkem na ruce, případně s dlouhými vlasy.\n\nO krásnou, vznešenou dívku z křesťanské rodiny se ucházelo mnoho mladíků, mezi nimiž byl nejhorlivější syn římského prefekta. Anežka však všechny odmítla, protože se již ve třinácti letech rozhodla zasvětit pouze Ježíši Kristu. Prefekt, kterému si syn stěžoval, ji postavil před soud, kde byla nucena zříci se křesťanství. Anežka se nebránila, protože věřila v pomoc Boží. Proto byla odvlečena do nevěstince, kde byla svlečena do naha a ponechána napospas mladíkům včetně prefektova syna. Zázrakem jí však rychle narostly vlasy a zakryly její nahotu.\n\nPověst o zvláštní dívce se roznesla po celém tehdejším Římě. Anežka byla postavena před nejvyššího soudce, a ten ji odsoudil pro pobuřování a rozhněvání římských bohů k trestu smrti. Roku 304 byla sťata mečem na Domitianově stadionu.\n\nPo popravě jí rodiče pohřbili v katakombách severně od města, které dnes nesou její jméno. U hrobu drželi stráž a brzy po pohřbu se jim tu zjevil sbor svatých panen, mezi nimiž byla také Anežka, držící na ruce beránka.\n\nMálokterá z římských panenských prvomučednic začala být uctívána tak brzy jako Anežka Římská. Legenda o jejím životě a martyriu se začala psát již během 4. století. Zasloužil se o to sv. Ambrož, uváděna je také v Kalendáři mučedníků (martyrologiu) z roku 354.\n\nV téže době, asi roku 342, dala dcera císaře Konstantina I. Velikého Konstancie vystavět nad Anežčiným hrobem baziliku \"Sant´Agnese fuori le mura\" (Sv. Anežky za hradbami). Původní stavba, která se nacházela nedaleko Konstanciina mauzolea (Santa Costanza) byla zničena, ale papež Honorius I. dal v 7. století nedaleko odtud na \"Via Nomentana\" postavit novou baziliku, zasvěcenou sv. Anežce. Kostel s věží a hřbitovní zdí se dodnes dochoval s úpravami z let 1590 -1610; roku 1855 jej papež Pius IX. prohlásil za zázračný. Každoročně na svátek sv. Anežky 21. ledna jsou v něm požehnána dvě jehňátka, z jejichž vlny jsou později utkána pallia pro nově vysvěcené arcibiskupy.\n\nV letech 1651-1672 byl na místě Anežčiny popravy na dnešní Piazza Navona vystavěn z rozhodnutí papeže Inocence X. honosný barokní chrám \"Sant'Agnese in Agone\" (\"na závodišti\") s kupolí mezi dvěma věžemi, který v letech 1652-1657 projektovali římští architekti Girolamo a Carlo Rainaldi. Od roku 1657 stavbu převzal významný architekt Francesco Borromini. Anežčino martyrium je v kapli zpodobeno na bílém mramorovém reliéfu od Alessandra Algardiho.\n\nV českých zemích se sv. Anežka Římská slavila od raného středověku, k pozoruhodným vyobrazením patří gotický deskový obraz od Mistra Theodorika v kapli Sv. ostatků na Karlštejně s relikviářovou schránkou v rámu dole uprostřed. Relikvie jsou zastoupeny v relikviářích ze Svatovítského pokladu i původem ze Svatojiřského kláštera na Pražském hradě. Od konce 15. století začala být Anežka Římská ve skupinách vyobrazených světců na oltářních retáblech zástupnou patronkou za Anežku Českou, kterou nebylo možno slavit samostatně, protože nebyla blahořečena ani svatořečena.\n\n\n\n"}
{"id": "195775", "url": "https://cs.wikipedia.org/wiki?curid=195775", "title": "Seznam plemen králíků", "text": "Seznam plemen králíků\n\n\n\n\n\n\n\n\n\n\n\n\n\n\n\n\n\n\n"}
{"id": "195776", "url": "https://cs.wikipedia.org/wiki?curid=195776", "title": "Pretorie", "text": "Pretorie\n\nPretorie je od roku 2005 součástí aglomerace Tshwane. Leží v provincii Gauteng v Jihoafrické republice. Je to jedno ze tří hlavních měst Jihoafrické republiky (další dvě jsou Kapské Město - sídlo zákonodárné moci a Bloemfontein – sídlo soudní moci). Jako sídlo moci výkonné je ale běžně považováno za město hlavní. Aglomerace celého města (Tshwane) má 2 345 908 obyvatel (2007).\n\nPretorie je umístěna v přechodné oblasti mezi Highveldem a Bushveldem, asi 50 km severně od Johannesburgu. Leží v teplém, dobře krytém, úrodném údolí, obklopena kopci z Magaliesbergského pásma, v nadmořské výšce 1370 m.\n\nMěstské obyvatelstvo čítá přibližně jeden milion lidí. Většina obyvatel mluví jazykem Sepedi, afrikánštinou a angličtinou.\n\nPretorie byla založena v roce 1855 Martinem Pretoriem, který pojmenoval toto město po svém otci Andriesi Pretoriovi.\n\nObě Búrské války značně ovlivnily vývoj celého města.\n\n14. října 1931 se stala Pretorie městem.\nKdyž se Jižní Afrika stala republikou, Pretorie zůstala hlavním městem.\n\nPretorie je jedno z akademických měst v Jihoafrické republice a je zde druhá největší univerzita v zemi.\n\nPopulárním sportem je ragby. V roce 1995 hostila Pretorie mistrovství světa v ragby. Zdejší tým má svůj stadion nazývaný Loftus Versfeld.\n\nPretorie je důležité průmyslové centrum, zaměřuje se na zpracování železa a ocele a výroba automobilů, železnice a strojního zařízení.\n\n"}
{"id": "195781", "url": "https://cs.wikipedia.org/wiki?curid=195781", "title": "Westernová kytara", "text": "Westernová kytara\n\nWesternová kytara (také \"folková\" nebo \"country\") je dnešní podoba kytary, pocházející z klasické kytary, ale oproti ní má silnější konstrukci, objemnější tělo, kovové struny pro čistší a hlasitější zvuk a užší hmatník, který bývá opatřen orientačními značkami. Westernové kytaře se často špatně říká \"jumbo\", ale jumbo má ještě objemnější tělo a oblé klenuté luby. Nástroj bývá nejčastěji laděn E-A-D-G-H-E (E-A-D-G-B-E) (počítáno od basových strun), ale objevuje se i ladění D-G-D-G-B-D, D-A-D-F#-A-D nebo D-A-D-G-B-E. Aby bylo možné se dostat k vyšším polohám pražců, tak bývají některé nástroje vybaveny výřezem („cutaway“).\n\nNákladnější nástroje mají masivní vrchní desku (nejčastěji ze smrku), luby a spodní desku (hlavně z palisandru, javoru nebo mahagonu), levnější nástroje jsou vyrobeny z vrstveného dřeva.\n\nWesternová kytara své místo našla ve stylech jako blues, country, bluegrass, folk a v mnoha rockových stylech.\n"}
{"id": "195782", "url": "https://cs.wikipedia.org/wiki?curid=195782", "title": "Státní rozpočet České republiky", "text": "Státní rozpočet České republiky\n\nStátní rozpočet České republiky je plán hospodaření České republiky. Ústředním orgánem státní správy pro státní rozpočet je Ministerstvo financí. Účet státního rozpočtu spravuje Česká národní banka.\n\nStátní rozpočet přijímá pouze Poslanecká sněmovna Parlamentu České republiky zákonem, jehož návrh vypracovává Ministerstvo financí a schvaluje vláda České republiky. Tvorbu a obsah upravuje zákon o rozpočtových pravidlech č. 218/2000 Sb.\n\n\n\n\nZáklady procesu přijímání rozpočtu upravuje Ústava České republiky, podrobnosti jednací řád Poslanecké sněmovny v části třinácté. Návrh zákona o státním rozpočtu podává každoročně pro nový fiskální rok vláda (což je oproti běžnému zákonu výrazné omezení); způsob, jakým se ve vládě, resp. ministerstvu financí sestavují jednotlivé kapitoly rozpočtu, stanoví zákon o rozpočtových pravidlech. O rozpočtu jedná pouze Poslanecká sněmovna (Senát nikoliv, viz ústavní čl. 42; ani během rozpuštění sněmovny nelze přijmout zákonné opatření Senátu ve věci rozpočtu, čl. 33). Po prvním čtení na plénu sněmovny se rozpočtem zabývají jednotlivé sněmovní výbory. Ve druhém čtení se poslanci snaží prosadit pozměňovací návrhy v jednotlivých položkách a konkrétních věcech (tzv. \"porcování medvěda\"). Po třetím čtení se o zákonu hlasuje. Státní rozpočet je v jiných ohledech běžný zákon, tedy ke schválení stačí nadpoloviční většina přítomných a prezident České republiky by jej v principu mohl následně vetovat, to se ovšem nestává. Rovněž tak vláda nikdy nevyužila možnost se zákonem o rozpočtu spojit otázku důvěry (na podzim 1996 o tom ODS uvažovala). \n\nNení-li rozpočet přijat do 31. 12., nastupuje do jeho schválení rozpočtové provizorium: výdaje každý měsíc smějí tvořit nejvýše dvanáctinu posledního rozpočtu. V historii samostatné ČR se to stalo dvakrát, na začátku menšinové vlády ČSSD Miloše Zemana. Její první rozpočet byl po dlouhých jednáních a získání podpory KDU-ČSL a KSČM schválen až 15. ledna 1999. Schválení dalšího 26. ledna 2000 předcházel tzv. toleranční patent s ODS a odstoupení několika ministrů (např. Egon Lánský); ODS se zavázala podpořit rozpočty v dalších letech, pokud vláda bude snižovat deficit na 20, resp. 10 mld.; po dalších jednáních na podzim však od toho požadavku upustila.\n\nVýsledný stav hospodaření se vždy liší od plánovaného rozpočtu. Státní závěrečný účet předkládá Poslanecké sněmovně vláda do konce dubna po rozpočtovém roku; sněmovna ho usnesením bere na vědomí a souhlasí s vypořádáním schodku, případně přebytku. \n\nDo vzniku samostatné České republiky v roce 1993 existoval vedle českého rozpočtu i rozpočet federální, čísla tedy nejsou porovnatelná. Objem rozpočtu se každým rokem zvyšuje, což souvisí s inflací i růstem reálného HDP. Pouze v letech 1998 a 2010 (v obou případech ekonomická krize) byly plánované příjmy nižší oproti minulému roku, v letech 1998 a 2011 pak výdaje. Do roku 1998 byly rozpočty navrhované jako vyrovnané, od roku 1999 pak jako schodkové v souladu s reálným stavem.\n\nSkutečné výsledky se však od plánovaných vždy liší. Přebytek byl dosažen pouze v letech 1993–1995 (ministr financí Kočárník, premiér Klaus), 2016 a 2018; jinak je skutečná bilance dlouhodobě schodková. Největší rozdíl mezi plánem a skutečností nastal v krizovém roce 2009 (ministři financí Kalousek a Janota, premiéři Topolánek a Fischer), kdy oproti plánovaným 38 miliardám dosáhl skutečný schodek rekordních 192 miliard.\n\nPři hodnocení bilance je nutné uvážt, že zisky ze státní účasti v podnicích a příjmy z privatizace nejsou součástí státního rozpočtu, nýbrž příjmem mimorozpočtových fondů ČR. Po započtení utržených a utracených příjmů z privatizace je skutečná bilance značně rozdílná. Nejvyšší příjmy z privatizace realizovala vláda Miloše Zemana v letech 1999-2002, celkem přes 500 miliard.\nJe také třeba počítat s hodnotou finančních prostředků v čase. 50 miliard v roce 2000 má zhruba o třetinu až polovinu větší hodnotu než v roce 2015.\n\nStátní dluh České republiky po roce 2014 klesl, přestože státní rozpočet za daný rok byl ve schodku.\n\n\"Graf vývoje HDP v %:\"\n\"Graf skutečné bilance:\"\n\n"}
{"id": "195791", "url": "https://cs.wikipedia.org/wiki?curid=195791", "title": "Mogami", "text": "Mogami\n\nSlovo Mogami má několik významů:\n\n"}
{"id": "195793", "url": "https://cs.wikipedia.org/wiki?curid=195793", "title": "Hohenau an der March", "text": "Hohenau an der March\n\nHohenau an der March (zastarale česky \"Cáhnov\") je městys se 2 772 obyvateli v Rakousku ve spolkové zemi Dolní Rakousko, okres Gänserndorf na hranici s Českou republikou a se Slovenskem nedaleko soutoku Moravy a Dyje.\n\nCáhnov leží v severovýchodní části území Weinviertel, ve spolkové zemi Dolní Rakousko. Plocha katastrálního území je 23,37 km², přičemž 6,18 procent plochy je zalesněno. K obci nepatří žádné jiné další katastrální území.\n\nZaložení obce se datuje mezi roky 1043 a 1050. Z roku 1359 pochází první písemná zmínka o Cáhnově jako o obci s právem pořádat trhy. V obci se později usídlili Charváté, kteří zde tvořili nejméně polovinu obyvatel (Jeřábek: Moravští Charváti). V roce 1920 byla obec trvale přiřčena Rakousku, ačkoliv spolu s šesti okolními obcemi byla etnicky charvátská, resp. moravská. Slovanské obyvatelstvo bylo rakouskými úřady přinuceno se germanizovat, a dnes původní slovanskou většinu připomíná už jen hojný počet moravských a charvátských příjmení.\n\n\nStarostou městysu je Robert Freitag, tajemníkem Erwin Gradner. V obecní radě je rozděleno celkem 21 mandátů na základě výsledků voleb v roce 2005 následovně:\n\nHospodářsky důležité pro Cáhnov bylo založení cukrovaru v roce 1867, nyní patřícího koncernu Agrana. V roce 2006 byl cukrovar kvůli trvale klesajícím světovým cenám cukru uzavřen. Tím ubyla v hospodářsky slabém regionu další pracovní místa.\n\nDle sčítání lidu v roce 2001 bylo pracovně činných 1101 obyvatel, což představovalo 40,8 procent obyvatelstva.\n\nV obci se nachází železniční stanice na elektrifikované trati z Vídně do Břeclavi, která je součástí někdejší Severní dráhy císaře Ferdinanda. Někdejší pontonový most přes pohraniční řeku Moravu byl v roce 2005 nahrazen mostem novým. Tímto byl dosaženo kvalitnějšího spojení se Slovenskem.\n\nOkolí obce je ideální pro cykloturistiku. Hodně je zde rozšířen rekreační rybolov.\n\nV prostoru dvora Facihof za cukrovarem se nachází již desítky let rybník, který byl zásobárnou chladicí vody pro cukrovar. Tento rybník nezamrzal ani při nízkých venkovních teplotách. Tímto se vytvořil uměle jedinečný biotop a ráj pro tažné ptactvo. Tento rybník využívaly během zimy jako zastávku především divoké kachny a divoké husy během jejich tahu na jih. Na okraji rybníka vznikla za tímto účelem dřevěná veřejně přístupná pozorovatelna. Vinou uzavření cukrovaru zmizeli ptáci a nyní se rybník využívá k chovu ryb.\n"}
{"id": "195794", "url": "https://cs.wikipedia.org/wiki?curid=195794", "title": "Djurdjevićův most", "text": "Djurdjevićův most\n\nDjurdjevićův most (Đurđevićův most) se nachází na severovýchodě Černé Hory (nedaleko obcí Mojkovac, Žabljak a Pljevlja). Vede přes řeku Taru; je to obloukový železobetonový most unikátní konstrukce. Ve své době se řadil k nejpokrokovějším mostům v Evropě. Je součástí důležité komunikace mezi Bělehradem a Podgoricou.\n\nMost byl postaven mezi lety 1937 a 1940. Navrhl jej Mijat Trojanović, který předtím již studoval budování podobných mostů v Evropě. Po dokončení byl tento největším železobetonovým obloukovým mostem v Evropě. Stavbyvedoucím mostu byl Isaac Russo. 40 % stavebních nákladů na zbudování mostu tvořilo zbudování rekordního dřevěného lešení v místě stavby.\n\nMost je dlouhý 365 m, má pět oblouků, nejdelší z nich má na délku 116 m. Vozovka se zde nachází 172 m nad zemí.\n\nV roce 1942, nedlouho po dokončení celého mostu, jej obsadili italští fašisté a Četnici. Jugoslávští partyzáni ve snaze zpomalit postup protivníků zničili jeden z jeho oblouků (s výškou 44 m). Znovu byl most otevřen roku 1946 a dodnes je významnou technickou památkou v zemi.\n\nV roce 1978 byl na mostě natáčen britský film Force 10, který popisoval boje za druhé světové války. Dramata při postupu partyzánů a odstřelu části mostu byly zdokumentovány ve filmu Most z roku 1968 od režiséra Hajrudina Krvavace.\n\nZ mostu bývají organizovány seskoky (bungee jumping). \n"}
{"id": "195796", "url": "https://cs.wikipedia.org/wiki?curid=195796", "title": "Mariah Carey (album)", "text": "Mariah Carey (album)\n\nMariah Carey je debutové album stejnojmenné zpěvačky, které vyšlo v roce 1990. Ačkoli prodej desky byl zpočátku malý vyšvihla tahle deska Mariah ve Spojených státech mezi hudební hvězdy.\n\nV albové hitparádě byla deska na první místě celých jedenáct týdnů a prodej se vyšplhal celosvětově k 17 milionům.\n\nNa desce se objevily i veleúspěšné singly jako Vision of Love, Someday nebo Love Takes Time.\n\nV roce 1991 získala Mariah díky této desce pět nominací na prestižní cenu Grammy Awards.\n"}
{"id": "195799", "url": "https://cs.wikipedia.org/wiki?curid=195799", "title": "Smíchovský přístav", "text": "Smíchovský přístav\n\nSmíchovský přístav byl vybudován na Smíchově v Praze v letech 1899–1903 jako ochranný vorový přístav. V současnosti se zde nachází přístav malých plavidel, tábořiště karavanů a sportovní plochy.\n\nHorní vjezd přístavu (pod mostem) je v zúžené části v úrovni bývalé budovy přístavního dozoru trvale přehrazen. V severní části ostrova přístavní rameno Vltavy překonával přívoz, který byl po několika přerušeních obnoven 31. března 2012 (Přívoz Kotevní - Císařská louka - Výtoň). Územní plán obsahuje záměr vybudovat v těchto místech lávku ze Smíchova na Císařskou louku.\n\nPodnětem k výstavbě přístavu byla katastrofální povodeň z roku 1890 (zejména poškození Karlova mostu strženými vory). Práce zahájilo podnikatelství Vojtěcha Lanny dne 11. října 1899 a dokončilo je v roce 1903. Vytěžením 605 200 m³ zeminy vznikl přístavní bazén, který oddělil území Císařské louky od smíchovského břehu. Příjezd na takto vytvořený ostrov zajišťovala dvojice ocelových mostů (silniční a železniční most, železniční byl později snesen).\n\nPlocha přístavu je 137 700 m² při délce 1 400 m a maximální šířce 110 m. Bazén byl vyhlouben na 110 a 150 cm. Při horním vjezdu je budova přístavního dozoru. Náklady na stavbu činily 2 miliony zlatých. Přístav byl považován za tak významné dílo, že jej 19. dubna 1907 osobně navštívil císař František Josef I. Přístav byl se souhlasem panovníka pojmenován \"přístav císaře Františka Josefa\". Později se funkce přístavu změnila na přístav obchodní, ochranný a zimní. Změněn byl rovněž název na \"přístav Smíchov\".\n\nPřístav patří mezi nejvýznamnější pražské přístavy. Podle platných právních předpisů je provozován jako přístav veřejný s ochrannou funkcí. Ochranná funkce přístavu spočívá v tom, že zajišťuje svým umístěním na vodní cestě nebo stavebními úpravami bezpečné stání plavidla a možnost bezpečného přístupu na plavidlo v případě vysokého vodního stavu, zámrazy nebo chodu ledu.\n\nSmíchovského přístavu se má dotknout navrhovaná celoměstsky významná změna Územního plánu sídelního útvaru hlavního města Prahy s označením Z2772. Změna navrhuje plochu pozemní části přístavu (DP) s využitím přístaviště, přístavy, plavební komory mírně redukovat ve prospěch ploch všeobecně smíšených. Má se zde přerušit navrhovaný celoměstský systém zeleně, neboť dle návrhu textové části odůvodnění opatření obecné povahy zde nemá vyšší význam. Současně má dojít ke změně záplavového území z kategorie neprůtočná do kategorie určené k individuální ochraně. Návrh vyžaduje posouzení souladu záměru s funkcí přístavu a soulad s ochranným pásmem vodního zdroje Smíchov (Gravitační přivaděč Smíchov) pro technické centrum metra. Veřejné projednání návrhu proběhlo 25. února 2019.\n\nSmíchovský přístav patří mezi nejdůležitější uzly Transevropské dopravní sítě TEN-T dle přímo účinného právního předpisu Evropské unie.\n\nSprávce vodní cesty se rozhodl obnovit plavební hloubku přístavního bazénu na základě zadávacího řízení z října roku 2018. Předpokládaná cena zakázky je 180 mil Kč.\n\n"}
{"id": "195800", "url": "https://cs.wikipedia.org/wiki?curid=195800", "title": "Hořejší rybník", "text": "Hořejší rybník\n\nHořejší rybník je běžné označení rybníku podle polohy (ve směru toku první ze skupiny rybníků), u mnoha rybníků se toto označení vžilo jako vlastní jméno:\n\n\n"}
{"id": "195801", "url": "https://cs.wikipedia.org/wiki?curid=195801", "title": "Mogami (Jamagata)", "text": "Mogami (Jamagata)\n\nMogami (: 最上町; \"Mogami-mači\") je japonské město ležící v okresu Mogami v prefektuře Jamagata.\n\nV roce 2003 mělo město 11 019 obyvatel a hustotu zalidnění 33,36 ob./km². Celková rozloha města je 330,27 km².\n\n"}
{"id": "195802", "url": "https://cs.wikipedia.org/wiki?curid=195802", "title": "František Bardon", "text": "František Bardon\n\nFrantišek Bardon (1. prosince 1909, Kateřinky – 10. července 1958, Brno) byl český hermetik, léčitel a mág známý také pod pseudonymy mistr Frabato a Arion. Zvláště v zahraničí je pokládán za jednoho z největších zasvěcenců, který vytvořil univerzální zasvěcovací soustavu na základě kompilace západní magické tradice, kabaly, orientální magie a jógy. Některými ze svých žáků je pokládán za inkarnaci Herma Trismegista a dalších mýtických i historických autorit.\n\nUznávaný léčitel a mág se narodil 1. prosince 1909 v Opavě. Prožil normální dětství, ale ve čtrnácti letech se začala obyčejnému chlapci měnit povaha a charakter a k údivu jeho učitelů dokonce i písmo. Údajně se do něj tehdy inkarnovala vyšší duchovní bytost, a František Bardon tak prý získal nadpřirozené schopnosti. Názory na původ těchto schopností se sice různí, jisté však je, že brzy navázal kontakt s německým okultistou Friedrichem Wilhelmem Quintscherem a zapojil se do dění na meziválečné německé okultní scéně.\n\nPřed druhou světovou válkou působil v Německu, kde přednášel o hermetice a během krátké doby se tam prý stal miláčkem publika. Udivoval pokusy, kdy před nevěřícími lidmi předváděl své magické schopnosti, nahlížel lidem do duše, jasnovidecky poznával skryté předměty i jejich historii stejně jako osud jejich majitelů. Jeho schopnosti a sláva způsobily, že se o něj začal zajímat samotný Adolf Hitler. Nabízel mu moc a peníze na oplátku za to, že mu objasní původ svých schopností a bude je využívat pro blaho Říše. František Bardon však rezolutně odmítl a z Německa musel uprchnout. Brzy už poznal, jaké to je být v nepřízni velkého vůdce. Byl uvězněn a mučen ve věznici v Breslau, kde na popravišti musel sbírat usekané hlavy. Uprchl na konci války, kdy byl tábor vybombardován. Po válce pak pomocí svých jasnovideckých schopností pomáhal nacházet utopená těla podle fotografií postižených a předvídal také osudy lidí pohřešovaných ve válce.\n\nTo, co ho nakonec proslavilo nejvíce, byly jeho léčitelské schopnosti. Studoval v Mnichově na škole pro přírodní léčitele, vyznal se v bylinách, které také pěstoval a z nichž vlastnoručně doma v kuchyni pomocí složitých zařízení extrahoval léky pro své pacienty. Sbíral i rostliny, které jsou známy jako plevel, např. rdesno ptačí. Tvrdil, že v každé rostlině vězí léčivá síla, třeba i v ovesné slámě. Léčil většinou chudáky, u kterých už lékaři ztratili úplně naději. S prosbou o pomoc za ním jezdili lidé z celé Evropy, např. z Německa nebo Švýcarska. V padesátých letech dokonce pracoval jako správce opavské nemocnice U Rytířů.\n\nV té době byl schopen vyléčit např. i rakovinu ve druhém stadiu, a to způsobilo, že na něj zaměřili svou pozornost komunisté. Nelíbily se jim výsledky jeho práce ani odměny, které dostával od svých mnohdy solventních pacientů. Prohlásili ho za šarlatána a uvěznili. V komunistickém žaláři v Brně také František Bardon zemřel 10. 7. 1958 na zánět slinivky břišní. Dozorci si tehdy prý mysleli, že bolesti simuluje. František Bardon napsal několik knih, které byly přeloženy do většiny evropských jazyků. Odborníci z oblastí mystiky a hermetiky ho prohlašují za jednoho ze dvou největších mágů dvacátého století.\n\n\n"}
{"id": "195812", "url": "https://cs.wikipedia.org/wiki?curid=195812", "title": "František Kabelák", "text": "František Kabelák\n\nFrantišek Kabelák (8. listopadu 1902 Vídeň - 5. září 1969 Bečov nad Teplou) byl český hermetik, mág a kabalista. Podílel se na činnosti pražské společnosti Universalia. Napsal velmi rozsáhlé literární dílo, jehož značná část je dnes ztracena.\n\n\nFrantišek Kabelák publikoval také celou řadu odborných článků v časopisech Logos a Medium. Jsou to například:\n"}
{"id": "195817", "url": "https://cs.wikipedia.org/wiki?curid=195817", "title": "Walter Andrae", "text": "Walter Andrae\n\nErnst Walter Andrae (18. února 1875, Anger - 28. července 1956, Berlín) byl německý archeolog, který se specializoval na starověký Přední východ. \n\nPo studiích architektury se stal asistentem Roberta Koldeweye při vykopávkách Babylónu. V roce 1902 zahájil práce na odkrývání města Uruku, čímž začalo období německých expedic v této archeologické lokalitě. Mezi lety 1903 - 1914 pracoval mimo jiné s Juliem Jordanem na vykopávkách hlavního asyrského města Aššuru. Roku 1921 se stal správcem starověkých sbírek Předního východu Státních muzeí v Berlíně a 1928 se stal ředitelem oddělení Předního východu. Kromě toho začal r. 1923 vyučovat dějinám architektury na berlínské Technické univerzitě. Kromě toho se ještě podílel na vykopávkách v dalších místech Přední Asie, především v místech starochetitského Zincirli.\n\nNejvýznamnějšími populárně naučnými knihami, které Andrae věnoval svým objevům v Mezopotámii, jsou \"Das wiedererstandene Assur\" a autobiografická \"Lebenserinnerungen eines Ausgräbers\". \n\n\n"}
{"id": "195819", "url": "https://cs.wikipedia.org/wiki?curid=195819", "title": "Klášter milosrdných bratří (Letovice)", "text": "Klášter milosrdných bratří (Letovice)\n\nKlášter milosrdných bratří s kostelem sv. Václava v Letovicích je barokní stavba z 2. poloviny 18. století.\n\nStavba kláštera milosrdných bratří byla financována z úroků 24 000 zlatých, které na stavbu věnoval někdejší majitel letovického panství, nejvyšší dvorní kancléř, Jindřich Kajetán Blümegen. Ten také dodal veškerý stavební materiál. Klášter byl zbudován pro šest bratří a pro šest nemocných.\n\nPod kostelem se nalézá klášterní krypta s ostatky zakladatele kláštera, členů řádu a hraběcího rodu Kálnoky. Na památku členů řádu, již zemřeli po roce 1948, je za oltářem v kryptě umístěna pamětní deska. Stavbu v barokním slohu řídil řeholní bratr Longinus Traub z Vídně. V klášteře se nacházejí barokní lékárny s původním vybavením a bohatou freskovou výzdobou. Klášterní kostel je bohatě vyzdoben četnými malbami od letovického malíře Jana Daňka z roku 1930, který je vhodně skloubil s výzdobou hlavního a bočních oltářů z let 1820. U oltáře Panny Marie je obraz kojící Madony. Je zde také netradiční křížová cesta od brněnského řezbáře Jiřího Netíka. V roce 1949 byl klášter, polnosti i lékárna na Masarykově náměstí v Letovicích řádu odebrány. Po roce 1989 se řád milosrdných bratří vrátil a zřídil v Letovicích noviciát řádu. Proběhla také renovace kláštera i s kostelem.\n\n\nPůvodně byly ve věži klášterního kostela dva zvony, o kterých nejsou žádné podrobnosti. V roce 1895 byly pořízeny tři nové zvony:\nPrvní dva zvony byly za 1. sv. války zabaveny. Třetí zůstal ve věži až do roku 1929, kdy byl prodán. Peníze z jeho prodeje se přidaly k milodarům farníků a posloužily k nákupu tří nových zvonů, jež byly svým laděním přizpůsobeny zvonům kostela sv. Prokopa. Byly to zvony:\nZa druhé světové války Němci zvony zabavili a odvezli do Hamburku. Další zvony byly ulity v roce 1969. Jsou to:\n\n\n"}
{"id": "195820", "url": "https://cs.wikipedia.org/wiki?curid=195820", "title": "Akceptace platebních karet", "text": "Akceptace platebních karet\n\nAkceptace platebních karet je bankovní služba nazývaná jinak také acquiring. Akceptaci Vám může nabídnout i nebankovní subjekt, který však má k této činnosti příslušné povolení/licence. Po jejím zřízení, banka zajišťuje obchodníkovi možnost přijímat platební karty k úhradě plateb za zboží či služby na platebním terminálu/imprinteru. Za tuto službu si banky účtují smluvní provizi (disážio) z každé uskutečněné platby. Placení platební karty je alternativou placení hotovými penězi (především bankovek, mincí).\n\nVe střední a východní Evropě je tento způsob platby relativně mladým vynálezem a ještě tedy zdaleka nemá takovou tradici jako v západoevropských zemích či Spojených státech amerických. Přesto se v posledních letech v České republice objem transakcí prošlých platebními terminály a množství platebních karet v oběhu zněkolikanásobil a získal tak na významu. Na každého občana ČR připadá v současnosti 0,62 karty, to odpovídá průměru v rámci zemí střední a východní Evropy. Nejmenší podíl má Bělorusko, kde připadá 0,02 platební karty na obyvatele a naopak nejvyšší je v Chorvatsku a Slovinsku.\n\nKde se dá karta použít?\nBezhotovostní styk vedený přes platební kartu a terminál v zásadě propojuje 3 strany: Banku, jako poskytovatele/pronajímatele terminálu, obchodníka, využívajícího terminálu k přijetí bezhotovostní platby za zboží či služby, a zákazníka, jenž se při platbě kartou vyhne použití fyzických peněz. Platební karty jsou dnes již akceptovány nejen na obchodních, ale i neobchodních místech (např. při placení pokut). Zmínit můžeme např. obchodní řetězce, obchody, policejní stanice, nemocnice, cestovní kanceláře, čerpací stanice, přepravu a dopravu, stravovací služby (restaurace apod.) a další. Vzhledem k tomu, že společnosti mají pronajaté platební terminály od různých bank, existuje tzv. Multirateral Interchange Fee, což je poplatek, jenž je při platbě připočten k částce prováděné transakce, pokud byla karta vydána jinou bankovní společností, než která poskytla obchodníkovi platební terminál.\n\n\nPlatební terminály jsou zařízení zprostředkovávající platbu přes platební kartu. Existují tři základní typy:\nStacionární terminál je propojen telefonní linkou nebo sítí s autorizačním centrem, kde probíhá ověření proběhlých transakcí. Při provedení transakce vyšle terminál signál automaticky do autorizačního centra (př. Dial-up terminál).\nMobilní terminál je na rozdíl od stacionárního přenosný díky použití technologií GSM/GPRS nebo Bluetooth, může se s ním tedy v rámci jednoho obchodního místa libovolně manipulovat, např. v restauracích může být donesen až klientovi ke stolu.\nSamoobslužný terminál používá přímo majitel karty bez zprostředkování druhou osobou. Jsou hojně využívány u čerpacích stanic, při placení mýtného nebo parkovacích poplatků, dnes už i u prodejních automatů. Tyto druhy terminálů mají zkratku CAT (Cardholder Activated Terminal).\nVšechny tři typy terminálů mohou být uzpůsobeny ke čtení karet buďto čipových, s magnetických proužkem nebo obou druhů zároveň.\nZ důvodu bezpečnosti byl vyvinut systém šifrování s názvem 3DES a od roku 2005 je používán i systém RSA. Dnešní terminály mají oproti svým předchůdcům navíc funkci fee-multitasking, která jim umožňuje provádět více druhů operací současně.\n\nBanky poskytují klientům možnost obdržet jeden ze dvou základních typů výpisů, a sice tištěný nebo elektronický. Klient si může zvolit, jak často si chce nechat výpisy zasílat (na denní, týdenní nebo měsíční bázi). Výpis obsahuje datum zpracování, datum transakce, číslo karty, částku transakce, poplatek (provizi), konečnou částku, kterou klient obdrží.\n\nV posledních dvou desetiletích platební karty expandovaly prakticky do celého světa, nebyly už tedy jen výdobytkem Spojených států, Japonska a Západní Evropy. Nejzávratnější rychlostí a v největší míře probíhalo vydávání karet např. v postsovětských státech, především však v Číně. Kreditní karty Číně výrazně pomohly při reformě hospodářství a finančního sektoru. Prezident Jiang Zemin spustil v roce 1993 program Golden Card Project, když odsouhlasil vydání 4 milionů platebních karet. Do roku 2006 jich bylo vypuštěno 850 milionů. Na růstu významu platebních karet má velký podíl také vznik společnosti China UnionPay (CUP) a její následné spojení s japonským Japan Credit Bureau (JCB). Čína současný trend jen podporuje. Jedním z důvodů je zcela jistě pořádání olympijských her v Pekingu v roce 2008 sponzorovaných společností VISA.\nVelké možnosti se naskýtaly po pádu železné opony ve Střední a Východní Evropě. Na začátku 90. let bylo Středoevropany používáno jen několik tisíců karet, o 15 let později jich již kolovalo přes 112 milionů. Přibližně tak na každého třetího obyvatele Střední a Východní Evropy připadá 1 platební karta. Za potenciálně největší karetní trh je přitom považována Ukrajina.\nCharakteristickým jevem dnešní doby jsou i výrazná digitalizace a technizace, jež se nevyhnuly ani světu bankovnictví a platebních karet. Platby lze již provádět na dálku pomocí telefonu, emailu, faxu, internetu a v budoucnu snad v širší míře i mobilu. Vyvíjejí se nové ochranné prvky karet, např. hologram s určitým motivem (nejčastěji s letící holubicí) na přední nebo zadní straně karty. Tento element zavedla nejprve v roce 1983 MasterCard a o rok později i VISA. Díky moderní technice se podařilo vytvořit jen velmi těžko padělatelné platební karty, a tak není divu, že zatímco padělatelství ze scény zneužití platebních karet ustupuje (ročně asi jen 6% podvodů), s nástupem systému, který ve většině případů po uživateli karty při placení nevyžaduje téměř žádné doklady, bezpečnostní kódy, či sotva kontroluje podpisy, výrazně roste podíl zneužití karet po odcizení (celkem asi 60% podvodů ročně).\nS příchodem nového tisíciletí nastaly i změny ve velkých společnostech. VISA změnila po 28 letech své logo – nejviditelnější úpravou bylo odebrání horního žlutého pruhu. Současně byl hologram přesunut na zadní stranu platební karty a integrován do celé délky magnetického proužku. Upustilo se částečně i od tradičního tvaru karty, tedy obdélníkového, např. společnost Virgin Money se stala v roce 2004 jedním z prvních uživatelů MasterCard s designem mc Card se zaobleným pravým dolním rohem. Karty se tak stávají prostorem pro užité umění, jenž podkresluje identitu klienta.\n\nVětšina klientů ve vyspělých zemích dává v dnešní době stále více přednost platbě kartou. Bankovní platební karty tvoří zhruba 90% trhu. Ve světě bylo celkem vydáno 3 miliardy karet. Provádění transakcí a plateb je dnes již běžnou záležitostí, nedávno vstoupili na bankovní trh i výrobci mobilních telefonů, když zavedli mobily s funkcí bankovní platby. Jestliže na začátku bankovky pomalu vytlačovaly mince, nyní by se mohlo stát, že bankovky budou vytlačeny platebními kartami.\nInternet a mobilní komunikace umožnily používat platební karty i bez přítomnosti klienta v reálném obchodě. Již v 70. letech se začaly používat tzv. telefonní a poštovní objednávky hrazené pomocí kreditních karet (Mail Order/MO a Telephone Order/TO). Se vznikem internetu se platby MO/TO staly ještě oblíbenějšími. Bylo však třeba vyřešit jeden problém – a sice zasílání čísel karet, které bylo po veřejné síti internetu nebezpečné. Číslo mohlo být zachyceno a zneužito k dalším platbám. Další způsob placení bylo placení pomocí bezkontaktních čipových karet tzv. transpoderů. V roce 2002 došlo k rozšíření termínů e-commerce a m-commerce o pojem u-commerce (Universal Commerce), který měl klást důraz na univerzálnost bezhotovostního placení bez přítomnosti „klasické karty“. Pro bezpečnost placení na internetu bylo vymyšleno několik bezpečných metod. První byla metoda protokolu SSL (Secure Sockets Layer) – data posílané po internetu se bezpečně zašifrovala, ale neověřovaly se totožnosti obchodníka ani zákazníka. Další metodou byl protokol SET (Secure Electronic Transaction). To však bylo nákladné a mezi veřejnost se tento systém nerozšířil. Mezi dočasné projekty patřily i projekty tzv. pseudočísla a virtuální karty. Pseudočíslo bylo číslo platební karty trvale nebo jednorázově vygenerované bankou. Při placení klient nesděloval číslo své karty, ale bankovní systém mu vygeneroval číslo karty a autorizační kód pro danou platbu. Virtuální karta je speciální karta pro platby na internetu. Může mít i svůj vlastní výpis, lze na ní posílat i odvádět z ní peníze. V roce 2001 byly v Americe poprvé zavedeny projekty Verified by VISA a MasterCard SecureCode. Bezpečnost spočívá v okně, které naběhne ve chvíli, kdy klient při platbě zadá číslo své platební karty. Tato obrazovka je zprostředkovaná bankou, tedy bezpečná. Komunikace o transakci probíhá úplně mimo obchodníka, ten pouze obdrží informace, zda platba proběhla nebo ne. Klient na stránkách zadává osobní tajné heslo, o které si může zažádat přímo s kartou nebo si ho zpětně registruje na bankovních internetových stránkách.\nGSM telefony se staly nejrozšířenějším komunikačním prostředkem na světě. Koncem 90. let byla vynalezena nová řada telefonů 3G, která poprvé nabízela „služby nové generace“. Mobilní operátoři kupovali licence, finančně se tím vyčerpali, a poptávka po těchto službách byla oproti očekávání malá. Jedním z důvodů mohla být finanční nedostupnost pro běžné zákazníky. Do roku 2010 však mobilní operátoři očekávají stejný příjem z těchto služeb jako z hlasových. V roce 2005 uvedla Nokia na trh telefon s bezkontaktní technologií Near Field Communications (NFC), kterou ve spolupráci vynalezly společnosti Sony a Philips. Pod pojmem „proximity payment“ se rozumí placení pomocí přiblížení bezkontaktní karty do blízkosti platebního zařízení – tzv. point of interaction. Tato služba by měla sloužit k placení parkovného, jízdného v dopravních prostředcích MHD a mýtného na dálnicích. Tyto karty nejsou novinkou, byly zavedeny např. čerpacími stanicemi ve Spojených státech a Izraeli již v polovině 90. let.\nJinak nazvaný projekt Simple Way to Pay zavedla společnost MasterCard International v roce 2002. MasterCard používá technologii PayPass, kdy během přiblížení karty k bezkontaktnímu snímači dojde k bleskové výměně potřebných informací mezi kartou a snímačem (terminálem). Tento způsob je vhodný tam, kde je důležitá rychlost placení. Tato technologie byla poprvé rozšířena v síti restaurací McDonalds v Dallasu. Další projekty PayPass pak následovaly rychle za sebou. V roce 2004 zavedla banka Bank of the Philippines Islands kombinaci čipové karty OneSmart MasterCard s kontaktním i bezkontaktním čipem. V roce 2005 zavedl sportovní klub Seattle Seahawks čipové karty k bezkontaktnímu placení na zápasech a načítání věrnostních bodů.\nKoncem 90. let byla vyvinuta další aplikace: P2P (Person to Person). Vyvinulo ji několik bank a nebankovních společností (PayPal, FastPay) a sloužila pro finanční převody mezi dvěma osobami. V roce 2002 byl bankou Bank of America zaveden nový typ karty, tzv. minikarta, která měla poloviční velikost než normální karty a dala se připevnit zároveň jako klíčenka. Tato karta byla určená pouze k platbám, ne k výběrům z bankomatům.\n\n"}
{"id": "195822", "url": "https://cs.wikipedia.org/wiki?curid=195822", "title": "Emotions", "text": "Emotions\n\nEmotions je druhé album americké zpěvačky Mariah Carey, které vyšlo v roce 1991. Album se dostalo na čtvrté místo americké albové hitparády a obsahovalo písně, které se všechny umístily v první pětici hitparády Billboard Hot 100.\n"}
{"id": "195823", "url": "https://cs.wikipedia.org/wiki?curid=195823", "title": "Willi Meinck", "text": "Willi Meinck\n\nWilli Meinck (1. dubna 1914, Dessau – 7. dubna 1993, Žitava) byl německý (NDR) spisovatel, autor dobrodružných knih a cestopisů zejména pro mládež.\n\nWilli Meinck se narodil v dělnické rodině a vyučil se sazečem a byl aktivní dělnickém sportovním hnutí. Po uchopení moci nacisty a po zatčení několika členů jeho rodiny odjel roku 1933 do Francie, kde pracoval jako dělník v docích a zpíval na ulicích. Roku 1934 se vrátil do vlasti a vykonával různé pomocné práce. Roku 1936 odjel do Maďarska, aby se vyhnul vojenské službě, byl však vrácen do Německa a roku 1938 se stal sanitářem wehrmachtu.\n\nZa druhé světové války se dostal do amerického zajetí. Roku 1946 se vrátil do vlasti a usadil se v sovětské okupační zóně (od roku 1949 Německá demokratická republika), kde působil jako učitel a později ředitel učitelského ústavu. Od roku 1955 byl spisovatelem na volné noze a žil v Berlíně a později v Žitavě.\n\nKrátce po roce 1950 se zúčastnil archeologické výpravy do Mezopotámie (poříčí řek Eufrat a Tigris) a v šedesátých letech cestoval po Indii a Číně.\n\nTěžiště jeho literárního díla je v knihách pro děti a mládež, napsaných často na historické náměty. Kritika velmi ocenila jeho dvoudílnou práci o Marcu Polovi. Kromě toho napsal dva autobiografické romány a reportáže ze svých cest.\n\n\n\n\n"}
{"id": "195828", "url": "https://cs.wikipedia.org/wiki?curid=195828", "title": "Get Your Wings", "text": "Get Your Wings\n\nGet Your Wings je druhé studiové album americké hard rockové kapely Aerosmith vydané roku 1974.\n\n"}
{"id": "195830", "url": "https://cs.wikipedia.org/wiki?curid=195830", "title": "Jetix", "text": "Jetix\n\nJetix byla dětská televizní stanice vysílající po celém světě. Vlastníkem je americká společnost The Walt Disney Company. Stanice vznikla 8. září 2002 z televize Fox Kids. V České republice jsou vysílány animované a hrané seriály v českém znění. Na podzim 19. září 2009 se v ČR Jetix změnil na Disney Channel.\n\nVšech 14 televizních kanálů spadajících pod Jetix Europe poskytuje kombinaci zábavy a akce pro děti ve věku od 6 do 14 let, celkem v 58 zemích a 19 jazycích, až do 52 milionů domácností. Navíc provozuje společnost také GXT, placený televizní kanál pro náctileté chlapce v Itálii.\n\nJetix Europe je součástí celosvětové aliance zábavných pořadů pro děti, která byla vytvořena společnostmi Jetix Europe a Walt Disney Company v roce 2004. Distribuci vysílání kanálu Jetix v Evropě a na Středním východě a jejich programovou skladbu pro neplacené televizní společnosti zajišťuje Disney-ABC-ESPN Television.\n\nTV Jetix je rozdělena na menší celky podle zemí, ve kterých vysílá:\n\n\nVysílací doba Jetixu byla rozdělená na tři části: Jetix Play, Jetix a Jetix Max.\nJetix Play vysílal v ranních hodinách od 00:00 do 08:00, Jetix vysílal od 08:00 do 20:00 a Jetix Max od 20:00 do 00:00.\n\nPoslední seriál, který byl na Jetixu odvysílán byl LazyTown (05:35–06:00).\n\n\n"}
{"id": "195831", "url": "https://cs.wikipedia.org/wiki?curid=195831", "title": "Drakkar", "text": "Drakkar\n\nDrakkar byla rychlá vikingská dlouhá námořní a říční loď. V češtině tento termín splývá se správnějším langskip (podle severského \"langskippet\" - \"dlouhá loď\"). Termín drakkar podle námořních historiků přísluší správně pouze největším válečným lodím, kdežto válečné lodě běžné velikosti se nazýají langskip. V následujícím článku je jednotně používáno pojmu drakkar.\n\nDrakkar je jednořadá válečná veslice se sklopným stěžněm a velkou příčnou ráhnovou plachtou, zaoblenou přídí i zádí, ovládaná kormidelním veslem. Nejčastější délka lodě byla 30 až 40 metrů, i když jsou známy menší i ještě delší. Šířka trupu odpovídala zhruba šestině délky.\n\nDrakkar se vyznačoval snadnou ovladatelností, rychlostí a odolností proti nepřízni počasí, díky nízkému ponoru mohl přistávat i na mělčinách či plout řekou; proti proudu Volchova se Varjagové dostávali dál na východ Evropy.\n\nDrakkar znamená \"dračí loď\", pojmenován byl podle dračí hlavy, kterou měl zdobenou příď; loď s hlavou hadí se nazývá \"snekkar\". Podle drakkaru byl pak pojmenován československý časopis Drakkar o hrách na hrdiny a souvisejících tématech.\n\nTrup tvořila konstrukce kýlu, žeber, přední a zadní vaz, okrajové obrubnice a plášť sestavený tzv. klinkerovou obšívkou. Lodě byly otevřené, trup nebyl uzavřený palubou. Vzhledem ke konstrukci a profilu trupu nepřesáhl ponor drakkaru 2 metry.\n\nKaždá plaňka obšívky byla zhotovená tak, aby přesně zapadla na své místo. Klinkerová obšívka znamená, že výše položená plaňka překrývala spodní, čímž se dosáhlo mimořádně pevného a zároveň pružného spojení. Jednotlivé plaňky se mezi sebou spojovaly železnými nýty, netěsnosti v obšívce se vyplňovaly vlněnými provazci namočenými v dehtu nebo se vysmolily.\n\nNa obrubnicích lemujících trup drakkaru byly úchyty, na které se věšely štíty. Ty se jednak nepletly v lodi a jednak navyšovaly vlastní boky lodě, čímž chránily veslaře před vysokými vlnami i střelami nepřátel.\n\nKýl a obě vaznice se zhotovovaly z jednoho kusu dubového dřeva. Na konce vaznic, v oblouku se vypínajících nad boky lodě, se vyřezávaly dračí hlavy.\n\nStěžeň se upevňoval do mohutného dubového bloku ležícího uprostřed na dně lodi; býval borový, dlouhý polovinu až dvě třetiny délky lodě a v případě potřeby se dal sklopit. Vztyčený stěžeň byl lany upevněn k přednímu i zadnímu vazu a obrubnicím.\n\nPlachta byla používána více než na starověkých středomořských lodích. Byla pouze jedna, obdélníková nebo čtvercová, sešitá z barevných (nejčastěji červených, modrých a zelených) pruhů vlněné látky, připevňovala se na horní ráhno. Díky její vysoké pohyblivosti se loď mohla pohybovat i velmi ostře proti větru. Její šířka bývala rovna polovině délky lodě.\n\nZa příznivého větru drakkary běžně dosahovaly cestovní rychlosti 10 - 12 uzlů (cca 18,5 – 22 km/h).\n\nPočet vesel se lišil podle délky lodě, nejčastější byl 30. Dlouhá bývala až 6 metrů, vyráběla se nejčastěji z borového dřeva.\n\nUchycena byla v obšívce mezi jednotlivými žebry ve vyvrtaném otvoru, rozšířeném tak, aby se jím protáhl i list vesla ukládaného do lodě. Zatékání vody do lodi kolem otvoru bránila kožená manžeta upínaná kolem vesla.\nVeslaři neměli řádné pevné lavice, při veslování seděli na truhlách se svými osobními věcmi nebo stáli v předklonu a veslo při záběru tlačili od sebe místo táhnutí k sobě.\nZa bezvětří mohli veslaři dosáhnout až 5 uzlů (cca 9 km/h).\n\nKormidelní veslo bylo jedno, na zádi na pravém boku lodi. Díky upravenému uchycení k trupu a vyvýšenému stanovišti kormidelníka bylo lehce ovladatelné i na rozbouřeném moři a loď na něj výborně reagovala; podle dochovaných zpráv mnohem lépe než starověké veslice.\n\nZpočátku se používala kotva římského typu s vyvažujícím příčným břevnem na konci, které zajišťovalo zabodnutí jednoho z háků do dna. Pozdější, tzv. normanská kotva, již příčné břevno neměla - čtyři i více háků zajistily, že se kotva vždy alespoň jedním někde zachytila. Kotva tohoto typu se používá dodnes.\n\nVeslaři a další lodníci nebyli otroci, ale normální členové družiny. Další členové posádky se starali o plachtu či stáli na přídi jako hlídka, varující před útesy a mělčinami při proplouvání mělkými vodami. Velitel lodě byl často i kormidelník.\n\nPři plavbách se Vikingové orientovali zejména podle pobřeží a zdaleka viditelných orientačních bodů, které znali buďto z vlastní zkušenosti, nebo z vyprávění jiných mořeplavců. Oblast, ve které se nacházejí, dokázali určit podle barvy moře a druhu mořských chaluh a řas i na volném moři. Při plavbě přes oceán s sebou brávali mořské ptáky, které vypouštěli a když se pták rozlétl nějakým směrem, následovali ho, protože věděli, že tam leží země. Když se pták vrátil zpět na loď, byla země ještě daleko. O navigačních mapách nebo plavební denících neexistují žádné záznamy.\n\nNa rozdíl od starověkých veslic drakkary nikdy neměly beran (též zvaný kloun), nemohly tedy taranovat.\n\n\n\n"}
{"id": "195835", "url": "https://cs.wikipedia.org/wiki?curid=195835", "title": "Codex diplomaticus et epistolaris regni Bohemiae", "text": "Codex diplomaticus et epistolaris regni Bohemiae\n\nCodex diplomaticus et epistolaris (epistolarius) regni Bohemiae, tzv. Český diplomatář (CDB), je ediční řada, publikující v chronologickém pořadí úplné texty všech listin a listů, týkající se celého území středověkého českého království. Edice, vycházející ze vzoru listinné řady Diplomata (DD) německé edice Monumenta Germaniae Historica, by měla pokrýt veškerou látku od nejstarší doby až do roku 1310.\n\nPo starších nerealizovaných pokusech se úkolu ujal druhý profesor pomocných věd historických na české Karlově univerzitě Gustav Friedrich, který sám připravil a vydal ještě před 1. světovou válkou úplné dva svazky a na sklonku svého života za německé okupace ještě první sešit svazku třetího. Friedrich rozděloval ve shodě s tehdejší praxí Monument svou látku do dvou řad na listiny pravé (Acta genuina) a listiny podezřelé a falešné (Acta spuria), což platí i pro později připravené sešity 2. a 3. svazku třetího. Friedrich opět po vzoru Monument zavedl systém nesmírně náročného předběžného kritického diplomatického zpracování každého vydaného kusu, jehož výsledky se ukládaly do tzv. záhlavních poznámek, což z edice CDB učinilo výkladní skříň české středověké diplomatiky. Konečně Friedrich s ohledem na mezinárodní charakter edice zavedl také zásadu, že úvod a veškerý poznámkový aparát editor formuluje v latinském jazyce.\n\nS výjimkou dělení materialu na pravé a falešné kusy převzali tato pravidla editoři nové řady CDB počínaje čtvrtým svazkem. Dělili látku nadále do dvou řad, ale do první řadili základní kusy tištěné v plném znění a do druhé kusy doplňkové, tištěné jen ve výtazích, tzv. regestech. Obohatili edici také o reprodukce ukázek písma jednotlivých písařů a album pečetí, což platí i pro 4. sešit třetího svazku.\n\nPo druhé světové válce byla práce na edici svěřena dvěma badatelům. Třetí svazek měl dokončit Friedrichův žák Zdeněk Kristen, který se posléze stal profesorem pomocných věd historických na obnovené Palackého univerzitě v Olomouci, a dalšího pokračování počínaje čtvrtým svazkem se měl ujmout jiný Friedrichův žák Jindřich Šebánek, držitel stolice pomocných věd historických na Masarykově univerzitě v Brně. Kristen stačil před svou smrtí vydat druhý sešit třetího svazku a další dva sešity téhož svazku pak připadly jeho nástupci v Olomouci Janu Bistřickému. Šebánek spolu se svou asistentkou a pak nástupkyní Sášou Duškovou vydal ve dvou sešitech svazek čtvrtý a tři sešity pátého svazku. Dušková spolu s Vladimírem Vašků pak po Šebánkově smrti vydala čtvrtý rejstříkový sešit pátého svazku. Všechny svazky CDB vyšly v Praze péčí Českého zemského výboru, po válce péčí Československé resp. České akademie věd. Výjimku tvoří třetí a čtvrtý sešit třetího svazku, o které se postaralo Nakladatelství Palackého univerzity v Olomouci.\n\n\n"}
{"id": "195836", "url": "https://cs.wikipedia.org/wiki?curid=195836", "title": "Podolský přístav", "text": "Podolský přístav\n\nPodolský přístav je přístav pro kotvení sportovních lodí na Vltavě pod Vyšehradem v pražském Podolí. \n\nByl vybudován jako vorový přístav v letech 1869 až 1872. Asi po roce 1890 byl doplněn ochrannou hrází o délce 300 m. Pro svou malou kapacitu byl pak přístav vyhrazen pro kotvení sportovních plavidel.\n\nHloubka přístavu činí 4 m. Za velkých mrazů zde voda částečně zamrzá. Na hrázi stojí budova německého veslařského klubu Regatta Prag z konce 19. století (dnes patří Univerzitě Karlově) a dřevěná loděnice Českého yacht klubu (založeného 1893) z roku 1912 od architekta Ferdinanda Šamonila, která je od roku 2008 chráněna jako kulturní památka.\n\n\n \n"}
{"id": "195838", "url": "https://cs.wikipedia.org/wiki?curid=195838", "title": "Aanipada", "text": "Aanipada\n\nAanipada (vládl asi 2523 - 2484 př. n. l.) byl sumerský vládce města Ur v době 1. dynastie urské, syn a nástupce krále Mesannipady. Za jeho vlády prožívá Sumer období militarizace městských států. Aanipada postavil chrám bohyni Ninchursag, který stál na současném návrší Obeid asi 8 km severovýchodně od Uru. Aanipadovým nástupcem byl zřejmě jeho syn Meskiagnannar. \n\n"}
{"id": "195840", "url": "https://cs.wikipedia.org/wiki?curid=195840", "title": "A Little Less Sixteen Candles, a Little More 'Touch Me'", "text": "A Little Less Sixteen Candles, a Little More 'Touch Me'\n\nA Little Less Sixteen Candles, a Little More 'Touch Me' \"(Trochu méně svíček, trochu více se mě dotýkej)\" je píseň Fall Out Boy, která byla vydána v roce 2006 z jejich alba From Under the Cork Tree.\n\nAčkoli píseň nezopakovala úspěchy Sugar, We're Goin' Down a Dance, Dance v rádiích se těšil značné oblibě a v hitparádě MTV \"Total Request Live\" dosáhla až na samotný vrchol.\nVideoklip se točí kolem bandy upírů, které mezi sebou válčí. Na konci klipu je při jedné z bitek zatčen Peter Wentz, který zjistí, že i policisté jsou upíři.\nInspiraci ke klipu hledala kapela ve filmu Blade.\nVe videoklip se objevilo i několik známých osobností :\n"}
{"id": "195841", "url": "https://cs.wikipedia.org/wiki?curid=195841", "title": "Bakovský potok", "text": "Bakovský potok\n\nBakovský potok je vodní tok (potok) ve středních Čechách. Odvodňuje zejména Slánsko (tedy téměř celou severní část okresu Kladno) a severovýchodní okraj geomorfologického celku Džbán. Je posledním větším levostranným přítokem Vltavy před jejím ústím do Labe. (vlévá se na jejím 13,8 říčním kilometru) Délka Bakovského potoka činí 44,6 km. Plocha povodí měří 417,7 km².\n\nBakovský potok pramení v lesích na severovýchodním úbočím Džbánu asi 1 km východně od Kroučové v k.ú. Kalivody u Řevničova. Je to velmi blízko rozvodí Ohře, Berounky a Vltavy. Jeho tok je vcelku rovný, po celou dobu svého běhu míří na východ až severovýchod, Od Kalivod a Srbče protéká širokým (ale zprvu hlubokým) údolím, kterému se dříve říkalo Podlesí. Na středním toku plyne téměř bez přítoků, teprve za malou vsí Bakov, ležící mezi Slaným a Zlonicemi, začíná z obou stran nabírat vějířovitě se sbíhající potoky ze souběžných mělkých údolí. V této části toku je vyhlášena přírodní památka Mokřiny u Beřovic, chránící okolí Hobšovického rybníka, významné hnízdiště ptactva. Dále Bakovský potok protéká městem Velvary a u Nové Vsi hlubokým zářezem stéká ke svému ústí do Vltavy.\n\n\nNavzdory poměrně velké ploše povodí je Bakovský potok málo vodný, neboť většinu této oblasti představuje téměř bezlesá zemědělská krajina, která patří množstvím srážek k nejsušším v Česku.\n\nHlásný profil:\n\n"}
{"id": "195844", "url": "https://cs.wikipedia.org/wiki?curid=195844", "title": "Čtyřvektor", "text": "Čtyřvektor\n\nČtyřvektor je analogie pojmu vektor používaná v teorii relativity. Prostor a čas podle ní tvoří jediný celek, čtyřrozměrný časoprostor. Každá vektorová veličina (trojice reálných hodnot) je přirozeně spojena s další číselnou veličinou, které říkáme \"časová složka\" čtyřvektoru tak, aby byl výsledný objekt nezávislý na vztažné soustavě.\n\nFormálněji je čtyřvektor prvek čtyřrozměrného reálného vektorového prostoru, tzv. Minkowského prostoru (který je ve speciální teorii relativity totožný s časoprostorem). Složky čtyřvektoru se při Lorentzových transformacích, rotacích a translacích, tedy při přechodu z jedné (zcela obecné) inerciální vztažné soustavy do jiné, transformují jako vektory. Tyto transformace tvoří uzavřenou spojitou grupu, tzv. Poincarého grupu.\n\nČtyřvektory hrají roli v popisu fyzikálních veličin nezávislých na vztažné soustavě i v obecně křivém prostoročasu, který využívá obecná teorie relativity. Zde Minkowského prostor hraje roli tečného (vektorového) prostoru. Všechny zákony, které musí být nezávislé na vztažné soustavě, je potřeba formulovat pomocí rovnic mezi čtyřvektory, nebo čtyřtenzory. Tomuto požadavku se říká princip obecné kovariance.\n\nČtyřvektor značíme zápisem jeho souřadnic formula_1, resp. formula_2, přičemž formula_3 (v inerciální soustavě, za předpokladu ortonormální prostorové baze). Při zápisu čtyřvektorů je totiž nutné rozlišovat mezi kovariantními a kontravariantními složkami vektorů, ty po řadě značíme řeckým indexem dole, resp. nahoře. Přitom bývá zvykem užívat tzv. Einsteinovu sumační konvenci, tedy že pokud jsou v nějakém výrazu dva stejné indexy proti sobě, pak se sčítá přes všechny možné hodnoty, které mohou nabývat. Díky metrice Minkowského prostoru se u časových složek čtyřvektorů při změně polohy indexů změní znaménko. (viz příklad výše) Zvedání a snižování dolních a horních indexů se děje podle pravidla formula_4 a formula_5, kde formula_6 je Minkowského metrika, která má v „inerciálních a ortonormálních“ souřadnicích vyjádření formula_7.\n\nV článku rovněž užíváme běžné prostorové vektory, které značíme jako formula_8, nebo, zapsáno ve složkách, formula_9. Protože (troj)vektory z klasické fyziky se vůči Lorentzově transformaci netransformují jako vektory, není potřeba polohu jejich indexu rozlišovat a píšeme jej vždy dole.\n\nVe vzorcích vystupuje rychlost světla ve vakuu \"c\" = 299 792 458 m/s, což vyjadřuje odlišné měřítko na časové ose. Z hlediska teorie relativity je ale přirozené měřit čas ve stejných jednotkách jako vzdálenost. Někdy se proto volí takové jednotky, aby bylo formula_10, například můžeme měřit délku ve světelných sekundách. Tím konstanta zmizí, výpočty se zjednoduší a na fyzikálních závěrech se nic nezmění. Vizte též článek Přirozená soustava jednotek.\n\nPopíšeme-li stejnou fyzikální situaci v jiné inerciální vztažné soustavě formula_11, která se vůči původní soustavě formula_12 pohybuje rychlostí formula_13 podél osy formula_14, projdou místa a časy událostí Lorentzovou transformací.\nVidíme, že časová složka a prostorová složka ve směru pohybu se „promíchají“, což je důvod, proč se v teorii relativity zavádí časoprostor a čtyřvektory. Stejným způsobem se vedle událostí změní i souřadnice všech ostatních čtyřvektorů, například elektrické pole se promíchá s magnetickým. Matematicky jde o lineární transformaci, která odpovídá násobení čtyřvektoru Lorentzovou maticí formula_19:\nRozepsáním do složek dostaneme\nkde formula_22 je Lorentzův faktor a formula_23 je bezrozměrná rychlost. Matice formula_19 je unitární a její determinant je roven 1. To znamená, že Lorentzovu transformaci si můžeme představit jako rotaci v prostoru čtyřvektorů\nformula_25\nnebo formula_26.\n„Úhel“ této rotace se nazývá rapidita. Matematicky se množina všech takových rotací značí formula_27 – Lorentzova grupa.\n\nV definici skalárního součinu je patrný rozdíl mezi čtyřvektory a obyčejnými čtyřsložkovými vektory. U časové složky je opačné znaménko než u prostorových složek. Pro dva čtyřvektory formula_28 a formula_29 se skalární součin zavádí vztahem\nNěkdy se používá opačná konvence, že znaménka minus se píší k prostorovým složkám a plus k časovým, vizte například Feynmanovy přednášky. Formálně je to správně a fyzikálně se nic nezmění, ale přináší to určité problémy. Například níže uvedené čtyřvektorové operátory by nebyly prostým rozšířením vektorových operátorů o jednu dimenzi. Nicméně v obou konvencích je skalární součin invariantní vůči Lorentzově transformaci, takže jeho hodnota nezávisí na volbě vztažné soustavy.\nStejně jako u vektorů, skalární součin čtyřvektoru se sebou samým dává druhou mocninu jeho \"velikosti\". Ta nezávisí na volbě vztažné soustavy.\nŘíkáme, že tento skalární součin generuje Minkowského metriku, tedy způsob měření vzdáleností v Minkowského prostoru.\n\nPodle znaménka skalárního součinu čtyřvektoru se sebou samým dělíme čtyřvektory do tří skupin. Je-li skalární součin záporný, nazýváme vektor \"časupodobný\" a míří do budoucnosti, nebo do minulosti. Je-li skalární součin nulový, nazýváme čtyřvektor \"světlupodobný\" a je-li skalární součin kladný, čtyřvektor nazýváme \"prostorupodobný\".\n\nUdálost je bod v prostoročase. Popisuje tedy místo formula_33 a časový okamžik formula_34.\nMnožina událostí vztahujících se k jednomu objektu je jeho světočára.\n\nJde o derivaci čtyřvektoru formula_36 podle vlastního času tělesa, který nezávisí na volbě vztažné soustavy. Je analogií vektoru rychlosti, na časové ose má rychlost světla. Ovšem aby se transformovala jako čtyřvektor, je třeba ji vynásobit Lorentzovým faktorem formula_37. Důvodem je přepočet mezi vlastním časem tělesa a časem ve zvolené vztažné soustavě, tedy dilatace času.\n\nFyzikální význam časové složky je „rychlost cestování v čase“, tedy kolik sekund uplyne pozorovateli na jeho hodinách, když na hodinách rakety uplyne jedna sekunda (čas je ve skutečnosti měřen v jednotkách c). Vyskytujeli-se např. u časové složky čtyřrychlosti 3c, stárne kosmonaut na lodi třikrát pomaleji.\n\nProstorová složka udává vzdálenost, kterou loď uletí, když na hodninách v kosmické lidi uplyne jedna sekunda. Tato hodnota může být i větší než rychlost světla, dokonce libovolně velká. Tato skutečnost umožňuje za lidský život doletět i k hvězdě vzdálené např. 300 světelných let.\n\nČtyřhybnost (někdy též čtyřimpuls) je čtyřvektor spojující energii formula_39 a hybnost (impuls) formula_40.\nLze ji zapsat také jako formula_42, kde formula_43 je klidová hmotnost (nezávislá na volbě vztažné soustavy) a formula_44 je čtyřrychlost.\n\nPro velikost čtyřhybnosti platí\n\nČtyřpotenciál spojuje vektorový potenciál magnetického pole formula_46 a skalární potenciál formula_47 související s elektrickým polem.\nVektorová pole magnetické indukce formula_49 a intenzity elektrického pole formula_50 lze spočítat z potenciálů.\n\nČtyřproud vyjadřuje proudění elektrického náboje pomocí objemové hustoty elektrických proudů formula_52 a hustoty elektrických nábojů formula_53.\nZcela analogicky lze popsat i proudění jiných veličin.\n\nPopisuje změny fáze vlnění. Úhlová frekvence formula_55 vyjadřuje změnu fáze s časem, vlnový vektor formula_56 popisuje změny fáze s prostorovými souřadnicemi.\nVizte též články Fázová rychlost, Grupová rychlost, Vlnová rovnice.\n\nnebo\n\nTaké vektorový diferenciální operátor formula_67 (nabla) má přímou analogii, která má všechny vlastnosti čtyřvektorů.\nČtyřvektorové operace analogické ke gradientu a divergenci lze pomocí formula_69 zapsat jako:\nPomocí čtyřdivergence a čtyřproudu lze stručně zapsat například zákon zachování elektrického náboje (rovnici kontinuity pro elektrický proud):\n\nJako analogie Laplaceova operátoru (skalární součin dvou nabla) se zavádí také d'Alembertův operátor formula_73:\nProtože jde o skalární součin čtyřvektorových operátorů, chová se tento operátor jako skalár invariantní vůči změně vztažné soustavy. Pomocí něj lze úsporně zapsat například vlnovou rovnici\nPo zavedení čtyřpotenciálu lze také Lorentzovu podmínku vyjádřit stručně jako formula_76 a všechny Maxwellovy rovnice pro elektromagnetické pole lze shrnout do jediné čtyřvektorové rovnice\n(Konstanta formula_78 je permeabilita prostředí.) Na obou stranách rovnice jsou čtyřvektory, takže rovnice se nezmění při Lorentzově transformaci. To znamená, že Maxwellova teorie je evidentně správná z hlediska teorie relativity. Také přímo vidíme, že ve vakuu, kde nejsou volné náboje a proudy, je na pravé straně nula a elektromagnetické pole tedy musí splňovat vlnovou rovnici. To odpovídá šíření elektromagnetických vln (světla, rádiových vln apod.).\n\n"}
{"id": "195845", "url": "https://cs.wikipedia.org/wiki?curid=195845", "title": "Blok proti islamizaci – Obrana domova", "text": "Blok proti islamizaci – Obrana domova\n\nBlok proti islamizaci – Obrana domova (dříve též SVOBODNÍ, SDŽ - Strana důstojného života, Suverenita – strana důstojného života, DOMOV a DOMOV s BLOKEM PROTI ISLAMIZACI), zkratka BPI (dříve, S, SDŽ, DOMOV a DOMOV s BPi) je česká polistopadová politická strana krajně pravicové orientace, která dosud chodila do každých voleb s novým jménem.\n\n\nStrana byla založena 6.5. 2003 pod názvem \"SVOBODNÍ\", zkratka \"S\".\n\nZa své programové priority strana označovala demokracii, odpovědnost, morálku, odvahu a vlastenectví. Sloučením počátečních písmen těchto priorit vzniká slovo \"Domov\", což byl původně uvažovaný název strany při jejím zakládání. Nakonec zvolený název vymyslel Miloš Zeman.\n\nUstavující sjezd se konal dne 31. března 2007 v Jihlavě. Na sjezdu kromě Miloše Zemana, který pouze o několik dní dříve vystoupil z ČSSD, promluvil i předseda strany Moravané, se kterým zakladatelka Jana Volfová jednala už během příprav na založení strany.\n\nStrana vznikla transformací ze strany SVOBODNÍ, díky tomu ke své registraci nemusela sbírat zákonem předepsaných tisíc podpisů.\n\nČást strany utvořili bývalí členové zaniklé Strany za životní jistoty, případně bývalí členové ČSSD a také nestraníci. První předsedkyní strany byla zvolena zakladatelka Jana Volfová, bývalá členka České strany sociálně demokratické, matka statutární místopředsedkyně SBB Jany Volfové.\n\nDo strany byla v roce 2009 začleněna Strana venkova.\n\nNa kandidátkách strany se ve volbách do zastupitelstev krajů 2008 objevilo mnoho bývalých sociálních demokratů blízkých Miloši Zemanovi. Celkem strana získala 12 602 hlasů (0,48 %), přičemž nejsilnějšího výsledku dosáhla v Jihočeském (0,97 %) a v Karlovarském kraji (0,92 %), nejslabší výsledek zaznamenala v Jihomoravském kraji (0,22 %).\n\nDo senátních voleb postavila kandidáta v 15 z 27 obvodů, žádný nebyl zvolen. Jaromír Dušek, bývalý předseda Odborového sdružení železničářů, který kandidoval za SDŽ ve volebním obvodě 3 - Cheb, obdržel 5,61 % hlasů v 1. kole (což byl nejsilnější výsledek strany). Významnější podíl hlasů dále SDŽ získala ve volebním obvodě 30 - Kladno (3,21 %) a v obvodě 36 - Děčín (3,96 %), v ostatních obvodech byl zisk nižší než 3 %.\n\nVe volbách do Evropského parlamentu konaných v červnu 2009 obdržela SDŽ 17 061 hlasů (tj. 0,72 %).\n\nDo voleb do Poslanecké sněmovny 2010 vyslala společně s dalšími malými stranami vlastenecké orientace své zástupce na kandidátních listinách Suverenity - bloku Jany Bobošíkové.\n\n"}
{"id": "195846", "url": "https://cs.wikipedia.org/wiki?curid=195846", "title": "Ejakulační vývod", "text": "Ejakulační vývod\n\nEjakulační vývod (lat. \"ductus ejaculatorius\") je konečný úsek chámovodu, společný vývod semenných cest a semenných váčků. Probíhá od vyústění semenného váčku, skrze prostatu a končí na semenném hrbolku v \"pars prostatica\" močové trubice.\n"}
{"id": "195848", "url": "https://cs.wikipedia.org/wiki?curid=195848", "title": "Loretta Switová", "text": "Loretta Switová\n\nLoretta Switová (nepřechýleně \"Swit\", * 4. listopadu 1937, Passaic, New Jersey, USA) je americká televizní, filmová a divadelní herečka a příležitostná zpěvačka, která proslula svojí rolí vrchní sestry Margarety Houlihanové v americkém televizním seriálu M*A*S*H, za kterou obdržela dvě ceny Emmy.\n\nNarodila se 4. listopadu 1937 v New Jersey v USA. Je dcerou polských imigrantů. První vystoupení před publikem si odbyla v 7 letech, když hrála \"Sněhovou královnu\" ve svém rodném městě. Navzdory přemlouvání matky se rozhodla stát herečkou. Vystudovala American Academy of Dramatic Arts a poté strávila několik let se společností Gena Frankela Repertory Company. Na Broadwayi debutovala ve hře \"Same Time Nest Year\" po boku Teda Bessela.\n\nPo příjezdu do Hollywoodu v roce 1970 začala vystupovat v televizních seriálech jako \"Gunsmoke\", \"Mannix\", \"Hawaii Five-O\" nebo \"Mission: Impossible\". V roce 1972 získala po Sally Kellerman roli vrchní sestry Margaret „Šťabajzny“ Houlihanové v televizním seriálu M*A*S*H. Loretta, Alan Alda, Jamie Farr a William Christopher zůstali u seriálu po celých jedenáct let, až do jeho konce v roce 1982. Společně s Alanem Aldou byli jediní, kteří se objevili v pilotním i v závěrečném díle. Za tuto roli byla desetkrát nominována na cenu Emmy, kterou získala v letech 1980 a 1982, a čtyřikrát (neúspěšně) na Zlatý glóbus. Když se v 80. letech zúčastnila natáčení dokumentárního pořadu \"Korean War: The Untold Story\" (1988), navštívila přitom Jižní Koreu. Během natáčení seriálu M*A*S*H si zahrála Chris Cagney v pilotní epizodě seriálu \"Cagney & Lacey\" (1981) a chtěla seriál M*A*S*H opustit, ale společnost FOX ji nevyvázala ze smlouvy.\n\nLoretta Switová je také zpěvačkou a tanečnicí, a tak se po celou svou hvězdnou kariéru objevovala v řadě televizních speciálů a varietních pořadů, kde toto své umění mohla uplatnit (např. \"The Muppet show\", \"Tony Orlando and Dawn\", \"The Captain and Tennille\" a další).\nV roce 1983 se Loretta Swit vdala za herce Dennise Holahana, který si v jedné epizodě seriálu M*A*S*H zahrál roli švédského diplomata jménem \"Per Johannsen\". Rozvedli se v roce 1995 a Loretta se již nikdy znovu nevdala a nemá také žádné děti.\n\nLoretta Switová se objevila také v několika filmech stříbrného plátna. S Jacqueline Bisset ve filmu \"Stand Up and be counted\" (1972), s Jamesem Caanem a Alanem Arkinem ve filmu \"Freebie and the Bean\" (1974). Peter Fonda byl jejím partnerem ve filmu \"Race with the Devil\" (1975), William Holden ve filmu Blakea Edwardse \"S.O.B.\" (1981), Peter Cook ve filmu \"Whoops Apocalypse\" (1986) a Chuck Norris ve filmu \"Forest Warrior\" (1996).\n\nV roce 1986 vydala knihu o vyšívání nazvanou \"Needlepoint Scrapbook\". V roce 1989 získala svou hvězdu na proslulém chodníku slávy. Od roku 1992 uváděla na stanici Discovery Channel pořad \"Those Incredible Animals\". Pořad se vysílal dvakrát týdně po dobu pěti let a vysílal se více než třiceti zemích. Loretta Swit je aktivní členkou mnoha organizací zabývajících se ochranou práv zvířat jako \"Actors and Others For Animals\", \"The Wildlife Waystation\", \"The Hooved Animal Rescue Protection Society\" či \"The Ark Trust.\" Díky tomu se stala ženou roku organizací na ochranu práv zvířat \"Animal Protection Institute\" a \"International Fund For Animal.\" Od devadesátých let se na televizní obrazovce objevuje již jen sporadicky, vrátila se na divadelní prkna, kde slavila úspěch ve hrách jako \"Shirley Valentine\", \"Mame\", \"Love Letters\", \"Song of Singapore\" či \"The Vagina Monologues\".\n\n\n\n\n\n\n"}
{"id": "195853", "url": "https://cs.wikipedia.org/wiki?curid=195853", "title": "Poševní klenba", "text": "Poševní klenba\n\nPoševní klenba (lat. \"fornix vaginae\") je část pochvy v okolí děložního čípku. Pochva ženy je skloněna poněkud dozadu a děloha, směřující vpřed, je do ní zaústěna vyčnívajícím děložním čípkem, zadní hloubka pochvy je ale výrazně vyšší. Proto je zadní děložní klenba větší než ta přední a laterální.\n\nPoševní klenba je vystlána dlaždicovitým nerohovatějícím epitelem, podobně jako zbytek pochvy. Je bohatě prokrvená, ale není příliš inervovaná a tím pádem ani citlivá.\n"}
{"id": "195854", "url": "https://cs.wikipedia.org/wiki?curid=195854", "title": "Návěst", "text": "Návěst\n\nNávěst je signál, viditelné (optické) nebo slyšitelné (akustické) domluvené znamení, vyjadřující rozkaz nebo zprávu, zejména v dopravě. U viditelných návěstí se rozlišují návěstí denní a noční. Návěsti se obyčejně vydávají návěstidlem, předvěstí apod., ale je možné je vydávat i ručně. Základní návěsti stanoví v ČR Vyhláška Ministerstva dopravy č. 173/1995 Sb. ze dne 22. června 1995, Dopravní řád drah – příloha 1.\n\n\n\n"}
{"id": "195856", "url": "https://cs.wikipedia.org/wiki?curid=195856", "title": "Martín Fiz", "text": "Martín Fiz\n\nMartín Fiz (* 3. března 1963, Vitoria, Álava) je bývalý španělský atlet, běžec, který se věnoval dlouhým tratím.\n\nV roce 1994 vyhrál na mistrovství Evropy v Helsinkách maratónský závod a stejného úspěchu dosáhl i na mistrovství světa v Göteborgu o rok později. Na mistrovství světa v roce 1997 v Athénách skončil ve stejné disciplíně druhý za svým krajanem Abelem Antónem.\n\nSvou zemi reprezentoval třikrát na letních olympijských hrách (1992, 1996 a 2000). Největšího úspěchu dosáhl v roce 1996 v Atlantě, kde doběhl čtvrtý v čase 2.13:20. Na bronzového medailistu, Keňana Ericka Wainaina ztratil v cíli 36 sekund. Úspěšný byl také o čtyři roky později, kdy v australském Sydney dokončil maraton na šestém místě v čase 2.13:06.\n\n"}
{"id": "195860", "url": "https://cs.wikipedia.org/wiki?curid=195860", "title": "Močové cesty", "text": "Močové cesty\n\nMočové cesty (močová soustava) je souhrnný název pro soustavu dutých orgánů, které odvádějí moč z těla do vnějšího prostředí. Začínají už v samotném parenchymu ledviny a pokračují až k vyústění močové trubice.\n\nIntrarenální močové cesty, tedy ty, které jsou umístěné uvnitř tkáně ledviny, navazují přímo na nefrony, ve kterých vzniká moč. Představují trubičky mikroskopických rozměrů, které procházejí z kůry ledviny směrem do dřeně.\n\n\n\nExtrarenální močové cesty jsou umístěné mimo tkáň ledviny. Z větší části jsou vystlané přechodným epitelem, tzv. urotelem, který je typickou výstelkou právě močových cest.\n\n\n\nLedvinová pánvička je dutina uložená v ledvinové jamce a je obalena tukem. Její stěna je tvořena sliznicí s urotelem a vrstvou hladké svaloviny a slouží jako první, nízkokapacitní jímka na moč přitékající z ledvin. Směrem k ledvinové brance se ledvinová pánvička zužuje a přechází do močovodu.\n\nMočovod je dlouhá, tenká trubice s tuhou stěnou, která odvádí moč z ledvinové pánvičky do močového měchýře. Jejich stěna obsahuje dvě vrstvy hladké svaloviny, která se rytmicky stahuje v obdobě perilstatických pohybů např. jícnu při polykání - moč je tak aktivně přečerpávána z ledvin pryč.\n\nMočový měchýř je roztažitelný orgán zhruba hruškovitého tvaru, který slouží jako rezervoár moče. Moč neustále přitéká močovody, které ale ústí do močového měchýře pod ostrým úhlem a tlak naplněného měchýře je automaticky uzavírá - předchází se tak zpětnému toku moče zpět do ledvin. Ve stěně močového měchýře je hladká svalovina, která slouží k usnadnění vyprazdňování.\n\nKrček močového měchýře přechází do ústí močové trubice.\n\nPosledním úsekem vývodných močových cest je močová trubice. Odvádí moč z močového měchýře a příčně pruhovaný sval v její stěně slouží jako svěrač k udržení moči. U mužů odvádí také ejakulát.\n\nU žen je močová trubice krátká a ústí ve vulvě před poševním vchodem, u mužů je výrazně delší a ústí na vrcholu penisu.\n"}
{"id": "195872", "url": "https://cs.wikipedia.org/wiki?curid=195872", "title": "Luis-Joseph Papineau", "text": "Luis-Joseph Papineau\n\nLuis-Joseph Papineau (7. října 1786 - 25. září 1871) byl francouzsko-kanadský politik. Vedl francouzsky mluvící Kanaďany a prosazoval jejich požadavky na reformu a rovnoprávnost vůči britské vládě.\n"}
{"id": "195878", "url": "https://cs.wikipedia.org/wiki?curid=195878", "title": "Fiat CR.42", "text": "Fiat CR.42\n\nFiat CR.42 Falco byl italský stíhací letoun používaný v době druhé světové války. Společně se sovětským letounem I-153 je hodnocen jako nejlepší dvouplošný stíhací stroj vůbec.\n\nFiat CR.42 vznikl v druhé polovině třicátých let. Přesto, že docházelo již k projektům jednopološných strojů, firma Fiat navázala na úspěchy letounu CR.32, který slavil úspěchy ve španělské občanské válce. Nový stroj byl zalétaný 23. května 1938 a měl poměrně solidní výkony. Vykazoval výkony zatím jen o málo nižší než u nejnovějších konkurentů.\nVarianta CR.42AS (\"Africa Settentrionale\") byla určena pro severoafrické bojiště s protiprachovými úpravami a závěsníky pro dvě 100 kg pumy pod spodním křídlem a hlavňovou výzbrojí tvořenou dvěma nebo čtyřmi kulomety ráže 12,7 mm. Noční stíhací CR.42CN Falco byl opatřen tlumičem plamenů na výfucích.\nStroj s označením ICR.42 byl experimentálně opatřen dvojicí plováků a CR.42DB s německým řadovým kapalinou chlazeným motorem Daimler-Benz DB 601A.\nCelkem bylo do roku 1942 vyrobeno 1780 kusů.\n\nFiat CR.42 se od listopadu 1939 používal nejen v Itálii, ale vyvážel se též do Belgie, která odebrala v období leden až květen 1940 34 stroje. Maďarsko od prosince 1939 do června 1940 odebralo 40 letounů a Švédsko v letech 1940 až 1941 72 CR.42 s motory Bristol Mercury. Po vypuknutí války bojovala letadla nad jižní Francií, kde měla poměrně malé ztráty. Jiná situace však nastala, když bylo 50 strojů CR.42bis Regia Aeronautica nasazeno v rámci Corpo Aereo Italiano v období říjen 1940 až leden 1941 v bitvě o Británii ze základen v Belgii. Zde byly jejich úspěchy nevalné a tak dvouplošníky byly staženy ze západní Evropy do Středomoří, kde se proti britským Gladiátorům prosazovaly podstatně úspěšněji. V Libyi zaznamenaly dokonce 151 vítězství oproti 41 bojovým ztrátám. Letouny CR.42 si vedly docela obstojně i proti řeckému letectvu, prosazovaly se i proti zastaralým britským strojům používaným v Severní Africe a na Maltě. Používány byly i na východní frontě v řadách maďarského letectva. Koncem války je dokonce používala i Luftwaffe jako noční, světlomety vybavenou stíhačku či lehký bitevník.\n\nPo válce v Itálii ještě létaly dvoumístné cvičné CR.42B s prodlouženým trupem.\n\n\nÚdaje podle\n\n\n"}
{"id": "195881", "url": "https://cs.wikipedia.org/wiki?curid=195881", "title": "Fiat G.50", "text": "Fiat G.50\n\nFiat G.50 Freccia byl italský jednomotorový stíhací letoun z druhé poloviny 30. let 20. století. Tento nikterak elegantní stroj, neoslňující výkony ani kariérou, byl významný pro Regia Aeronautica zejména proto, že byl jeho prvním celokovovým jednoplošníkem se zatahovacím podvozkem.\n\nPrototyp letounu Fiat G.50 vzlétl 26. února roku 1937 a vzbudil docela velkou pozornost. I přes některé nedostatky byla v září 1937 objednána první série 45 kusů dodaná na začátku roku 1938. I když docházelo k postupnému odstraňování závad a nedostatků, stroj měl malý dolet a slabou výzbroj, kromě toho i zavřenou kabinu. Italští piloti však preferovali kabinu otevřenou. Proto byl Fiat G.50 modernizován lepšími navigačními přístroji, modifikovanou nosnou konstrukcí a zvětšeným objemem palivových nádrží. Vznikl tak typ Fiat G.50Bis zalétaný v září 1940, jehož produkce dosáhla počtu 421 kusů. Patřil sice k tomu lepšímu, co italské letectvo mělo ve výzbroji, ale jeho bojová hodnota nebyla nikterak valná.\n\nNa základě neozbrojené cvičné dvoumístné verze G.50B vznikl v jediném prototypu dvoumístný palubní stíhací letoun G.50Bis/A, vyzbrojený čtveřicí kulometů ráže 12,7 mm a závěsníky pro dvě pumy.\n\nDalší prototypy G.50ter (A.76 RC40S), G.50V (Daimler-Benz DB 601A), G.51 a G.52 vznikly jako zkušební stroje pro testování rozdílných importovaných typů řadových motorů z Německa, nebo jim odpovídajících italských licenčních pohonných jednotek.\nCelkem bylo vyrobeno 677 kusů jednomístných stíhaček a 108 kusů dvoumístné verze G.50B.\n\nV srpnu 1940 nabídl Benito Mussolini vyslání jednotek Regia Aeronautica k podpoře Luftwaffe v Bitvě o Británii. Dne 10. září 1940 proto vznikl Italský letecký sbor (CAI). Jeho součástí byla také jednotka 20° Gruppo tvořená letouny Fiat G.50, spadající pod 56° Stormo, jejímž velitelem byl tenente colonnello pilota Umberto Chiesa. Tento útvar původně sídlil na základně Ciampino Sud poblíž Říma, kde spadal do podřízenosti 51° Stormo. Od podzimu 1938 začal být jako první v celé Regia Aeronautica přezbrojován z letounů Fiat CR.32 na stíhací stroje Fiat G.50.\n\nKoncem roku 1938 vzniklo z pilotů 20° Gruppo experimentální Reparto Sperimentale Caccia. V lednu 1939 se jeho 12 letounů Fiat G.50 a 14 pilotů přesunulo do Španělska, aby zde v praxi otestovali nové letouny v bojích Španělské občanské války. Velitelem celé skupiny byl maggiore pilota Mario Bonzano. Po čtyřměsíčním nasazení se v květnu téhož roku piloti vrátili do Itálie, jejich Freccie však byly ponechány ve Španělsku.\n\nPři vstupu Itálie do války měla Regia Aeronautica ve stavu celkem 118 G.50, z nichž 89 bylo u jednotek, samotná 20° Gruppo pak operovala s pětadvaceti stroji.\n\nK nasazení proti Velké Británii odstartovala 20° Gruppo z mateřské základny Ciampino 22. září 1940. Velitelem útvaru byl španělský veterán M. Bonzano, kterému podléhaly 351 Squadriglia pod velením capitano pilota Gino Callieriho, 352 Squadriglia (capitano pilota Luigi Borgogno) a 353 Squadriglia (capitano pilota Riccardo Roveda). K tomuto datu již měla 20° Gruppo na stavu 45 letounů Fiat G.50, které se za doprovodu šesti Caproni Ca.133 přemístily nejprve na letiště Treviso, 6. října na letiště Bolzano a 17. října do Neubibergu v Bavorsku. O den později následoval přelet do Frankfurtu nad Mohanem a 19. října skupina přistála na cílové operační základně Maldegem v Belgii. Již během přistání byl ztracen první G.50, který se v rozbahněném terénu převrátil na záda a dále sloužil jako zdroj náhradních dílů.\n\nNasazení stíhaček Fiat G.50 Freccia v západní Evropě v rámci Corpo Aereo Italiano nebylo nijak slavné, lépe si letouny vedly proti řeckému letectvu, které mělo zastaralé stroje. Poměrně obstojně si vedly i v první fázi bojů v severní Africe.\n\nNejvětším zahraničním uživatelem bylo Finsko, které je používalo s úspěchy v Zimní válce proti SSSR. S prototypem nového italského stíhacího letounu se představitelé finského Ilmavoimatu seznámili na milánském aerosalonu v roce 1937. O rok později byly zahájeny rozhovory o dodávce 25 kusů. Finové se s novým strojem blíže seznámili na podzim 1939 na letišti Guidonia, kde prováděli jeho testy. V jejich průběhu res.vänr. Harmaja dosáhl během střemhlavého letu rychlosti 830 km/h, přestože konstrukční maximální rychlost činila pouze 730 km/h.\n\nPrvní dodávka byla vypravena v listopadu 1939 přes Německo do Švédska, kde se měly G.50 smontovat a poté přelétnout do Finska. Během transportu však vypukla Zimní válka. Hitlerovské Německo po sovětském protestu propustilo přes své území pouze dva stroje, a proto se další exempláře na místo určení dostaly přes Švýcarsko do Amsterdamu a poté lodí do Švédska. Mezitím se zpožděná dodávka rozšířila na 35 strojů, z nichž první dva finové převzali na konci roku 1939. Zbytek Fiatů byl dodán až v průběhu února 1940. Značnou část dodávky tvořily letouny 1. série s prosklenou kabinou pilota. 26. ledna 1940 byla série rozkazem označena FA-1 až FA-35, stroje FA-7 a FA-8 byly ztraceny již během přeletu.\n\nNovými letouny byla ihned přezbrojována stíhací jednotka LeLv.26, s nimiž 26. února 1940 poprvé zasáhla do boje. V tento den otevřel skóre G.50 ve Finsku ltn. Puhakka sestřelem sovětského letounu Polikarpov I-16. Do konce konfliktu 13. března 1940 sestřelil útvar LeLv. 26 11 nepřátelských strojů při ztrátě jediného G.50. Byl jím FA-12 dne 27. února 1940, pilot ltn. E. Mamiva zahynul. Finští letci si tyto stroje moc neoblíbili, protože byly citlivé na klima severního válčiště.\n\nV krátkém čase příměří se Finové snažili alespoň některé nedostatky odstranit. Do Fiatů byla instalována nová palivová nádrž o objemu 135 l, motor byl vybaven elektrickým systémem ohřevu a stroje 1. série dostaly otevřený kokpit. Vrtule byly modifikovány po vzoru švédských letounů Fiat CR.42 a některé G.50 prošly úpravou směrovky, která dostala rohové vyvážení.\n\nNové boje pro finské G.50 začaly 25. června 1941, kdy šest Fiatů sestřelilo 12 z 15 sovětských SB-2, útočící na letiště LeLv. 26. V tomto čase měla jednotka 26 operačně schopných strojů ve třech letkách. 4. července pak napadla čtveřice G.50 skupinu SB-2 u Pyhäselkä. Po této finské akci muselo VVS RKKA odepsat čtyři SB-2, které si na své konto připsal vääp.Oiva Tuominen na FA-3, zacož byl dekorován Mannerheimovým křížem. Do října 1942 dosáhl na G.50 celkem 23 ze svých 44 sestřelů.\nLeLv. 26 používala Fiaty do 27. června 1944, kdy byl poslední G.50 předán cvičné jednotce T-LLv. 35. Do tohoto data dosáhli piloti Lentolaivue 26 v Pokračovací válce na G.50 88 sestřelů při ztrátě tří Fiatů v leteckém boji (FA-3 8. července 1942, FA-17 1. července 1943 a FA-24 12. srpna 1941). Po vyřazení Fiatů používala LeLv. 26 nadále stroje Brewster F2A Buffalo (B-239).\nPosledních sedm G.50 bylo ze stavu finského letectva vyškrtnuto 2. ledna 1950.\nG.50 používalo i chorvatské letectvo u jednotek 1., 12. a 21. Lovacko Jato, u německé Luftwaffe pak sloužily v jednotkách JG 107 a 3./JG 108.\n\n\n\n"}
{"id": "195886", "url": "https://cs.wikipedia.org/wiki?curid=195886", "title": "Zajícovití", "text": "Zajícovití\n\nZajícovití jsou čeledí zajícovců, která obsahuje asi 50 rodů savců v naprosté většině s českým rodovým jménem králík, a to kromě jediného rodu zajíc (\"Lepus\").\n\nOd pišťuchovitých, druhé čeledi zajícovců, se liší krátkým osrstěným ocasem a charakteristicky protaženými ušními boltci a zadníma nohama.\n\nZajícovci jsou přirozeně rozšířeni po celém světě s výjimkou Austrálie a Oceánie, kam ovšem byli introdukováni člověkem.\n\nZdánlivě se některými znaky a způsobem života shodují s řádem hlodavců, vyvíjeli se však od třetihor odlišně.\n\n"}
{"id": "195898", "url": "https://cs.wikipedia.org/wiki?curid=195898", "title": "Koza", "text": "Koza\n\nKoza (\"Capra\", u některých druhů se používá též kozorožec) je rod zahrnující několik druhů malých přežvýkavců. Pro samce těchto druhů se používá výraz \"kozel\".\n\nJako „koza“ se označují:\n\nJako „kozorožec“ se označují:\n\nVyhynulé druhy koz:\n\n"}
{"id": "195904", "url": "https://cs.wikipedia.org/wiki?curid=195904", "title": "Státní poznávací značky v Bosně a Hercegovině", "text": "Státní poznávací značky v Bosně a Hercegovině\n\nRegistrační značky, které se používají v Bosně a Hercegovině, se do jisté míry liší od značek z jiných zemí Evropy.\n\nDříve byly používány značky, kde se použité dvojice písmen lišily podle administrativní jednotky:\n\n\nToto dělení však bylo později zrušeno, vzhledem k tomu, že auta z Republiky srbské se stávala často terčem výtržníků ve FBiH a naopak; současná podoba čísla, která je zavedena od roku 2000, neumožňuje rozeznat, kde je auto přihlášeno. \n\nRegistrační značky tvoří tři číslice, následované náhodně vybraným písmenem (takovým, které je stejné jak v latince, tak i cyrilici) a pak je na značce ještě jedno trojčíslí. (například \"123-M-456\")\n"}
{"id": "195910", "url": "https://cs.wikipedia.org/wiki?curid=195910", "title": "Univerzita v Lublani", "text": "Univerzita v Lublani\n\nUniverzita v Lublani je první a největší univerzitou ve Slovinsku. Studuje zde zhruba šedesát tisíc studentů, což řadí univerzitu mezi největší na světě. Univerzita byla založena v roce 1919. Hlavní budova univerzity a některé další fakulty se nacházejí v samém centru města.\n\nUniverzita v Lublani byla zřízena 1. září 1919, přičemž prvních osm profesorů bylo jmenováno již 31. srpna 1919. Nově založená univerzita sestávala z teologické, filozofické, právnické, technické a lékařské fakulty. Většina z fakult sídlila z počátku ve společné budově.\n\nV listopadu 1927 začaly z Bělehradu přicházet zprávy, že by mohlo dojít ke zrušení lékařské a technické fakulty. Takové úvahy však vyvolaly odpor studentů, profesorů a v konečném důsledku i slovinské veřejnosti. Na konci roku 1927 vyšlo memorandum s názvem \"Význam Univerzity v Lublani pro Slovince a Stát Srbů, Chorvatů a Slovinců\", které podepsala celá řada představitelů slovinských společností, institucí a organizací napříč politickým spektrem. S veřejnou podporou v zádech přesvědčilo vedení fakulty zvláštní komisi ministerstva školství o škodlivosti jakéhokoliv omezení činnosti univerzity.\n\nZ obav před zrušením přijala v roce 1929 při svém desátém výročí univerzita do svého názvu jméno panovníka Alexandra. V lednu 1931 získal čestný doktorát univerzity československý prezident prof. T. G. Masaryk.\n\nPříchod třicátých let se nesl ve znamení studentských bouří. Poté, co došlo v důsledku rozhazování letáků, k přerušení oslavy dne svátého Sávy 27. ledna 1932, reagovala ústřední místa návrhem nového rozpočtu, který obsahoval návod na zrušení lékařské, teologické, technické a právnické fakulty. Počítalo se jen se zachováním Filozofické fakulty a Ústavu hornictví, geologie a metalurgie. Ministr školství Albert Kramer se nechal slyšet, že po demonstracích nezůstane z univerzity kámen na kameni.\n\nUniverzita se pak po zbytek třicátých let potýkala s tlakem oficiálních míst. Poté, co byl odmítnut návrh na zřízení \"Akademie věd a umění\", odstoupil v lednu 1935 rektor Dr. Fran Ramovš, jenž byl ve funkci od léta 1934. Na vývoj univerzity měla svůj vliv i situace v Československu – po její gradaci na přelomu let 1938 a 1939, reagoval z obav před studentskými bouřemi, a tak získání důvodu pro uzavření univerzity, rektor dr. Rado Kušej na situaci uzavřením hlavní univerzitní budovy.\n\nPo okupaci Slovinska se vedení univerzity podařilo uchránit před zabráním nově dokončenou budovu Univerzitní knihovny i univerzitní knihovní fondy. Za druhé světové války byl výukový program omezen, univerzita však zrušena nebyla.\n\nPrvním poválečným rektorem byl jediný cizinec v této funkci – Čech prof. Alois Král. Po válce se začala univerzita rozvíjet, zvyšoval se počet fakult. Při oslavách šedesátého výročí založení byla pojmenována po slovinském komunistickém představiteli Edvardu Kardeljovi. Tento název univerzita opustila v roce 1990.\n\n\n"}
{"id": "195912", "url": "https://cs.wikipedia.org/wiki?curid=195912", "title": "FIA GT Zhuhai 2007", "text": "FIA GT Zhuhai 2007\n\nZávod FIA GT v čínském Zhuhai byl překvapivým vítězstvím vozu Lamborghini Murciélago a jeho pilotů Bouchuta a Muckeho. S novým formátem závodu pro letošní rok, kdy závody byly zkráceny na 2 hodiny, je důležitá strategie při pit stopech. Závod hodně ovlivnila dlouhá prezence safety caru na trati.\n"}
{"id": "195913", "url": "https://cs.wikipedia.org/wiki?curid=195913", "title": "Fiat G.55", "text": "Fiat G.55\n\nFiat G 55 Centauro (\"Kentaur\") byl italský víceúčelový stíhací letoun. Spolu s Reggiane Re.2005 a Macchi MC.205V patřil k tzv. \"páté sérii\" - posledním nejvýkonejším italským stíhačkám druhé světové války. \nPrototyp letounu Fiat G.55 vzlétl na jaře roku 1942. První malá zkušební série létala vyzbrojená jedním kanónem a čtyřmi kulomety, ale bojové stroje byly vyzbrojeny standardem: 3 x 20mm kanónem a 2 x 12,7mm kulometem. Toto však byla na italské poměry těžká výzbroj. \n\nAž do italské kapitulace v září 1943 stačila firma Fiat dodat pouze 30 strojů, z nichž část se již ani nedostala k jednotkám na frontu. Bojů se letouny účastnily až po italské kapitulaci, kdy na severu země vznikla proněmecká Italská sociální republika. V řadách jejího letectva úspěšně napadaly spojenecké bombardovací svazy i jejich stíhací doprovod. \n\nVýroba G.55 v turínské továrně Fiat dále pokračovala až do 25. dubna 1944, kdy byl závod těžce poškozen spojeneckým náletem. Poté byla produkce rozptýlena do poboček Fiatu a probíhala i v dalších firmách. Na podzim 1944 došlo na příkaz Němců k zastavení výroby. \n\nV březnu 1944 poprvé vzlétl G.56 se silnějším německým motorem DB 603A. Výzbroj byla redukována na tři kanóny. Stroj byl zdařilý, s maximální rychlostí 685 km/h byl nejrychlejším italským stíhacím letounem a v cvičném souboji údajně překonal Bf 109 K i Fw 190 A. Společně se zastavením výroby G.55 byl po postavení dvou prototypů ukončen i vývoj G.56.\n\nProtože se Itálie vzdala včas a ještě si stihla zabojovat proti bývalému spojenci (v případě letadel šlo o Italské spojenecké letectvo), nebyla důkladně demilitarizována jako třeba Japonsko či Německo. Některé italské typy ve výzbroji zůstaly a právě G.55 čekala dlouhá poválečná služba v italském letectvu.\n\nPo válce byl letoun modernizován, vybaven britským motorem Rolls-Royce Merlin a vyráběn pod označením G.59.\n\nDalším uživatelem bylo Egyptské královské letectvo, které G.55 operačně nasadilo do bojů během druhé fáze izraelské války za nezávislost. Zkušení veteráni Royal Air Force sloužící v Chel Ha Avir mnoho Fiatů G.55 sestřelili.\n\n\n\n"}
{"id": "195914", "url": "https://cs.wikipedia.org/wiki?curid=195914", "title": "Stanleyovy vodopády", "text": "Stanleyovy vodopády\n\nStanleyovy vodopády () je kaskáda vodopádů, které se nacházejí v Demokratické republice Kongo. Skládají se ze sedmi vodopádů a táhnou se v délce přes 100 km na řece Lualaba, která je největším přítokem řeky Kongo. Ve spodní části vodopádů se řeka Lualaba vlévá do Konga resp. pod vodopády mění název na Kongo. Jsou to objemem nejvyšší vodopády na světě. Za sekundu jimi proteče 17 000 000 litrů vody. Překonávají výškový rozdíl 60 m. Jméno nesou po cestovateli Henry Mortonovi Stanleym.\n"}
{"id": "195918", "url": "https://cs.wikipedia.org/wiki?curid=195918", "title": "Píďalky", "text": "Píďalky\n\nPodčeleď píďalky (\"Larentiinae\") zahrnuje malé (rozpětí křídel 20-25 mm) noční motýly s charakteristickým cik-cak vzorem na obou křídlech. Píďalky jsou víceméně nenápadně zbarvené, často hnědošedé nebo hnědožluté. Samičky nemají schopnost letu.\n\nPíďalky jsou rodově i druhově bohatá podčeleď, mají-li český název, rodové jméno je většinou píďalka, méně často píďalička, šerokřídlec nebo vlnopásník.\n\nNěkteré druhy píďalek jsou obávanými škůdci ovocných i okrasných dřevin. Mohou způsobit opakované holožíry. Protože samičky jsou neschopné letu, lze jako prevenci před napadením použít lep nanesený ve formě souvislého prstence na kmeny stromů.\n\n\nČeským rodovým jménem píďalka se někdy označují také někteří motýli z podčeledi zejkovci, je to:\n\n"}
{"id": "195921", "url": "https://cs.wikipedia.org/wiki?curid=195921", "title": "Reggiane Re.2000", "text": "Reggiane Re.2000\n\nReggiane Re.2000 Falco I byl italský celokovový jednomístný jednomotorový dolnoplošný stíhací letoun, který patřil ke zdařilým typům italských letadel, avšak velkého rozšíření na domácí půdě se nedočkal. Letoun Re-2000 byl inspirován americkým typem Seversky P-35.\nV průběhu roku 1938 vyhlásilo italské ministerstvo letectví program, který požadoval modernizaci vybavení italského vojenského letectva novými typy letadel. Zadání znělo na jednomístný stíhací jednoplošník s hvězdicovým motorem a výzbrojí dvou kulometů Breda-SAFAT MC ráže 12,7 mm. Již téhož roku navrhl hlavní konstruktér společnosti Reggiane ing. Longi letoun Re.2000 Falco I. Práce na prvním prototypu byly zahájeny v druhé polovině roku 1938, dokončen byl na začátku roku 1939. \n\nPrvní prototyp Re.2000 vzlétl 24. května 1939 (sériové číslo MM408) poháněný dvouhvězdicovým čtrnáctiválcem s mechanickým kompresorem a reduktorem o výkonu 745 kW. Během úspěšných zkoušek obdržel výrobce od italského vojenského letectva zakázku na výrobu dalších dvou prototypů pro letové testy a jednoho draku pro lámací zkoušky.\n\nSérie oficiálních zkušebních a porovnávacích letů probíhala v srpnu 1939 na letišti Guidonia společně s typy Messerschmitt Bf 109E a Fiat CR.42. Re.2000 sice soutěž na nový stíhací typ nevyhrál, i tak Ministerstvo letecví v srpnu objednalo sérii dvou set kusů. Následující měsíc byla zahájena výroba první dvanáctikusové série pro testovací jednotku a připravoval se náběh výroby na zbytek objednaných letounů. Objednávka však byla záhy zrušena a dokončen zůstal pouze jeden drak, který později s motorem Piaggio P-XIX posloužil jako prototyp Reggiane Re.2002.\n\nDruhý prototyp byl dokončen a zalétán v listopadu 1939 s jiným vstupem vzduchu pro karburátor, přepracovaným výfukovým potrubím a byl přidán aerodynamický kužel na střed vrtule. Některé ze změn byly zpětně provedeny i na prvním prototypu.\nAčkoliv továrna rychle reagovala na výtky ohledně integrálních palivových nádrží a přepracovala palivovou soustavu na samostatné palivové nádrže, typ opět objednán nebyl. Za to však ministerstvo letectví uvolnilo stroj k exportu. Jako první měli zájem Britové pro svoji RAF, ovšem z důvodu německého tlaku nakonec z obchodu sešlo. Uskutečnil se ale export do Švédska (60 kusů označených J 20) a Maďarska (70 kusů sériových čísel V401-470 i s licencí pro stavbu ve vagonce MÁVAG v Budapešti). \n\nDo letounů stavěných v Maďarsku byl montován dvouhvězdicový motor Manfred Weiss WM K-14B o výkonu 735 kW pohánějící třílistou vrtuli Hamilton-Standard a kulometná výzbroj Gebauer ráže 12,7 mm. Takto modifikovaných 191 strojů neslo označení MÁVAG Héjja. \n\nOd třetího vyrobeného kusu pro Švédsko byl montován motor Piaggio P-XI bis RC-40 s výkonem zvýšeným o 15 kW s třílistou vrtulí Piaggio P-1001 s elektrickým stavěním listů. Dodávky do Skandinávie probíhaly od dubna 1941 do června 1942 se sériovými čísly 2301-2360. \n\nV roce 1941 zabavilo italské letectvo dvacet letounů z maďarské a osm ze švédské dodávky, a tak si nakonec Re.2000 odebralo. Z tohoto počtu bylo pět letounů dokončeno ve standardu I. série (MM5068-5072), z nichž tři byly později přestavěny na variantu s velkým doletem Re.2000 GA (grande autonomia). Dalších dvanáct draků ve verzi GA (MM8059-8070) bylo dokončeno již na výrobní lince, deset bylo během dubna 1942 upraveno pro katapultáž z lodí na verzi Catapultabile (MM8281-8290) (III. série) jako náhrada za typy IMAM Ro.43 a IMAM Ro.44. Od předchozích exemplářů se lišily změněným překrytem kabiny, odlišným radiovybavením, zásobou paliva zvětšenou o stosedmdesátilitrovou nádrž za pilotním sedadlem, dále závěsem pro přídavnou nádrž nebo dvěstěkilogramovou pumu pod centroplánem. Část hřbetu za pilotním sedadlem obdrželo prolisy z duralových plechů namísto zasklení. \n\nJeden drak byl použit jako základ prototypu dvoumístného průzkumného letounu Reggiane Re.2003 (MM478).\n\nRe.2000 Regia Aeronautica především hlídkovaly a doprovázely konvoje mezi Sicílií (74. squadriglia dislokovaná v Comisu a 377. squadriglia na letišti Milo) a severní Afrikou. Útočily i proti Maltě. V roce 1942 byly prováděny zkoušky s katapultáží Re.2000 z lodí Vittorio Veneto, Roma a Miraglia. Námořní Catapultabile byly zařazeny u jednotky 1. squadriglia Forze Navali. Ve výzbroji lodí nakonec nezůstaly a do kapitulace Itálie dolétaly z pozemních základen. \n\nRe.2000 Maďarského královského letectva byly nasazeny nejdříve na východní frontě, odkud byly pro nedostatečné výkony staženy k protivzdušné obraně na území Maďarska. Mnoho jich sloužilo i v leteckých učilištích, část se v pozdějším MLR zachovalo v dobrém stavu do roku 1959.\n\nTaké Flygvapnet užíval Re.2000 u protivzdušné obrany státu jako záchytné stíhací letouny, bránící švédskou neutralitu. V této úloze operovaly do konce II. světové války, kdy byly nahrazeny domácími stroji FFVS J-22. Poslední válečná ztráta Re. 2000 Flygvapnetu proběhla v dubnu 1945, kdy bylo švédské Falco I sestřeleno palubním střelcem hydroplánu Dornier Do 24 během pokusu o jeho eskortu k nejbližšímu přístavu.\n\nÚdaje platí pro Re. 2000C Falco Catapultabile\n\n\n"}
{"id": "195929", "url": "https://cs.wikipedia.org/wiki?curid=195929", "title": "CP/M", "text": "CP/M\n\nCP/M (původně Control Program/Monitor, později změněno na Control Program for Microcomputers) je jednouživatelský jednoúlohový operační systém pro mikropočítače s osmibitovými mikroprocesory Intel 8080/85, který vytvořil Gary Kildall z firmy Digital Research, Inc v roce 1974. Existovala i jeho rozšíření pro více než 64 kilobajtů paměti, víceuživatelské varianty i varianty pro 16bitové procesory.\n\nSystém CP/M a počítače se sběrnicí S-100 bus vyvinuté podle vzoru počítače Altair 8800 představovaly raný „průmyslový standard“ mikropočítačů, a tato platforma byla od konce 70. let do poloviny 80. let 20. století často dodávána různými výrobci mikropočítačů.\n\nAutorem systému CP/M je Gary Kildall, který začal tento systém vytvářet pro společnost Intel a po neshodách s touto společností ho tvořil dále na vlastní pěst. Prototyp systému schopný pracovat s řadičem disketových jednotek Digital Systems vzbudil pozitivní ohlas. Protože ale existovaly různé mikropočítačové sestavy, Gary Kildall rozdělil systém na část technicky nezávislou a část technicky závislou, kterou jako jedinou bylo nutné přizpůsobit technickému vybavení mikropočítačové sestavy. První zveřejněná verze systému CP/M byla verze 1.3, verze 1.4 už uměla pracovat s řadičem disketových jednotek IBM.\n\nSe vznikem pevných disků vznikla verze 2.2, která v technicky závislé části obsahovala tabulky vlastností pevných disků. Tato verze byla nejrozšířenější verzí v bývalém Československu, známá pod označením \"Mikros\".\n\nVerze 3.1 uměla ovládat stránkovanou paměť. Kromě standardní varianty CP/M existovala i varianta CP/M umožňující spouštění více úloh (\"Concurrent CP/M\"), CP/M s možností přístupu více uživatelů současně (\"MP/M\") a varianta umožňující využití sdílených síťových prostředků (\"CP/NET\").\n\nMinimální požadavky systému CP/M na technické vybavení jsou následující:\n\n\nOriginální systém CP/M, který prodávala firma Digital Research používal mikroprocesor Intel 8080. Výrobci systémů kompatibilních s CP/M upravovali části systému pro své vlastní kombinace paměti, diskových jednotek, a terminálů. CP/M také běží na systémech s mikroprocesorem Zilog Z80, protože strojový kód Z80 je rozšířením strojového kódu 8080. Zatímco systém od Digital Research používal pouze instrukce pro Intel 8080, mnoho systémů pro Z80 používalo instrukce pro Z80, takže tyto programy na počítačích s procesory Intel nefungovaly.\n\nCP/M používá 7bitovou znakovou sadu ASCII. Použití kódů 128–255 není standardizováno. Počítače Osborne je používaly pro podtržené znaky, počítače Kaypro pro řecké znaky. Mezinárodní systémy CP/M obvykle používaly normu ISO 646 pro lokalizované národní znakové sady, které místo používání kódů 128–255 nahrazují některé ASCII znaky národními znaky.\n\nOperační systém CP/M se skládá ze tří základních součástí:\n\n\nBIOS a BDOS byly rezidentní – trvale zavedeny do paměti, zatímco CCP byl tranzientní – mohl být přepsán spouštěným programem. Pokud k tomu došlo, byl CCP po ukončení programu znovu načten z disku. Systém byl dodáván i s několika tranzientními pomocnými programy, které byly uloženy jako soubory s příponou .COM na disku.\n\nModul BIOS obsahoval podprogramy pro obsluhu vstupních a výstupních zařízení, jako například funkce pro čtení znaku z klávesnice, výpis znaku na obrazovku, čtení sektoru z diskety a zápis sektoru na disketu. Tato část byla závislá na technickém vybavení počítače.\n\nModul BDOS implementoval systém souborů a abstrakce pro vstupní a výstupní operace s využitím funkcí poskytovaných modulem BIOS.\n\nNaproti tomu BDOS, CCP a standardní tranzientní příkazy byly (v ideálním případě) nezávislé na technickém vybavení. Díky omezeným adresovacím možnostem použitých procesorů bylo však nutné přeinstalovat systém při změně velikosti operační paměti. Nainstalovaný systém (BIOS, BDOS a CCP) byl uloženy v rezervovaných oblastech na systémovém disku, odkud je po zapnutí počítače zavaděč systému (zpravidla uložený v paměti ROM) načetl z diskety v jednotce A:.\n\nV porovnání s moderními operačními systémy byl CP/M velmi primitivní, zejména kvůli velmi omezenému rozsahu operační paměti. Ve verzi 1.0 neuměl detekovat, že uživatel vyměnil disketu, takže mohlo snadno dojít k přepsání dat na disketě. Ve verzi 1.1 a 1.2 způsobil pokus o zápis na vyměněnou disketu kritickou chybu a bylo nutné restartovat systém, takže došlo ke ztrátě dat, které chtěl uživatel uložit.\n\nNejsložitější část CP/M byla izolována v BDOS, a v menší míře v CCP a tranzientních příkazech. Při přenosu systému na nový hardware stačilo přepsat pouze relativně jednoduché hardwarově závislé funkce v BIOSu, což značně zkracovalo dobu potřebnou pro přenos systému na nový hardware a přispělo k velkému rozšíření systému.\n\nConsole Command Processor (CCP) zobrazuje písmeno aktuální diskové jednotky a znak „větší než“ (například A>) jako výzvu systému, načítá příkazy zadávané uživatelem na klávesnici, buď je přímo provádí nebo pro jejich provedení spustí tranzientní program a zobrazuje výsledky na terminálu. Jako terminál se používal buď elektrický psací stroj nebo obrazovkový displej.\n\nInterní příkazy prováděné přímo programem CCP:\n\nExterní příkazy dostupné v CP/M jako samostatné programy zaváděné do TPA:\n\nKaždá disková jednotka byla identifikována písmenem a dvojtečkou (A:, B:, atd.).\n\nCP/M nemělo adresáře. Jména souborů mohou mít až 8 znaků následovaných tečkou a max. 3 znaky přípony. Přípona se používá pro určení typu souboru. Programy mají příponu .COM a textové soubory měly příponu .TXT. Plné jméno souboru mohlo být například A:CCP.COM nebo A:README00.TXT. Tento formát jmen byl beze změny převzat do operačního systém MS-DOS a PC-DOS. Ve verzi MS-DOS/PC-DOS 2.0 byl doplněn jmény adresářů.\n\nVelikost souboru byla udržována jako počet 128bytových záznamů (odpovídajících sektorům na osmipalcových disketách). Neexistence přesné délky souborů v bytech se obcházela v textových souborech použitím znaků konce souboru (ASCII SUB, hexadecimal 1A, control-Z). Pomocí + bylo možné docílit i zkrácení souboru.\n\nUdržování časů modifikace souboru bylo podporováno pouze v některých pozdějších variantách CP/M.\n\nChybějící adresářovou strukturu obcházela CP/M verze 2.2 pomocí až 16 uživatelských oblastí na disku. Pro přepínání mezi uživateli slouží příkaz codice_1, kde x je číslo 0 až 15.\n\nOblast paměti od adresy 256 (šestnáctkově 0100) a začátkem modulu BDOS se nazývá \"transient program area\" (TPA) se používá pro zavádění aplikačních programů. Procesory Z80 a 8080 mohou adresovat 64 kibibytů paměti, ale ne u všech počítačů byla paměť této velikosti k dispozici. Některé počítače také mají v adresním prostoru další paměť jako BIOS ROM, nebo videopaměť. Díky tomu měly různé počítače různě velkou oblast TPA. Některé pozdější počítače měly více než 64 KiB paměti a používaly techniku přepínání stránek paměti. CP/M 3.0 umožňuje, aby v přepínané části paměti byly i některé části BDOSu.\n\nOperační systém CP/M požaduje paměť RAM už od adresy 0000. Počítače, které nebyly navrženy pro spouštění operačního systému CP/M měly většinou v těchto místech paměť ROM a tak byly nutné úpravy. Pro textový výstup bylo požadováno 80 znaků na řádku. U počítačů, které měly standardně jenom 40 znaků na řádku, se toto řešilo vlastními ovladači umožňující zobrazovat písmo s poloviční šířkou znaků. Zvláštní řešení bylo použito u CP/M pro Sinclair ZX Spectrum +3. Jelikož počítače ZX Spectrum měly pouze 32 znaků na řádek, bylo u ZX Spectra +3 možné využít jeho obou videoRAM. Pomocí první videoRAM se zobrazovaly znaky 1–64, pomocí druhé videoRAM se zobrazovaly znaky 16–80. Protože takovéto řešení omezovalo čtení souvislého textu, nebylo aktivováno automaticky, ale pomocí příkazu. Klávesami pak bylo možné přepínat mezi částmi obrazovky.\n\nJeden ze způsobů, jak zajistit paměť RAM od adresy 0000, je navrhnout počítač tak, aby obsahoval v celém adresním adresním prostoru procesoru paměť RAM. Protože ale takový počítač sám o sobě není možné spustit, je nutné po spuštění počítače dočasně odpojit procesor od sběrnice a operační systém CP/M nahrát do paměti z vnějšího paměťového média pomocí pomocného procesoru.\n\nExistovalo několik nekompatibilních architektur počítačů (Sinclair ZX Spectrum, Sharp, Atari, Amstrad-Schneider), kdy každá architektura měla jinak ovládaný hardware (klávesnice, joysticky, videopaměť), jinou organizaci paměti (umístění pamětí RAM a ROM v adresovatelném rozsahu procesoru, připojování paměti většího rozsahu než je adresovatelný rozsah procesoru a podobně) a nekompatibilní periférie. Nekompatibilita periférií nebyla jenom mezi různými architekturami, ale i v rámci jedné architektury. Např. pro počítač Sinclair ZX Spectrum existuje několik různých disketových systému (Beta Disk Interface, Disciple, +D, Opus Discovery, Wafadrive, systém použitý v počítačích ZX Spectrum +3, Didaktik 40/80, Dataputer, Timex FDD3000, Kempston Disc Interface, Byte Drive 500, …). Operační systém CP/M pak umožňoval psát programy použitelné na různých architekturách a ve spojení s různými perifériemi. Samozřejmě existovaly i jiné procesory např. MOS Technology 6510 použitý v Commodore C64. Pro tyto procesory operační systém CP/M neexistoval, proto Commodore C128 obsahoval 2 procesory: MOS Technology 8502 (novější verze procesoru 6510, pro režimy C64 a C128) a Z80 (pro režim CP/M). Pro počítače Apple II, který byl založen na procesoru MOS Technology 6502, existovala speciální karta pro provoz operačního systému CP/M s procesorem Z80.\n\nOperační systém CP/M umí obsloužit až 16 připojených externích paměťových jednotek (disketové jednotky, pevné disky, RAM disky). Jednotky byly označeny písmeny A: až P:. Média měla pouze kořenový adresář. Aby byla možná jistá strukturovanost uložených dat, bylo možné data ukládat pod čísly uživatelů 0–15 (jako by na jednom médiu existovalo 16 kořenových adresářů a v každém byly uloženy jiné soubory). Bylo možné používat média až do velikosti 32 MiB, přičemž velikost souboru mohla být až 16 MiB (verze CP/M pro Sinclair ZX Spectrum +3 mohla používat média až do velikosti 16 MiB, přičemž velikost souboru mohla být až 8 MiB), což v té době znamenalo ještě dostatečnou rezervu, neboť kapacita disket byla obvykle 360 nebo 720 KiB (dvojitá hustota, Double Density, DD), resp. 1,2 nebo 1,4 MiB při použití záznamu o vysoké hustotě (High Density – HD). Existovala i verze CP/M pracující se ZX Microdrive.\n\n"}
{"id": "195930", "url": "https://cs.wikipedia.org/wiki?curid=195930", "title": "Yaoundé", "text": "Yaoundé\n\nYaoundé, (), je hlavní a s počtem obyvatel 2 440 462 (2012) druhé největší město Kamerunu (po městě Douala). Leží ve střední části země v nadmořské výšce asi 750 metrů. Yaoundé je známé tím, že je to hlavní město s největším množstvím dešťových srážek na světě (např. od července do října prší neustále).\n\nYaoundé bylo založeno v roce 1888 německými obchodníky jako hlavní centrum pro obchod se slonovinou a zemědělská výzkumná stanice. Během první světové války bylo Yaoundé obsazeno belgickou armádou a stalo se hlavním městem Francouzského Kamerunu.\n\nV Yaoundé převažuje potravinářský a dřevozpracující průmysl. Vyrábí se zde především cigarety a skleněné zboží. Město je také regionálním centrem vývozu kávy, kakaa, kokosů, cukrové třtiny a dalších produktů.\n\nV centru Yaoundé se nacházejí především budovy vládních úřadů, velké drahé hotely a tržiště. V bohaté čtvrti Bastos stojí hlavně ambasády, velká evropská komunita a luxusní domy patřící největším boháčům v zemi. Hlavní turistické atrakce zahrnují Kamerunské muzeum umění (umístěné v benediktinském klášteře), Kamerunské národní muzeum (v prezidentském paláci ve čtvrti Etoudi) a Athemi muzeum. Ve čtvrti Mvog-Betsi můžeme nalézt malou zoologickou zahradu.\n\nV Yaoundé se nachází mezinárodní letiště (Nsimalen-NSI-). S městy Douala a N´Gaoundéré je spojeno osobní vlakovou dopravou, do Doualy navíc jezdí po obvykle udržované silnici frekventované autobusy. Nechybí zde ani městská hromadná doprava, její používání však není turistům vůbec doporučeno.\n\nMěsto má nesčetné množství tržišť (největší v Mokolo) a v centru stojí obří supermarket. Kamerunský národní fotbalový tým hraje nejvíce zápasů na velkém Ahmadou Ahidjo stadionu. Yaoundé je sídlem několika významných univerzit jako např. Středoafrické katolické univerzity (UCAC).\n\nV porovnání s Doualaou je Yaoundé chladnější a méně metropolitní, avšak může se pochlubit velkým množstvím restaurací a nočních podniků. Nepřehlédnutelná je také neobvyklá moderní architektura, která za svůj vznik vděčí především mnoha politickým představitelům.\n\n"}
{"id": "195931", "url": "https://cs.wikipedia.org/wiki?curid=195931", "title": "Arktika", "text": "Arktika\n\nArktika (Αрктика) je druhý postavený sovětský atomový ledoborec, první z řady lodí třídy Arktika. Je to první hladinové plavidlo, které dosáhlo severního pólu. Stalo se tak 17. srpna 1977.\n\nLedoborec Arktika byl navržen na základě zkušeností s prvním jaderným ledoborcem Lenin z roku 1957.\nLoď byla postavena v Leningradských loděnicích a do provozu byla předána v roce 1975. Provozována byla do roku 2000.\n\nLoď vybavena dvěma jadernými reaktory o výkonu 171 MW, které vyvíjejí páru pro tři turbíny pohánějící lodní šrouby o celkovém výkonu 52 800 kW (75000 KS).\n\n"}
{"id": "195932", "url": "https://cs.wikipedia.org/wiki?curid=195932", "title": "Reggiane Re.2001", "text": "Reggiane Re.2001\n\nReggiane Re.2001 Falco II byl italský jednomotorový celokovový stíhací letoun, který vznikl vývojem z typu Reggiane Re.2000.\n\nRoku 1939 bylo rozhodnuto adaptovat kvalitní drak letadla Reggiane Re.2000 pro výkonnější, invertní kapalinou chlazený řadový dvanáctiválcový motor RA-1000RC-41/I, což byl v Itálii licenčně vyráběný Daimler-Benz DB-601 A-1 o výkonu 1175 k. Zástavba proběhla úspěšně a stroj (sériové číslo MM409) dosahoval v létě 1940 rychlosti 563 km/h. Na žádost ministerstva letectví byl druhý prototyp (MM408) dohotoven s novým třínosníkovým křídlem, upravenou elektroinstalací a pevným nezatažitelným ostruhovým kolem. V únoru 1941 se rozběhla výroba deseti předsériových letounů (MM8071-8080).\n\nZdárný průběh zkoušek však přerušila havárie druhého prototypu, při které zahynul pilot Piero Scapinelli. Souběžně s výrobou předsériových strojů probíhala výroba prototypu Re.2001bis (MM538) s přepracovaným křídlem se zapuštěnými bloky chladičů. Dodávky německých motorů však vázly a vedly k omezování objednávky, což také vedlo k tomu, že k lednu 1942 bylo dohotoveno pouze 53 kusů Re.2001 Falco II. Bylo proto rozhodnuto vestavět do draku letounu italský invertní vzduchem chlazený dvanáctiválec Isotta Fraschini Delta RC-16/48 o výkonu 840 k a takto upravená verze vzlétla 12. září 1942. Během zkoušek 27. ledna 1943 se však motor vzňal a pilot Beretta se při nouzovém opuštění letounu zachránil na padáku, prototyp byl ovšem kompletně zničen.\n\nRozestavěné draky typu Reggiane Re.2001 byly použity pro některé nové varianty - např. palubní Re.2001OR, nebo stíhací bombardér Re.2001CB. Další vyráběnou verzí byl Re.2001CN, noční stíhací letoun s výzbrojí dvěma kanóny Mauser MG 151/20 ráže 20 mm a jeden Re.2001H jako bitevní protitankový letoun. Re.2001G' byla v jednom prototypu postavená torpédová varianta.\n\nRe.2001, předané Regia Aeronautica, byly nejdříve dodány ke školním a výcvikovým střediskům a do bojů zasáhly až v únoru 1942 na Sicílii. Re.2001 postupně převzala 2., 22., 24., 59., 60., 160. a 167. Gruppo di Caccia. Jejich hlavním úkolem byl doprovod bombardérů nad Maltu. Zde se střetávaly především s letouny Supermarine Spitfire Mk.V a Hawker Hurricane Mk.II.\n\nDva zkušební stroje s nosností 640 kg pum se ve stavu 2. stíhací skupiny zúčastnily 12. srpna 1942 náletu na britskou letadlovou loď HMS Victorious. Oba letouny zasáhly palubu, ale pumy neexplodovaly a sklouzly do moře.\n\nOblastí působnosti 22. stíhací skupiny se stroji Re.2001 byla Sardinie.\n\nNoční stíhací Re.2001CN operovaly převážně u jednotek v severní Itálii, kde bojovaly v rámci 59. a 60. stíhací skupiny proti bombardovacím letounům Royal Air Force Handley Page Halifax, Short Stirling a Avro Lancaster.\n\nČást letounů Re.2001 160. stíhací skupiny působila také z ostrova Korsika. Ke dni italské kapitulace zůstaly ve stavu italského letectva 73 letouny Re.2001 všech verzí.\n\nPo přechodu Itálie na stranu spojenců se stroje Falco II zapojily do akcí proti Němcům na Balkánském poloostrově.\n\nPo válce zůstalo ve službě pět Re.2001 – dva u spojovací jednotky v Římě a tři u Meteorologického výzkumného střediska v Benátkách-Lidu. Celkem bylo postaveno 237 kusů.\n\n\n Kamuflážní schémata letounu Reggiane Re.2001\n\n"}
{"id": "195936", "url": "https://cs.wikipedia.org/wiki?curid=195936", "title": "Henry Morton Stanley", "text": "Henry Morton Stanley\n\nSir Henry Morton Stanley, vlastním jménem John Rowlands (28. ledna 1841 Denbigh, Wales, Spojené království – 10. května 1904 Londýn), byl britský novinář a cestovatel.\n\nByl sirotek, možná to ho naučilo být tak tvrdý, až bezohledný. Roku 1858 doplul jako plavčík do New Orleans. Zde se stal adoptivním synem makléře Henryho Stanleyho, jehož jméno přijal. Po jeho smrti se znovu ocitl bez prostředků. Dopracoval se však až na reportéra listů Chicago Tribune a New York Heraldu, u kterého zůstal.\n\nProslavil se zejména svou expedicí do Afriky a tím, že u jezera Tanganika našel Davida Livingstona. Daleko větší význam však měly až jeho další dvě akce – konžská expedice (1874–1877) a výprava na záchranu Emina-paši (1887–1889).\n\nV roce 1869 byl vyslán pátrat po zmizelém britském badateli Davidu Livingstonovi. V březnu roku 1871 vyrazil Stanley ze Zanzibaru, ostrova na pobřeží dnešní Tanzanie. Cestou se Stanley zastavil v Egyptě, aby byl jako zpravodaj při otevření Suezského průplavu. V listopadu 1871 našel Dr. Livingstona v Ujiji na břehu jezera Tanganika.\n\nPo památném setkání s Livingstonem vyplul roku 1872 do Londýna, kde se připravoval na novou expedici. 17. listopadu 1874 vyrazil z afrického přístavu Bagamoja do vnitrozemí. 27. února 1875 dorazila výprava do přístavu Mwanza na jihu Viktoriina jezera. Zjistil, že jediný výtok z jezera jsou Riponovy vodopády. Dalším bodem programu byl nový průzkum jezera Tanganika. Odtud plul po řece Lualabě na sever, kde se potvrdil jeho předpoklad – pluli po hladině Konga. Přešli přes mohutné vodopády, které poté dlouho nesly i Stanleyho jméno (nyní Boyomské vodopády) a po mnoha strastech dorazili do prozkoumané části řeky. 12. srpna 1877 se cestovatel objevil v Bomě, obchodní stanici založené Evropany.\n\nV letech 1879–1884 podnikl výpravu pro belgického krále Leopolda II. Ve středoafrické džungli založil Svobodný stát Kongo.\n\nEmin-paša, guvernér z Equatorie, německý lékař v egyptských službách byl roku 1881 kvůli súdánskému povstání proti egyptské nadvládě odříznut od civilizace. Až roku 1886 se mu anglická expedice vedená Stanleym vydala na pomoc. Prošli 800 km dlouhý tropický prales v oblasti řeky Ituri a v prosinci 1887 došli k Albertovu jezeru, kde zanedlouho našli Emina-pašu. Ten, již dobře zabydlený, nechtěl opustit své útočiště. Stanley ho přemluvil, a tak 4. prosince 1889 výprava dorazila na pobřeží do Bagamoja.\n\nPo této expedici se roku 1890 vrátil do Londýna. Rok poté se oženil a žil na svém venkovském sídle v Surrey. Zemřel 5. května 1904.\n\n\n"}
{"id": "195937", "url": "https://cs.wikipedia.org/wiki?curid=195937", "title": "John Rowlands", "text": "John Rowlands\n\nJohn Rowlands může být:\n\n"}
{"id": "195938", "url": "https://cs.wikipedia.org/wiki?curid=195938", "title": "Kurzova rozhledna", "text": "Kurzova rozhledna\n\nKurzova rozhledna je kamenná turistická vyhlídková věž na vrcholu hory Čerchov (1042 m), nejvyššího vrcholu Českého lesa na pomezí katastrů obcí Pec a Česká Kubice, okres Domažlice.\n\n20. května 1893 podnikli Dr. Vilém Kurz a Vratislav Pasovský, iniciátoři stavby Petřínské rozhledny v Praze, doprovázeni společností z Prahy v počtu 53 osob, klubový svatodušní výlet do Domažlic a chodského Pošumaví s cílem založit v Domažlicích odbor Klubu českých turistů. To se jim podařilo a již v roce 1894 vznikla na vrcholu Čerchova (1042 m n. m., nejvyšší hora Českého lesa) první dřevěná rozhledna. Byla to 17 m vysoká, třípatrová dřevěná trámová věž a byla vystavěna za pouhých 33 dnů rozpočtem 450 zlatých podle plánů tesaře Jana Zelenaka. Financemi se podílel p. Jiří hrabě ze Stadionů společně s Klubem českých turistů. U příležitosti slavnostního otevření věže z Domažlic do České Kubice byl vypraven zvláštní vlak. Na Čerchově pronesl dojemnou řeč Dr. Vilém Kurz. Z věže zazněla pozdější hymna \"Kde domov můj\". P. Jiří, hrabě ze Stadionů,připravil při zpáteční cestě v Caparticích pohoštění.\n\nPo deseti letech bylo však třeba dřevěnou, zčásti zetlelou rozhlednu z důvodu bezpečnosti strhnout a bylo rozhodnuto vybudovat rozhlednu zděnou.\n\nPůvodní dřevěná věž byla nahrazena zděnou, kterou tvořila ji 19 m vysoká kamenná věž z kyklopského zdiva zakončená prosklenou dřevěnou vyhlídkovou nástavbou, jejíž vrchol dosahoval ještě o dalších 6 metrů výše. Projekt vypracoval Vratislav Pasovský, financemi se podílel hrabě Stadion společně s Klubem českých turistů, domažlickou spořitelnou, městem Domažlice a mnoha dalšími. Základní kámen této rozhledny byl položen 23. května 1904 a dne 16. července 1905 byla rozhledna slavnostně otevřena. Toho se však již Dr. Vilém Kurz nedožil. Na památku této vůdčí osobnosti počátků činnosti Klubu českých turistů a jednoho z iniciátorů stavby věže dostává rozhledna jméno Kurzova. Na památku dr. Viléma Kurze byla na rozhlednu umístěna jeho pamětní deska. V blízkosti rozhledny byly postaveny dvě turistické chaty, jedna z nich nesla jméno druhého z iniciátorů stavby rozhledny Vratislava Pasovského.\nV roce 1938 byla rozhledna zkonfiskována nedříve německou armádou,která jí využívala jako strážní věž.\n\nPo válce byla rozhledna vrácena původnímu účelu, ale 1. 4. 1950 zde bylo zřízeno výcvikové středisko SNB a v dalším období rozhledna sloužila armádě. Pasovského chata byla zbourána, nedaleko rozhledny byla postavena nejdříve laminátová hala s radary, později odposlechová věž a další vojenské objekty.\n\nPo dlouhém úsilí byla v r. 1999 rozhledna vrácena Klubu českých turistů, jemuž se podařilo provést na základě veřejné sbírky obnovu zchátralého objektu. Pamětní deska dr. Viléma Kurze byla znovu pozlacena. V roce 2005 proběhla za značné publicity oslava sto let existence rozhledny. Na rozhledně je v prodeji turistická známka č.341. Občerstvení se nachází v nedalekém původně vojenském objektu, který připomíná atmosféru KVČ v kasárnách ČSLA.\n\nNejlépe se lze k rozhledně dostat z parkoviště v Caparticích, které leží vpravo od hlavní silnice vedoucí k hraničnímu přechodu s Německem Lísková. Odtud je to pěšky na vrchol po značené cestě zhruba čtyři kilometry s převýšením 320 metrů.\nK úpatí hory cesta vede po asfaltové silničce, dále pak na vrchol po cestě ze silničních panelů, kterými ČSLA nahradila původní cestu vybudovanou hrabětem Stadionem. Tato přístupová cesta je vhodná i pro cyklisty, kteří jí hojně využívají.\n\nNejbližší železniční zastávka v Trhanově je vzdálená přibližně osm kilometrů. Dalšími výchozími místy jsou Česká Kubice a Pec pod Čerchovem.\n\nZ ochozu rozhledny se otevírá výhled k severu na Přimdu, Slavkovský les a Doupovské hory, na SV na Plzeň, Radyni a Brdy, na východě na blízkou obec Pec pod Čerchovem, Koráb, Jihočeské pánve a JE Temelín, na JV na Dlouhou skálu a další vrcholy Českého lesa a dále na Šumavu s vrcholy Velký Javor, Roklan, Luzný a Ostrý, na jihu až západě na německou část Českého lesa a příhraničí. Za mimořádně výborné dohlednosti jsou na jihu vidět Alpy s Dachsteinem a na severu Krušné hory.\n\n"}
{"id": "195939", "url": "https://cs.wikipedia.org/wiki?curid=195939", "title": "Sinclair QL", "text": "Sinclair QL\n\nSinclair QL je počítač, který byl navržen a vyroben firmou Sinclair Research Ltd v roce 1984. Měl se stát nástupcem počítače Sinclair ZX Spectrum 48K, ale jeho komerční úspěšnost nesplnila očekávání. Důvodem byla nejspíše nekompatibilita se ZX Spectrem, které bylo nutné emulovat. Pro tento počítač dokonce existoval i emulátor počítačů IBM PC. Sinclair QL byl vyráběn asi dva roky. Po něm přišel na trh Sinclair ZX Spectrum 48K+.\n\nNa rozdíl od svého předchůdce má kvalitnější klávesnici, která byla později použita i u modelu Sinclair ZX Spectrum 48K+. Je vybaven diskovým operačním systémem Sinclair QDOS a programovacím jazykem SuperBASIC (viz BASIC). Protože je možné počítač připojit jak k televizi tak k monitoru, bylo po resetu nutné zvolit, k jaké zobrazovací jednotce je počítač připojen, protože počítač provádí optimalizaci obrazu.\n\nPočítač byl uveden na trh 12. ledna 1984.\n\n\n\n\n"}
{"id": "195940", "url": "https://cs.wikipedia.org/wiki?curid=195940", "title": "Reggiane Re.2002", "text": "Reggiane Re.2002\n\nReggiane Re.2002 Ariete byl italský stíhací bombardér, který vznikl vývojem z typu Reggiane Re.2000 a Reggiane Re.2001, do něhož byl zabudován dvouhvězdicový čtrnáctiválec Piaggio P-XIX RC-45 Turbine B o výkonu 880 kW.\n\nKromě nové hnací jednotky byl Re.2002 vybaven delším krytem motoru se zabudovaným větrákem nuceného chlazení, třínosníkovým křídlem s nádržemi opatřenými ochrannými obaly, odlišnou výzbrojí a krytem kabiny odklopným doprava.\n\nLetové zkoušky začaly v říjnu 1940, v březnu 1941 se prototyp (MM454) účastnil oficiálních vojenských zkoušek na letišti Guidonia, které pokračovaly do konce roku.\n\n10. září 1941 ministerstvo letectví podepsalo objednávku na 200 kusů Re.2002 s následnou stavbou předsériového letounu (MM7309). Na rozdíl od prototypu měly sériové letouny Ariete tropické filtry do vstupu karburátoru a výkonnější generátory elektřiny.\n\nV prosinci 1942 byl podepsán další kontrakt na 198 exemplářů Ariete. Na začátku roku 1943 byly zahájeny konstrukční práce na zlepšeném prototypu Re.2002bis. Sestaven byl z trupu a ocasních ploch sériového Re.2002 (MM7327) s křídlem z letounu Reggiane Re.2005. Ke dni kapitulace Itálie však nebyl dokončen a následně byl zrušen.\n\n11. března 1943 bylo ministerstvem letectví objednáno dalších 300 Re.2002, avšak k datu kapitulace bylo dodáno pouze 147 kusů z první dodávky a 53 bylo těsně před dokončením. Druhá dodávka byla teprve v první čtvrtině kompletace. Po 8. září německé Reichsluftfahrtministerium objednalo u společnosti Reggiane, jejíž závody zůstaly na území státu Italská sociální republika na severu Itálie, kompletaci zbylých 53 letounů z první objednávky a 30 kusů z druhé dodávky.\n\nV době před italskou kapitulací přecházely Re.2002 do výzbroje některých bitevních letek na jihu země, zejména do stavu 5. a 7. bitevní letky. V nepřehledné situaci po kapitulaci se jednotky vyzbrojené Ariety dostaly na obě bojující strany. 5. bitevní letka se ihned přidala na stranu Spojenců, jiné vstoupily do svazku letectva RSI. Spojenecké Re.2002 napadaly především německé posádky na italském a řeckém pobřeží a ostrově Korfu. Během těchto operací bylo ztraceno 9 letounů Re.2002.\n\nAriete zabavené Luftwaffe byly odeslány do Francie, kde působily proti místním partyzánům v oblastech Aisne, Vercors a Limoges.\n\n\n\n"}
{"id": "195941", "url": "https://cs.wikipedia.org/wiki?curid=195941", "title": "Island Records", "text": "Island Records\n\nIsland Records je hudební vydavatelství, které bylo založeno britskými producenty na Jamajce. Společnost byla mnoho let usazena v Británii a v současné době ji vlastní společnost Universal Music Group ze Spojených států a provozuje ji The Island Def Jam Music Group.\n\n"}
{"id": "195946", "url": "https://cs.wikipedia.org/wiki?curid=195946", "title": "Krocan", "text": "Krocan\n\nKrocan (\"Meleagris\") je rod ptáka z monotypické podčeledě krocani příslušející do čeledě bažantovitých. Samice krocana se nazývá krůta. V zootechnické literatuře se domácí krocani, bez ohledu na pohlaví, většinou označují jako krůty. Rovněž pro jejich maso se v češtině vžilo označení krůtí maso (nikoli krocaní). České slovo krocan má nejasnou etymologii, ve starší češtině se používalo slovo \"morák\" (odvozené od slova moře, protože se jedná o ptáka dovezeného ze zámoří), které se dnes používá ve slovenštině (moriak) a přežívá v moravských dialektech. Samice se v tomto případě nazývá \"morka\".\n\nV minulosti měl krocan samostatnou čeleď. Po morfologickém zkoumání a molekulární analýze je pro krocana vyhrazena jen podčeleď v čeledi bažantovitých.\n\nKrocan pochází z Nového světa, kde se ve volné přírodě vyskytuje v Severní a Střední Americe, převážně ve Spojených státech, Mexiku, Guatemale a v Belize. Vyhledává pole, pastviny, savany i sezónně zaplavovaná území, vždy ale poblíž vzrostlých křovin, nebo světlých řídkých listnatých i jehličnatých lesů, případně v takových rozsáhlých lesích přímo žije. Vyžaduje dostatek prostoru pro vzlétnutí na větve stromů, na kterých hřaduje a kam se uchyluje před nebezpečím.\n\nJe to velký a těžký pták, největší váží až 10 kg a měří až 120 cm. Samice, krůta, je téměř o polovinu lehčí. Samec má dlouhé nohy a krk a široký ocas. Křídla jsou krátká a zakulacená, letky jsou převážně bronzově lesklé, ocasní a nadocasní péra jsou šedá, tmavě mramorovaná, na špičkách ukončena rezavě hnědě a pod tímto pruhem je ještě pruh namodralý, černě olemovaný, někteří krocani dále mají na koncích ocasních pér modré skvrny. Hlava a krk jsou bez peří, hrubá kůže na nich je modrá. Z brady nebo krku visí různě velké masité, červené laloky, krk je posetý masitými výrůstky. Vybarvení krku i hlavy je odvislé od ročního období, případně od emocí. Silně se projevuje pohlavní dimorfismus, samice je menší, lehčí a není tak nápadně vybarvená. Někteří samci mají \"vousy\", z horní hrudí jim visí chomáč hrubých štětin dlouhý až 30 cm. V dospělosti mají samci ostruhy přes 2 cm dlouhé.\n\nPrůběžně žijí v různě velkých hejnech, samci se potulují odděleně. Před nebezpečím rychle utíkají (až 10 km/h) a ulétají na blízké stromy.\n\nPotravu si hledají na zemi, chytají hmyz, pavouky a další bezobratlé živočichy nebo uloví i drobné hlodavce. Sbírají bobule, semena, spadané plody a ozobávají zelené části rostlin. Potřebují občasný přístup k vodě.\n\nKrocani jsou ptáci polygamní, samec mívá více samic. Před pářením dochází k tokání samce, zvětšují a vybarvují se jim barevné výrůstky na hlavě a krku a předvádějí se na volném prostranství, tam obíhají dokola za roztahování pestrých ocasních pér, svěšování křídel a hlasitého houkání. Někdy se sokové mezi sebou i poperou.\n\nSamice si vytvoří v dubnu až květnu hnízdo v hustém křoví nebo na jiném chráněném místě, je to jen důlek vystlaný listím a trávou. Po snesení 8 až 15 žlutě až okrově tečkovaných vajec na ně zasedá a opouští je pouze na krátkou dobu, inkubace trvá okolo 28 dnů. Vylíhnutá ochmýřená mláďata jsou schopna již druhého dne sama opustit hnízdo a zobat, matka je vodí, ochraňuje před nebezpečím a v noci zahřívá pod křídly. Ve stáří asi 10 dnů již poletují a jsou schopna ke hřadování vylétnout na strom za matkou. Samec se o vejce ani kuřata nezajímá. Příští rok jsou kuřata pohlavně dospělá, samci však většinou neobstojí v soutěži se staršími. V zajetí se krocan dožívá i 12 let.\n\nJe to jeden z nejvýznamnější ptáků pro obživu lidstva, byl domestikován a nyní je ve velkém chován (převážně krůty) téměř po celém světe. Je různě vysazován do neobydlených zalesněných oblastí. Volně žijící krocani nejsou v místě přirozeného výskytu v Americe chránění, jsou běžně loveni. V Americe a jiných anglofonních zemích je pečený krocan (obvykle však domácí) typickým svátečním pokrmem na Vánoce a Den díkůvzdání.\n\nRod krocan je tvořen dvěma druhy žijících na oddělených územích.\n\nZ krocana divokého byla domestifikaci vyšlechtěna\n\n"}
{"id": "195948", "url": "https://cs.wikipedia.org/wiki?curid=195948", "title": "Krasin", "text": "Krasin\n\nJméno Krasin může znamenat:\n\n"}
{"id": "195950", "url": "https://cs.wikipedia.org/wiki?curid=195950", "title": "Permalink", "text": "Permalink\n\nPermalink (akronym z anglického \"\" = \"stálý odkaz\", \"trvalý odkaz\") je hypertextový odkaz, který vždy ukazuje na konkrétní článek či obsah, který se v čase nemění. Má-li permalink plnit svou funkci, musí být zaručeno, že kdykoliv bude tento odkaz otevřen, bude obsahovat stále stejné informace nebo druh informací.\n\nTento pojem se vyskytuje zejména v souvislosti se servery s dynamicky generovaným obsahem (zpravodajské, informační, …) nebo na blogy, které implicitně vypisují vždy ty nejnovější články nebo články za aktuální období (u blogů obvykle daný měsíc), tedy jejich obsah se mění. Permalink zaručuje, že odkáže na daný článek i dlouho poté, co tento zmizí z titulních stránek.\n\n"}
{"id": "195953", "url": "https://cs.wikipedia.org/wiki?curid=195953", "title": "Anno Mundi", "text": "Anno Mundi\n\nAnno Mundi (AM „v roce světa“ - latinsky) odkazuje na kalendář počítaný od stvoření světa. \n\nPříkladem může být židovský kalendář, který uvažuje, že stvoření světa se odehrálo roku 3760 př.n.l. Je založen na kronice Seder Olam Rabbah rabína Jose Ben Halafty z 2. století n.l. Rok 2007 n.l., před Roš Hašana, je 5767 rokem židovského kalendáře.\n\nAM byl také používán ranými křesťanskými letopisci. Středověký historik Beda Venerabilis určil datum stvoření na 18. března 3952 př.n.l.\n\nAetos Kosmou je korespondující koncept \"byzantsko-řeckého kalendáře\", který používá jako datum stvoření 1. září 5509 př.n.l.\n\nJames Ussher (1654) datoval stvoření na 23. října 4004 př.n.l.\n\nSpřízněn s tímto datem je kalendářní systém Anno Lucis \"zednářů\", který přičítá k rokům po narození Krista dalších 4000 let a \n\n\"Juliánský den\", počítající dny uplynulé od poledne Greenwichského času (UT – univerzálního času nebo TT – terestriálního času) v pondělí, 1. ledna, 4713 př.n.l.\n\nDatum počátku světa odvozené z \"římské martyrologie\" je 25. březen 5198 př. n. l.\n\n"}
{"id": "195954", "url": "https://cs.wikipedia.org/wiki?curid=195954", "title": "Kjeldahlova metoda", "text": "Kjeldahlova metoda\n\nKjeldahlova metoda (kjeldahlizace) je analytická metoda stanovení přítomnosti dusíku. Po mineralizaci organické dusíkaté látky varem s koncentrovanou kyselinou sírovou se dusík přítomný ve formě různých funkčních skupin převede na amoniak, který zůstane vázán ve formě síranu amonného, alkalizací se ze síranu uvolní a stanoví se titračně. \n\nMineralizace (kjeldahlizace) spočívá v tom, že ke vzorku se přidá kyselina sírová + peroxid vodíku nebo kyselina chloristá, příp. katalyzátor [katalyzátor = směs síranu měďnatého, selenu a síranu draselného] a vzorek se zahřívá na pískové lázni nebo elektrické plotně; kyselina sírová mineralizuje bílkoviny (obsah černá uhlíkem z organických látek), oxidační činidla převádějí uhlík na oxid uhličitý (mineralizovaná směs se odbarví). Odbarvení obsahu a husté bílé dýmy oxidu sírového avizují konec mineralizace. Dusík z organických látek dává s kyselinou sírovou síran amonný.\n\nStanovení amonného iontu lze provést titračně: po alkalizaci obsahu mineralizační baňky hydroxidem sodným se uvolněný amoniak destiluje s vodní parou do\n\nExistují ovšem i jiná uspořádání metody: výpočet N x 6,25*) = bílkoviny, kde\n\nStanovení bílkovin krevního séra kjeldahlizací je komplikovanější o to, že v krvi jsou přítomny i dusíkaté látky nebílkovinného původu. Je proto zapotřebí stanovit celkový dusík v krvi, poté vysrážet bílkoviny, např. kyselinou trichloroctovou a v supernatantu stanovit také dusík. Dusík bílkovin pak bude rozdílem mezi dusíkem celkovým a nebílkovinným: dusík plazmatických bílkovin = celkový dusík (plná krev) - nebílkovinný dusík (supernatant).\n\nMetoda je obecně zdlouhavá a vyžaduje digestoř. V praxi se v podstatě nepoužívá, slouží však stále jako metoda referenční pro definici referenčních materiálů.\n\nDříve byla používána rutinní mineralizační metoda – vysrážené bílkoviny se mineralizovaly s kyselinou sírovou a vzniklý síran amonný se stanovil fotometricky při použití Nesslerova činidla (K[HgI] = HgI.2KI) (tetrajodortuťnatan draselný), uvolněný amoniak reagoval za katalýzy nitroprussidem sodným s fenolovým činidlem (fenolátem sodným) Berthelotovou reakcí za vzniku modrého zbarvení vhodného k fotometrii.\n"}
{"id": "195956", "url": "https://cs.wikipedia.org/wiki?curid=195956", "title": "Reggiane Re.2005", "text": "Reggiane Re.2005\n\nReggiane Re.2005 Sagittario (česky Střelec) byl italský jednomístný stíhací letoun celokovové dolnoplošné konstrukce, který vznikl vývojem z typu Reggiane Re.2000.\nVývoj nového letounu začal již v roce 1941 a 10. května 1942 vzlétl první prototyp (MM494) s pilotem Da Prado. Ten dosáhl rychlosti 628 km/h. Nové křídlo neslo nový podvozek zatahovaný směrem ke koncům křídla a dva 20 mm kanóny Mauser MG-151, které s dalším v bloku motoru a s dvěma 12,7 mm kulomety Breda SAFAT nad motorem představovaly impozantní výzbroj. Pohon zajišťoval řadový motor Daimler-Benz DB 605A-1. V červnu 1942 první prototyp absolvoval letové testy ve zkušebním středisku Guidonia a v srpnu zkoušky zbraní na polygonu ve Furbaře.\n\nV únoru 1943 objednala italská vláda nultou sérii v počtu 18 kusů a následných 750 kusů, ale v situaci, kdy to již bylo nereálné. Druhý prototyp (MM495) původně s motorem RA-1050RC-58 Tifone, zkoušený od jara 1943 Němci, dosáhl rychlosti 720 km/h a přelétl do Rumunska, kde byl včleněn do protiletecké obrany naftových polí v oblasti Ploješti. \n\nVlastní dodávky RE.2005 začaly v květnu 1943 s licenčními motory Fiat RA.1050 RC-58 s vrtulí Piaggio P-6001 o výkonu 1475 k. \n\nKe dni italské kapitulace byly dodány dva prototypy a 29 letounů nulté série, z nichž některé převzala 22. stíhací skupina se základnou v oblasti Neapol-Capodichino. Úkolem jednotky byla obrana hlavního města a okolí.Po kapitulaci Itálie byly vyrobené kusy zabavené Němci, přičemž letouny sériových čísel MM096100-04 a MM096106-11 sloužily u jednotek protivzdušné obrany Berlína. Po válce byl jeden Sagittario převezen do USA, kde byl do roku 1946 intenzivně zkoušen. \n\n\n"}
{"id": "195958", "url": "https://cs.wikipedia.org/wiki?curid=195958", "title": "Varšavský maraton", "text": "Varšavský maraton\n\nVaršavský maraton je každoroční maratonský závod v hlavním městě Polska Varšavě, který se obvykle koná v září. Tento závod se poprvé uskutečnil 30. září 1979 pod názvem Maraton Pokoju. Pozdější měření však ukázalo, že trasa tohoto závodu byla nejméně o 500 m kratší, než je obvyklá délka maratonu. Od počátku 90. let se závod konal pod názvem Maraton Warszawski a procházel určitou krizí. Trasa maratonu se mnohokrát měnila. Od roku 2005 je tento maraton součástí akce \"Warszawski Festival Biegowy\".\n\nOficiální stránky maratonu \n"}
{"id": "195959", "url": "https://cs.wikipedia.org/wiki?curid=195959", "title": "Krasin (1917)", "text": "Krasin (1917)\n\nKrasin je ruský ledoborec, postavený v Anglii v roce 1917 jako Svjatogor. V roce 1927 byl přejmenován na památku bolševického politika Leonida Krasina. Proslavil se především záchranou posádky ztroskotané vzducholodi Italia.\n\nLoď postavila na objednávku ruského carského námořnictva firma Armstrong Whitworth v Newcastle upon Tyne. Jednalo se o další objednávku ledoborce u stejné firmy, po nákupu stroje Jermak. Na vodu byla loď spuštěna 3. srpna 1916.\n\nV roce 1928 ztroskotala při návratu ze severního pólu vzducholoď Italia s výpravou Umberta Nobileho. Ledoborec Krasin tuto výpravu zachránil, čímž získal celosvětovou známost a popularitu.\n\nBěhem 2. světové války byl Krasin součástí zásobovacích konvojů. V letech 1953-1960 prošel rozsáhlou rekonstrukcí ve Wismaru, kdy byly například kotle přestavěny z vytápění uhlím na vytápění topným olejem. Ve službě ledoborce pokračoval až do roku 1972. Poté až do roku 1989 sloužil jako plovoucí základna a elektrocentrála pro geologické výzkumy.\n\nDnes je Krasin ukotven v Sankt Petěrburgu, kde slouží jako plovoucí muzeum.\n\n"}
{"id": "195962", "url": "https://cs.wikipedia.org/wiki?curid=195962", "title": "Jermak", "text": "Jermak\n\nJméno Jermak je užíváno ve více významech: \n\n"}
{"id": "195964", "url": "https://cs.wikipedia.org/wiki?curid=195964", "title": "Brandýs", "text": "Brandýs\n\nNázev Brandýs má více sídel:\n\nNázev je spojován s městem Brindisi (odkud vyplula šestá křížová výprava).\n\nPodobná jména\n"}
{"id": "195966", "url": "https://cs.wikipedia.org/wiki?curid=195966", "title": "Kostel svaté Ludmily (Vinohrady)", "text": "Kostel svaté Ludmily (Vinohrady)\n\nKostel svaté Ludmily je katolický kostel na náměstí Míru v pražských Vinohradech v městské části Praha 2. Typická neogotická stavba byla postavena koncem 19. století na počest svaté kněžny Ludmily. Je nejmladším z kostelů na území Prahy 2 a zároveň jedním z největších. \n\nPůvodně malá obec Vinohrady byla roku 1879 povýšena na město a stále rostoucí počet obyvatel si vyžádal stavbu nového farního kostela. Vinohrady byly budovány promyšleně a tak bylo pro kostel zvoleno místo uprostřed centrálního náměstí a vypracováním plánů byl pověřen známý architekt Josef Mocker.\n\nPoté, co byly v roce 1875 zbořeny novoměstské hradby od poříčského nábřeží po Slepou bránu, začaly se Vinohrady rychle rozrůstat. Postupně se z nich stávala moderní pražská čtvrť, neboť výstavba činžovních domů probíhala v souladu s územním plánem města. Původně Vinohrady náležely k farnosti sv. Mikuláše ve Vršovicích a kromě dvou kaplí neměly vlastní chrám. Byly to kaple Sv. Rodiny nad Nuselskými schody a kaple sv. Václava sester boromejek při opatrovně sirotků z roku 1876. Když roku 1881 počet vinohradských obyvatel přesáhl 15 000 , začalo se uvažovat o výstavbě vlastního kostela a vytvoření nové farnosti. \n\nProjekt inicioval vinohradský purkmistr Václav Vlček a oficiálně byla nová farnost registrována k 1. listopadu 1884. O jeho uskutečnění se staral ženský Spolek sv. Ludmily (původně sv. Elišky), který založila purkmistrova manželka Eliška. \n\nZákladní kámen kostela byl položen 25. listopadu 1888 a stavba pokračovala až do roku 1892 podle plánů architekta Josefa Mockera, kterého na stavbě zastupoval František Mikš (1852–1924). Na jeho výzdobě se podíleli slavní umělci té doby. Kostel byl slavnostně vysvěcen v neděli 8. října 1893, jeho vybavování pokračovalo ještě ve 20. století (např. provedení hlavního oltáře bylo zadáno v roce 1902).\n\nK farnosti sv. Ludmily byla brzy přifařena také mariánská kaple v budově Zemské porodnice na Karlově, zrušená komunisty v polovině 50.let 20. století a obnovená po roce 1990.\n\nOd roku 1974 byl kostel nejdříve kvůli výstavbě metra a později kvůli rekonstrukci na dlouhou dobu uzavřen. Poté byla otevřena provizorně část jedné lodi, aby mohly probíhat bohoslužby aspoň v improvizovaném prostředí. Slavnostní bohoslužbou, slouženou kardinálem Miloslavem Vlkem, v roce 1992 byla stavba znovu otevřena celá.\n\nOd roku 2013 je na kostel každoročně v rámci festivalu Signal promítán videomapping. Koná se několik dní v říjnu.\n\nKostel sv. Ludmily je cihlová trojlodní bazilika s příčnou lodí ve tvaru kříže, do níž jsou diagonálně umístěny čtyři vstupy ve formě portálů. Dvě štíhlé hranolové šedesátimetrové věže v západním průčelí tvoří dominantu nejen náměstí Míru, ale celé Jugoslávské ulice. Věže mají pět podlaží nestejné výšky. Druhé podlaží má stejnou výšku jako boční věže, třetí podlaží jako stěny hlavní lodi, čtvrté jako hřeben střechy hlavní lodi. V pátém patře jsou umístěny zvony a jsou zakončeny štíhlými osmibokými jehlancovými střechami. V každé věži jsou 2 zvony. Věže rámují průčelí s vysokým štítem, rozetou, ústupovým portálem a mohutným schodištěm. Na bohaté malířské a sochařské výzdobě se podílely dvě desítky slavných výtvarníků té doby. Tympanon nad středním vstupním portálem vyzdobil sochař Josef Václav Myslbek. Na tomto reliéfu je zobrazen žehnající Kristus, který se nachází mezi sv. Ludmilou a sv. Václavem. V nikách po stranách hlavního portálu stojí sochy sv. Prokopa a sv. Vojtěcha. Elektrické svítilny na schodiště dodal František Křižík.\n\nSochy apoštolů ve štítech lodí vytvořili sochaři Antonín Procházka, František Hergesel, Ludvík Šimek a Bernard Otto Seeling. Procházka se Štěpánem Zálešákem později navrhli a provedli také secesní boční oltáře a dřevořezby dodal Jan Kastner. Nástěnné dekorativní malby provedl Jan Jobst. Nástěnné malby v hlavní lodi představují cyklus postav českých patronů a klenba presbytáře je zdobena medailony světců. Na východním konci severní lodi jsou výjevy ze života panny Marie a na východním konci jižní lodi výjevy ze života sv. Cyrila a Metoděje. Barevnost interiéru je způsobena především světlem, které proniká barevnými vitrážemi. Ty byly vytvořeny podle originálních kartonů malířů Františeka Sequense, Adolfa Liebschera, Františka Urbana a Františka Ženíška. Architekt Josef Zika navrhl kazatelnu, její sochařskou výzdobu provedl Antonín Procházka.\n\nVarhany byly dokončeny pět let po dostavbě kostela sv. Ludmily v roce 1898. Tvůrcem varhan byl Emanuel Štěpán Petr (1853-1930). Varhany v kostele sv. Ludmily mají opusové číslo 117. Stojí na hlavním kůru v bohatě vyřezávané dubové skříni v novogotickém stylu a absolutně korespondují s ostatním interiérem. Není vyloučeno, že na návrhu skříně se podílel architekt kostela Josef Mocker. V prospektu (v pohledové části) stojí původní cínové píšťaly, které unikly válečné rekvizici drahých kovů v roce 1917. Traktura je mechanická s Barkerovou pákou.\n\nV období 2013–2018 nebyly varhany používány a probíhala jejich rekonstrukce. Ta se mohla uskutečnit díky veřejné sbírce a sponzorskému daru.\n\n\n"}
{"id": "195970", "url": "https://cs.wikipedia.org/wiki?curid=195970", "title": "Dějiny obce Louka", "text": "Dějiny obce Louka\n\nPrvní písemná zmínka o obci Louka pochází z roku 1046. Historie obce je velmi složitá. Z období pravěku byly v Louce nalezeny kosterní pozůstatky s hraněným sekeromlatem. O existenci osídlení této lokality ve starověku svědčí nález pohřebiště z mladší doby železné (kultura halštatská) a to v údolí říčky Veličky. A přestože nám další doklady až do období slovanského osídlení oblasti chybí, nebudeme se zabývat otázkou, zda na území Louky Keltové nebo Germáni žili. Předpokládat můžeme, že v Louce bylo osídlení v devátém století o čemž svědčí odkryté slovanské kosterní pohřebiště, které se našlo při stavbě železniční tratě.\n\nK utváření obce Louky mohlo docházet od počátku osidlování tohoto kraje Slovany. První zmínka o obci se tedy datuje do roku 1046, kdy je obec, nazvaná podle přírodních poměrů (\"Na Luce, Lokos, Lauka\") zmiňována v zakládací listině staroboleslavské kapituly. Touto listinou daroval právě této kapitule Břetislav I. vesnice v Čechách a na Moravě.\n\nLouka, jež se nacházela v tzv Lucké provincii, ležela na důležité cestě vedoucí z Prahy přes Měnín, později přes Brno, Uherský Ostroh, Blatnici, Louku, a slovenskou Senici dále do Uher. Přes Louku mohla vést i obchodní cesta ze slovenských Vrbovců přes Javorník, Velkou nad Veličkou a Blatnici, až k Uherskému Brodu a mohla ji chránit královská jednotka umístěna někde na území Louky. Z kroniky zakládající listina: \"Kolají, která šla z Uherského Ostrohu, tehdy zván Insula, neboli Ostrov.\" Na této cestě bylo zvlášť významné místo Locos, kde se říčka spojovala s cestou v úzkém údolí. Na tomto místě byl postaven hrádek mezi léty 1028-1029.\n\nPrvním, který tento dřevěný hrádek vedl byl Václav nebo Vacek. Když se podíváme na mapu, nemohlo to být žádné jiné místo než území Louky. Již uváděné opevněné místo vojenské posádky bylo v prostorách dnešního bývalého mlýna a dnes chátrající tvrze (sýpky). Roku 1099 připomíná děkan Kosmas,že Břetislav II. se sešel s uherským králem Kolomanem na schůzce. Popisuje se, že se sešli na Loučské loučce u stejnojmenné tvrze a to se jedná o tvrz na moravskouherském pomezí. Zde byla mezi nimi ujednaná dohoda o tom, že Moravané nebudou podporovat Kolomanova bratra Almuše.\n\nDalší zpráva hovoří o obci Louka ve spisech Vencencinovým, který popisuje bitvu Čechů ,Moravanů a Němců s Uhry v letech 1008 – 1009. Píše o tom současně i kronikář Kosmas, který uvádí, že Maďarů padlo více než v památné bitvě na řece Lechu v roce 955. Mimo jiné píše, že v té době byla tvrz Louka i ves vypálena, ale brzy zase ještě lépe vystavěna. Území tzv. Lucké provincie se rozprostíralo mezi řekou Olšavou a dolním tokem Moravy na straně Moravské a Váhem na straně slovenské.\n\nKraj nepatřil ani Českému ani Uherskému státu. Ale proto, že územím vedly důležité obchodní stezky, bývaly o tento prostor vedeny neustálé spory. Definitivní připojení Lucké provincie k českému státu a stanovení pevné hranice, bylo po porážce, kterou utrpěl v bitvě u Kressenbrunnu dne 12. července 1260 Béla IV. od Přemysla Otakara II. po kumánských válkách. Po této bitvě byla posílena vojenská jednotka v Louce láníky, kteří se měli účastnit s Přemyslem Otakarem II 26. srpna 1278 i bitvy na Moravském poli.\n\nV následujících stoletích je však o Louce slyšet mnohem méně. Ve 13. století se nestala střediskem ani městem s opěrným bodem a nebyl tu ani vystavěn kostel. Není známo, proč se zmínky o Louce vytrácí, je ale možné, že po porážce Přemysla Otakara II. na Moravském poli došlo k úpadku obce (např. vypálení).\n\nZ dalších pramenů je zřejmé, že od 11. století do poloviny 13. století náležela celá Lucká provincie i s obcí Louka různým, často se střídajícím feudálním majitelům, jejichž konkrétní jména však nejsou známa.\n\nOd poloviny 13. století se v regionu vytvářela velká panství. Veselské nejdříve drželi páni z Horky, dále potom Vartenberkové a po nich v letech 1337 až 1447 Šternberkové.\n\nPo krátké klidnější době v počátku 15. století trpí obyvatelé Louky a jejího okolí pro sympatie svých feudálů k husitství, které se rozšířilo na panství veselské, ostrožské i strážnickém. Vojska Zikmunda Lucemburského v čele s velitelem Pipo Spanem z Ozory vtrhla v říjnu 1421 na Moravu, kde dobývala husitskou pevnost u Nedakonic i Ostroh. Ničila a vypalovala zde vesnice patřící odbojným šlechticům. Vojska neušetřila nikoho a ničeho. V dubnu 1422 se nájezdy opakovaly. Zikmund dobyl Veselí. Své posádky zanechal i v sousední Blatnici.\n\nTyto válečné akce poznamenaly i Louku. K roku 1425 přešli na Zikmundovu stranu výše uvedení feudálové, čímž byli zvýhodněni. Navíc zabíráním církevního majetku nebo jiným způsobem bohatli, kdežto lid chudl a trpěl za ně dál.\n\nTímto krajem táhla na Slovensko i vojska husitská. Poprvé v roce 1423. Roku 1428 se husité shromažďovali u Veselí. Roku 1430 plenil hrůzně jižní Moravu rakouský vévoda Albert.\n\nJeště více utrpení zažili obyvatelé Louky za válek česko-uherských v letech 1467 – 1478, které vedl Jiří z Poděbrad a jeho syn Viktorin s Matyášem Korvínem. Uherští tento kraj pustošili v roce 1467.\n\nRoku 1468 probíhaly boje u Veselí a Strážnice, které Matyáš dobyl. Roku 1470 proběhly bitvy u Uherského Ostrohu a Uherského Hradiště, které se ještě opakovaly v letech 1473 a 1474. Za těchto válek byla Louka vylidněna a rozvoj zastaven.\n\nV době husitských válek patřilo Veselské panství i s Loukou nejdříve císařskému vojevůdci Ctiborovi ze Ctibořic (1423-1428), potom litevskému knížeti Fridrichovi (1428-1435), dále pak loupeživému rytíři Blačovi z Borotína (1435-1441), pak opět Šternberkům.\n\nRoku 1447 kupuje Veselské panství od Šternberků Mikuláš z Vojslavic zvaný Něpr. Páni z Vojslavic neudrželi dlouho vládu. Brzy nastal rozpad. Po smrti Mikuláše otce obdržel syn Mikuláš město \"Veselí\", \"Zarazice\", \"Písek\", \"Kuželov\" a \"Krnov\". Synovi Václavovi připadl statek v Louce i s Loukou. Pomocí zvláštního dědictví se stal vlastníkem druhé poloviny panství Veselského Heřman z Vojslavic. A tak se Louka ke konci 15. století stává budoucí součástí panství ostrožského.\n\nJan z Kunovic roku 1493 přičleňuje ke svému kunovickému panství i loucký statek s Loukou, dále Kuželov, část Strání, Hroznovou Lhotu, Žeraviny, Tasov a jiné. Z těchto vesnic zajistil roku 1502 své manželce 5000 zlatých k jejímu věnu.\n\nZa zásluhy jeho strýce biskupa Jana Vitéze dostalo se mu roku 1506 od krále Vladislava Jagelonského i Uherského Brodu jako hradu zeměpanského. Roku 1511 koupil s přivolením krále Vladislava od pana Kuny z Kunštátu i zboží ostrožské a soustřeďuje se na budování rozsáhlého dominia, ke kterému náležely Ostroh, Louka, Hluk a Kunovice.\n\nV době klidu zbraní dostávala obec Louka velkého rozkvětu (za pánů z Kunovic), který netrval dlouho. Jan z Kunovic, jenž padl roku 1566 v bojích s Turky, nechal vystavět kolem roku 1552 v Louce zámek. Toto sídlo vzniklo pravděpodobně přestavbou nebo přístavbou původní tvrze. Proto je také Louka na Fabriciově mapě z roku 1575 zakreslena typickými věžovitými znaky.\n\nJiž sama výstavba zámečku i fakt, že Louka byla v letech 1552 – 1564 odděleným statkem, svědčí o dobrém stavu obce, panství i panského dvora, do kterého chodili robotovat i Blatničané a Tasovjané.\n\nHospodářskou situaci nám přibližuje i soupis poddaných, který se na Ostrožsku konal v roce 1587 \"(berňová registra)\". Tehdy bylo v Louce 18 domů pustých. Podle správních registrů panství ostrožského z roku 1592 bylo v Louce 70 osedlých gruntů. Z tohoto dokumentu vyčteme i jména 70 tehdejších majitelů. Potom je tu zapsaný majetek panského dvora. Pánský mlýn například za rok semlel 60 měřic pšenice a 20 měřic rži.\n\nO dalších událostech tohoto období se dozvídáme z Bartoškovy kroniky. Majitel zámku trestal své poddané: \"Léta 1553 pan Jan z Kunovic dal utratiti dvě ženy z Lúky, poddané své, protože jsou paní udělaly (počarovali), aby uschla , že pokutú měchy napřísti musely, což se jest Švehlová na trápení (mučení) vyznala i na druhú Pavla Bílého manželku vyzradila… Švehlová upálena byla a žena Bílého za živa zahrabána…\"\n\nOd konce 15.století přibývalo v Louce nejen domů ,ale i obyvatel, rozvíjelo se i mimopolní hospodářství. Tento rozkvět nenarušily ani občasné loupeživé výpravy uherského Rafaela Podmanického kolem let 1528 – 1542 a turecký vpád roku 1599, kdy vrbovčansko-velickým průsmykem pronikli Turci až ke Strážnici , kde byli poraženi.\n\nÚpadek, utrpení, nesmírná bída, hrůzy a mnohé týrání pro místní lid započal roku 1605 a trvalo s přestávkami více, než 100 let. Od 5. května řádili v kraji hordy uherského šlechtice Štěpána Bočkaje 9. května byla vypálena Louka spolu s Lipovem a Hlukem. Tak tomu bylo i 26. května a 9. července. V kronice stojí: \"Tyto hordy si počínaly hůře než zvěř. Mordovali napořád, všechny statky brali, skrze prsy protahovali, dítky o zem a stěny rozráželi, některým pak v presy hlavy svírali, až jim oči vypadávaly, jiným oči loupali, nosy a uši uřezávali, ouřední osoby stínali a na kůl dávali … bez milosti vraždili, některé zajali a svázané provazy koňmi vodili a pryč v otroctví hnali…\" Daleko smutnější a bolestnější události však obec Louku teprve čekaly.\n\nSmutkem i nadějemi započalo 17. století, které je právem nazýváno krvavým stoletím jihovýchodní Moravy. Po vpádech Štěpána Bočkaje v roce 1605 trpěla Louka v letech 1613- 1614 vyjídáním německých a moravských vojsk, které tudy procházeli.\nKrušné časy nastaly Louce i v dalších letech, neboť častá neúroda přinesla poddaným hlad, bídu a nemoci. Velmožové se naopak zabývali jinými starostmi. V jejich táboře vrcholil boj mezi zastánci katolicismu a protestantismu. Jiskra potřebná k rozpoutání bojového ohně vzplanula 23.5. 1618 pražskou defenestrací, čímž bylo zahájeno České stavovské povstání, které vedlo k třicetileté válce. Mezi 29 direktory, jenž byli pověřeni správou země, nacházíme i jméno pána Jana Bernarda z Kunovic, který byl v té době pánem obce Louka.\n\nPo nešťastné bitvě na Bílé hoře v roce 1620 se jihovýchodní Morava i s Loukou stala průchodištěm vojsk. V kraji během století řádila vojska, oheň, epidemie, nemoci a bída. Na těchto hrůzách a vraždění se podílela \"vojska uherská, turecká, císařská, švédská, polští kozáci, tak i Italové a Španělé\". Panství Jana Bernarda z Kunovic i s Loukou, který byl císařem odsouzen za svůj protihabsburský postoj k trestu smrti a ztrátě majetku, odkoupil v roce 1625 kníže Gundakar z Lichtenštejna.\n\nNový majitel Louky však nepřevzal dříve prosperující loucký statek a ves v dobrém stavu, nýbrž ve stavu úpadku, který se během let prohluboval. Během třicetileté války došlo k velkému úpadku Louky, neboť v roce 1656 bylo ze 71 gruntů plných 46 pustých. Ani \"vestfálský mír\" z roku 1648 neukončil utrpení, protože už v roce 1663 pronikly tatarsko – turecké bandy\ndo Louky. Všechny horňácké obce i s Loukou, mimo Novou Lhotu byly vypáleny. V kronice je poznamenáno: \"Lidé nad 40 roků byli posekáni, zvláště dítky a hoši zajímáni a křížem na koně házeni, do pytlů děr naděláno a hlavy zajatců jimi prostrčeny, aby zajatci mohli dýchat. Takových pytlů na tisíce bylo uděláno a oběti odvlečeni do tureckého otroctví.\"\n\nDalší ranou zbylému a sužovanému lidu uštědřil nový vpád vedený opět do Uher roku 1683. To Kuruci feudála Emericha Tökölyho, který vedl nové povstání proti císaři, trestali moravskou šlechtu pustošením statků, protože se k Uhrům nepřipojila. Z kroniky: \"Není divu, že obyvatelé prchali před vojskem a otroctvím a raději zanechávali svá hospodářství jim na pospas…role při dědinách pustla a zarůstala… Lidé žili v bídě a nouzi, chléb si pekli z otrub, slámy, kůry a různých kořínků…, jedli kopřivy a lebedu. S hladem přicházel mor. Lidé byli hladem tak zkrušení, že sebe i děti stahovali v životě, aby tolik hladu nepociťovali. Lidé bolestmi běhali po polích jako šílení, kde umírali…\". K dalšímu úbytku obyvatelstva a úpadku obce přispěly též morové epidemie, které v kraji zabíjely v roce 1645 a v roce 1683, a ještě roku 1691, ze kdy pochází záznam z děkanské matriky v Uherském Hradišti: \"Farme totalier derti est\", což volně přeloženo znamená, že ves Louka je téměř vylidněná, pustá.\n\nZdánlivě klidnější běh života nastal koncem 17. století, jenže ten byl znovu zastaven v únoru 1704 vpádem povstaleckých vojsk Františka Rákoziho. Od 15. února řádili v Louce Kurovci pod vedením hraběte Berscéniho. Obec byla zase vypálena, obyvatelé pobíjeni. Obyvatelstvo se proto proti Uhrům postavilo samo na odpor. Boje byli vedeny u Velké, Hluku i u Louky.\n\nŠkody způsobené Rákozciho povstáním v letech 1704 – 1705 byli obrovské. Po jeho porážce však nastal klid zbraní. Louka nebyla od té doby již podobným způsobem zpustošena. Krvavé století minulo, avšak ve vysílené obci nastala nouze, která byla v první polovině 18. století zesilována navíc náboženským útlakem.\n\nRekatolizační činnost neúspěšně a ojediněle zahájená ještě za třicetileté války, pokračovala intenzivněji od konce 17. století, což se počalo projevovat razantnějším postupem proti odpůrcům církve. Mezi takové nátlakové akce patřilo: \"vyjídání obce vojenskými oddíly (dragonády), mučení, násilné odvody, násilné dělení rodin vystěhovalectvím a jiné.\" Na vzpurnost a protikatolický odpor měl nepochybně silný vliv i biskup luteránské víry Daniel Krman, který od roku 1771 působil dlouhá léta na Myjavě na Slovensku. Sem také prchlo mnoho místních obyvatel, aby rekatolizaci unikli.\n\nPro urychlení rekatolizace byla v Louce vystavěna kaplička. Přesné datum výstavby není známo, ale předpokládá se, že byla vystavěna na počátku 18. století.\n\nBěhem let tak postupně nekatolíků ubývalo. Kromě výše uváděného útlaku náboženského a soudního byl kraj v 18. století několikrát postižen morovou epidemií a menšími pohraničními spory. Od 50. let 18. století nastal obrat k lepšímu. Zlepšení hospodářské situace v Louce je vidět i na přibývajícím počtu domů, takže ke konci první poloviny 18. století se v obci Louka nachází jeden půlláník, 52 čtvrtláníků a 8 menších usedlostí. Během století tj. od roku 1656 tak počet usedlostí vzrostl o 36 domů.\n\nPodmínky se zlepšily, ale vrchnost stále vymáhala od sedláků robotu a ostatní poddanské povinnosti. I přes tyto zápory dochází za panování Marie Terezie (1740-1780) a jejího syna Josefa II. (1780-1790) k určitému uklidnění a rozvoji obce a k zvyšování počtu obyvatel.\n\nV minulých stoletích se během neustávajících konfliktů prokazovalo, že rakouská monarchie není schopna skutečně účinně a rychle potlačit jakoukoliv rebelii. To se týkalo hlavně nájezdům do pohraničních oblastí, především Moravy, která trpěla nejvíce vpády z Uher. Oproti například Francii nebo Británie zaostávala monarchie jako v průmyslové, tak v zemědělské oblasti.\n\nZačátek 18. století je vyplněn nejrůznějšími drobnými konflikty, které daňově zatěžovaly především nejbohatší části monarchie, jimiž byly země koruny České. To si prakticky vynucovalo celou reformu státní správy, daňového systému, soudnictví i školství.\n\nMezi řadou reforem, ke kterým v této době došlo vyniká daňová reforma, k jejímž základům patří vytvoření tzv. tereziánského katastru, který byl po reformě používán až do roku 1820. Dalšími důležitými reformními kroky byla reforma soudnictví nebo zavedení povinné školní docházky.\n\nVrcholem reforem osvícenského absolutismu byla vláda Josefa II. Hned v druhém roce jeho vlády, v roce 1781, vydal toleranční patent. Dalším krokem bylo zrušení nevolnictví (ne však roboty, čímž poddaní získali osobní svobodu, mohli bez omezení uzavírat manželství, zlepšené bylo i postavení sirotků.\n\nFrancouzská revoluce z roku 1789 a následující napoleonské války se opět dotkly tehdejších obyvatel. Tíživé byly nejen daně, ale především násilné odvody do stálého vojska. Roku 1805 prošlo krajem ruské vojsko, roku 1809 rakouské. Velkou ranou byla epidemie cholery v letech 1831 – 1835, donesené ze Slovenska. Ani sanitární kordón nezabránil dalšímu šíření choroby. V Louce propukávala v několika vlnách a vynutila si zřízení nových hřbitovů, které byly více vzdáleny od centra vesnice, aby byla omezena možnost šíření choroby.\n\nTeprve na přelomu 18. a 19. století se na jihovýchodní Moravě završil mnohasetletý proces ustavování systémů feudálních panství, a to jak podle jejich počtu, tak i jejich tvaru a rozloze. V roce 1800 byl na Slovácku počet panství stabilizován na 49 panství a jejich počet i podoba trvaly až do roku 1848.\n\nDne 7. září 1848 se donesla do Louky zpráva o zrušení roboty. Kromě roboty padly i poslední pozůstatky poddanství: Soudní pravomoc vrchnosti a příkaz poslušnosti, odvádění desátků a činží. Politické a revoluční převraty se však příliš tohoto kraje nedotýkaly a pravděpodobně jim ani lidé nebyli nijak nakloněni. V září roku 1848 procházela Loukou vojenská výprava dobrovolníků vedených Hurbanem, aby ve prospěch Slováků bojovala proti maďarskému povstání. Ta však byla brzy vytlačena zpět na Moravu. Místní obyvatelé byli chudí a neinformovaní o politických cílech Slováků nebo Maďarů.\n\nDne 28. června 1914 byl zavražděn v Sarajevu následník trůnu František Ferdinand d'Este. 4. srpna naverbovali v Louce 56 dospělých mužů, další následovali 24. srpna. Tyto odvody mladých mužů značně dopadly na místní hospodářství, protože v době mobilizace byly zrovna žně.\n\nKdyž vypukla válka, bylo nutné přejít k válečnému hospodářství. To se brzy dotklo i obce, když byl organizován sběr starých kovů. Zprvu byl dobrovolný se ziskem 27 kg mosazi, 10 kg mědi a 2 kg cínu. Jenže toto množství nestačilo, a tak přišel na řadu výběr násilný. Nejdříve se sbíraly kotle a hmoždíře, později přišly na řadu zvony. Například v Lipově zůstal ze tří zvonů pouze jeden. O svůj zvon měla přijít i zvonice v Louce, ale starosta obce Martin Frola \"komis obměkčil máslem, moukou a jinými tehdy vzácnými věcmi, zvon ponechán\". Ve druhém roce války totiž byl značný nedostatek potravin, který se začal dotýkat i bohatších vrstev. Úřady proto začaly provádět za vojenské asistence rekvizice (zabavování) potravin. Než se však dostaly do měst, jejich cena vlivem překupníků značně vzrostla.\n\nDůsledkem velkých ztrát na bojišti bylo postupné rukování i starších mužů do 50 let. Nakonec šli do války i nedospělí mladíci ve věku 17 let. V důsledku toho se začala vytrácet kázeň a mnoho zběhů se skrývalo i v okolních lesích a polích. Nicméně v té době už se válka chýlila ke konci.\n\nKruté časy válečné skončily 28. října 1918, kdy vzniklo Československo. Ve válce padlo nebo bylo nezvěstných 22 mužů z obce.\n\nRoku 1919 proběhly první obecní volby podle nových zákonů nového samostatného státu. V roce 1921 probíhal v obci soupis obyvatelstva, při kterém bylo zjištěno celkem 1085 obyvatel (539 mužů a 546 žen). V tomtéž roce byly v Louce založeny organizace Orel a Sokol.\n\nV červnu roku 1924 se začala v obci stavět železniční trať z Veselí nad Moravou – Nové Mesto nad Váhom, která zlepšila dopravní spojení a přiblížila kraj i obec modernímu světu. V roce 1927 bylo vyhlášeno výběrové řízení na stavbu obecního domu.\n\nV roce 1933 byl postaven pomník 22 obětem války. 16. března 1939 přijela do obce Louka německá vojska a začala okupace. Jednou z mála kladných zpráv z té doby bylo provedení elektrifikace v roce 1943. 3. března 1943 byli odvezeni z obce Louky všichni cikáni. 1. dubna 1945 začala ustupovat německá vojska. Z noci 12. a 13. dubna začalo dělostřelecké ostřelování Louky. 25. dubna se začala stahovat německá vojska směrem na Blatničku. 27. dubna 1945 byla Louka osvobozena rumunskou armádou. Škody byly vyčísleny na 4 500 000 Kčs. Během okupace bylo gestapem zatčeno několik místních obyvatel za nelegální činnost, první už v roce 1940. Také jediná židovka, která v obci žila byla deportována a už se nikdy nevrátila. Tři místní vysokoškoláci v Praze byli zatčeni, vězněni a převychováváni v Sachsenhausenu, ostatní museli přerušit studia. Velkou obětí bylo také zabavení místního zvonu pocházejícího z roku 1715.\n\n10. srpna 1945 byl schválen pětiletý plán na vybudování a povznesení obce, podaný místní organizací KSČ. Počítal s většinou samozřejmých věcí, jakými byla obnova železničního viaduktu, poničeného válkou, vybudování kanalizace a dalšími aktivitami, plánovanými už před válkou. Jediná věc, která se do programu nedostala, byla výstavba kostela, se kterou se taktéž před válkou počítalo.\n\nV roce 1946 se konaly volby do Národního shromáždění, které vedly k posílení KSČ, nicméně v tradičně katolickém kraji je vyhrála Československá strana lidová.\n\nV rámci provedené správní reformy byla obec, dlouho patřící k Uherskému Ostrohu, přičleněna spolu s dalšími horňáckými obcemi k nově vzniklému okresu Veselí nad Moravou.\nÚnorové události s uchopením moci komunisty vynesl do vedoucích pozic členy této strany i v Louce. Ti prostřednictvím \"akčních výborů Národní fronty\" ovládli Místní národní výbor. V letech 1948 – 1949 byla v obci Louka postavena kanalizace. V roce 1950 bylo také poprvé založeno Jednotné zemědělské družstvo, které dostalo do vínku budovy a majetek bývalého statku a Ovocnářského družstva i s pálenicí. Nicméně moc se mu nedařilo, protože jeho členy byly spíše než rolnící dělníci zaměstnaní mimo obec, nebo jejich manželky. Téhož roku také zakázaly úřady tradiční oslavy \"fašanku, čímž pobouřily místní obyvatelstvo natolik, že \"přišlo ke srocování lidí, hlavně starších, kteří obvyklý průvod vesnicí vykonali. Jak jsou naši občané tvrdohlaví, umínění a jak lpí na starých vžitých obyčejích svědčí okolnost, že tuto okolnost prováděli i občané staří, vážní a usedlí, kteří snad ani v životě do hospody nevkročili! K udržení pořádku byla povolána i SNB, avšak fašanek minul klidně a nebylo důvodu k zákroku.\"\n\nVelké oslavy byly v roce 1955 věnovány 10. výročí osvobození Československa. Nicméně v obci panovala nechuť do organizovaných oslav a sešněrování společenského života se projevilo i úpadkem sportovních aktivit. Sokol nevyvíjel téměř žádnou činnost a zájem nebyl ani o nácvik spartakiády. Také bylo už podruhé založeno JZD a téhož roku se poprvé objevila mandelinka bramborová.\n\nV roce 1956 ovšem v JZD hospodařilo stále pouze 19 obyvatel obce, mezi nimi např. dělníci, ředitel školy nebo tajemník MNV, ovšem na rozdíl od soukromých rolníků poprvé použilo kombajny. I tak se ale soukromníkům dařilo stále dobře. V obci byla v tomto roce už jen jediný politická strana - KSČ.\n\nOd roku 1957 se zvyšoval nátlak na rolníky, aby vstoupili do JZD. Navyšovány byly povinné odvody státu, které nesplnili tři místní rolníci. Těm stát provedl tzv. \"likvidaci hospodářství\", což se neobešlo bez protestů a případ se dostal až k soudu. V tomto roce zaniklo v Louce také poslední řemeslo, jímž bylo kolářství Jana Jagoše. Ovšem návštěvy kostela nebo výuk náboženství zůstávali akcemi takřka hromadnými.\n\nDo roku 1959 podlehli nátlaku na vstup do JZD všichni místní zemědělci. Většina z nich vstoupila a jejich půda tak rozmnožila pozemky družstva. Takto rozrostené JZD začalo stavět novou „farmu“ v lokalitě \"Dolní Šraňky\". Tohoto roku se také přestalo mlít ve znárodněném mlýně. V obci panovaly velmi špatné společenské poměry, lidé si navzájem nevěřili a ani obvyklé taneční zábavy se nekonaly.\n\nV souvislosti s novou ústavou a přejmenováním Československa byla provedena i nová reforma správního členění země. Byl zrušen \"Gottwaldovský kraj\" a také \"okres Veselí nad Moravou\". Louka se stala součástí okresu Hodonín a ten součástí nově zřízeného jihomoravského kraje se sídlem v Brně.\n\nRok 1968 byl už v jiném duchu. Naděje vzbudil nástup Alexandra Dubčeka do vedení KSČ, životní úroveň obyvatel se zvyšovala a JZD také prosperovalo. Obyvatelé obce se zase začali zajímat o veřejné dění. Velký šok pro obec bylo obsazení Československa armádami Varšavské smlouvy 21. srpna 1968. Od čtvrté ranní projížděly obcí kolony vojáků, které místní přirovnávali ke kolonám německých vojáků v roce 1939. Postupující normalizace už v obci výrazné události nepřinesla.\n\nRevoluční rok 1989 byl přijímán většinou pozitivně. Uvolnění poměrů místní obyvatelé většinou přivítali, o to větší rozčarování se dostavilo, když byla v roce 1993 republika rozdělena. Mnoho místních obyvatel mělo totiž na Slovensko značné vazby. Po roce 1994 byla obec plynofikovaná a byl zaveden vodovod. V roce 1997 byla v obci zřízena pošta Louka nad Veličkou 69676 a zdravotní středisko. Nicméně polovina 90. let znamenala i problémy se zaměstnaností. Krachy velkých podniků v okolí a masivní propouštění vedly k nárůstu nezaměstnanosti nejen v obci, která zůstává vysoká dodnes.\n\nV roce 1997 byla v obci znovu obnovena myšlenka na stavbu kostela, a proto se v obci konal dotazníkový průzkum, který zjistil zájem většiny obyvatel v Louce. Koncem roku 1997 vznikla nadace pro výstavbu kostela. 1. března 1999 byly zahájeny stavební práce na staveništi vedle samoobsluhy. Kvůli kostelu byla zbourána hasičská zbrojnice a zařízení si k sobě uschovali obyvatelé Louky. 4. prosince byl kostel zasvěcen Panně Marii Růžencové arcibiskupem Janem Graubnerem. Louka má 353 domů a 1100 obyvatel.\n\nV obci Louka se po roce 1989 hodně rozvinuly služby. Kromě již zmiňované pošty, zdravotního střediska a samoobsluhy, která byla postavena dříve, jsou v obci 2 hostince, 3 obchody s potravinami, elektroprodejna, průmyslové zboží a obchod s papírem, hračkami a drogerií. V obci působí například zemědělská a.s. AGROLIP i s přidruženou výrobou, dřevařské družstvo Herus, a.s.; 2G, a.s. pro výrobu přikrývek a polštářů z ovčí vlny a řada menších firem, které se převážně zabývají řemeslnou výrobou.\n\n"}
{"id": "195973", "url": "https://cs.wikipedia.org/wiki?curid=195973", "title": "Jermak (ledoborec)", "text": "Jermak (ledoborec)\n\nRuský ledoborec Jermak je prvním moderním ledoborcem na světě. Byl pojmenován podle atamana a průzkumníka Sibiře Jermaka Timofějeviče.\n\nLedoborec Jermak byl postaven podle plánů admirála Stěpana Makarova loděnicí Armstrong Whitworth v Newcastle upon Tyne. Teoretické výpočty předcházející projektu prováděl Dimitrij Mendělejev. Původní idea byla vytvořit ledoborec, schopný dobytí severního pólu, na to však byla tato loď slabá.\n\nStavba trvala pouhých deset měsíců. Na vodu byl spuštěn 29. října 1898, do služby byl přijat v roce 1899. Po absolvování dvou pokusných plaveb byl na základě nabytých zkušeností u výrobce ještě upraven.\n\nKonstrukční zvláštností byl v té době neobvyklý trup lodi, který měl vejčitý tvar a zkosenou záď i příď (úhel 25°). Díky tomu mohl najíždět na led a lámat jej svou váhou. Tento princip se u ledoborců používá dodnes. Jermak byl také první lodí ruského námořnictva, vybavenou radiotelegrafem Alexandra Popova.\n\nJermak sloužil až do roku 1963, o rok později byl zrušen. V roce 1974 byl jako náhrada postaven stejnojmenný ledoborec, tentokrát však již s dieselovým pohonem.\n"}
{"id": "195982", "url": "https://cs.wikipedia.org/wiki?curid=195982", "title": "Stranka mladih - Zeleni Evrope", "text": "Stranka mladih - Zeleni Evrope\n\nStrana mladých - Zelení Evropě (slovinsko Stranka mladih - Zeleni Evrope, zkratka SMS-ZELENI, mezi roky 2000–2009 Stranka mladih Slovenije) je slovinská politická strana orientovaná na ochranu životního prostředí. Byla vytvořena v roce 2000 a je členem Evropské strany zelených.\n\nPředsedou strany je Darko Krajnc.\n\nVe volbách v roce 2000 strana získala 4,34 % a čtyři poslanecká křesla, v roce 2004 již svůj úspěch nezopakovala. V roce 2009 změnila strana svůj název.\n\n\n"}
{"id": "195999", "url": "https://cs.wikipedia.org/wiki?curid=195999", "title": "Guyanské kosmické centrum", "text": "Guyanské kosmické centrum\n\nGuyanské kosmické centrum (francouzsky: Centre Spatial Guyanais) je francouzský kosmodrom poblíž města Kourou ve Francouzské Guyaně.\n\nProtože v Evropě kvůli hustému osídlení svůj kosmodrom Francie nemohla postavit a svůj první Hammaguir v Alžírsku musela opustit, rozhodla se včas pro jiné řešení.\n\nMísto pro stavbu zařízení bylo vybráno v roce 1964 a Francie si zde vybudovala svůj kosmodrom. Když byla v roce 1975 založena Evropská kosmická agentura (ESA), Francie nabídla Guyanské kosmické centrum nově vzniklé agentuře k užívání. Komerční starty se prodávají též mimoevropským společnostem. ESA hradí dvě třetiny rozpočtu kosmodromu a financuje také rozšiřování a úpravy komplexu při vývoji nosičů Ariane. Pozemní segment se skládá z budov pro přípravu raket a satelitů, startovacího zařízení, a závodu na výrobu paliva. Jsou zde i nefunkční rampy pro vypouštění již vyřazených raket typu Diamant. Komplex byl rekonstruován v letech 1975–1978 pro nosné rakety Ariane.\n\nZařízení je v činnosti od roku 1968. Poloha poblíž města Kourou je mimořádně výhodná pro vybudování kosmodromu kvůli blízkosti rovníku a s ohledem na to, že rakety startují nad hladinu Atlantského oceánu. Z kosmodromu jsou vypouštěny družice a sondy Evropské kosmické agentury, Francouzské kosmické agentury CNES, ale také satelity komerční firmy Arianespace.\n\nKourou leží přibližně 500 km severně od rovníku, na 5° 8' severní šířky. Na této zeměpisné šířce přidává zemská rotace raketě rychlost 460 m/s, pokud startovní trajektorie směřuje na východ. Proto tedy lze snadněji dopravit satelit na požadovanou oběžnou dráhu.\n\nSledovací stanice jsou umístěny na celé řadě ostrovů, např. Royale, Belem, Nafalu aj.\n\nProtipožární zabezpečení kosmického střediska řeší Pařížská hasičská brigáda. Bezpečnost zajišťují jednotky francouzských četníků (Gendarmerie) spolu s 3. pěchotním cizineckým plukem francouzské Cizinecké legie a dalšími vojenskými jednotkami.\n\nESA v roce 2007 začala budovat na kosmodromu budovy a další zařízení určené pro starty ruských nosných raket Sojuz 2. Podle podmínek rusko-evropské dohody o spolupráci rozšířila ESA svou kosmickou letku o rakety Sojuz (jsou používány pro starty ESA i komerční starty) a Rusko získalo přístup ke kosmodromu v Kourou, aby odtud mohly startovat rakety Sojuz s ruským nákladem. Rusko využívá Guyanské kosmické centrum jako alternativní vedle svého kosmodromu Bajkonur v Kazachstánu, čímž získalo schopnost vynést významně těžší náklady z výhodné pozice blízko u rovníku.\n\nProjekt spolufinancuovali Arianespace, ESA a Evropská unie a jako hlavní dodavatel byla zvolena francouzská agentura CNES. Projektovaná cena měla být přibližně 320 milionů eur, z toho 120 milionů eur je určeno pro modernizaci nosiče Sojuz.\nOficiální zahájení stavby rampy proběhlo 27. února 2007. Ruské firmy dorazily na kosmodrom začátkem března 2007, aby mohly vybudovat nezbytnou infrastrukturu a podpůrné stavby pro starty raket Sojuz. První zkušební start Sojuzu z Kourou byl původně plánován na rok 2008, ale z důvodu technických problémů se stavba prodražila a start byl odložen na rok 2011. První start rakety Sojuz, v modifikaci ST-B, proběhl 21. října 2011, na oběžnou dráhu byly vyneseny dva satelity nově budovaného navigačního systému Galileo.\n\n\n"}
{"id": "196000", "url": "https://cs.wikipedia.org/wiki?curid=196000", "title": "Modafen", "text": "Modafen\n\nModafen je obchodní název léčivého přípravku na bázi ibuprofenu a pseudoefedrinu od společnosti Zentiva.\n\nPatří do indikačních skupin antipyretikum, analgetikum a dekongescens, je tedy určen k potlačení příznaků počátečních stadií akutních infekčních onemocnění horních cest dýchacích. Ibuprofen (ibuprofenum) má analgetický, antipyretický a antiflogistický účinek, pseudoefedrin (pseudoephedrini hydrochloridum) působí jako dekongescens nosní sliznice a bronchodilatans. Používá se též k výrobě stimulační drogy pervitinu a jako dopingový prostředek. Přípravek může být agresivní na žaludek, může zvyšovat krvácení a snižovat účinek léků na vysoký krevní tlak, může způsobit závratě, bolesti hlavy, nespavost a deprese.\n\nV Česku je přípravek registrován a běžně používán, zakoupit se dá i bez lékařského předpisu, ale pouze při předložení OP a jen v některých lékárnách (od 1. 5. 2009). Prodává se jako bílé potahované tablety (po 12 a 24 tabletách). Potahované tablety s obsahem 200 mg ibuprofenu a 30 mg pseudoefedrinu doporučuje výrobce užívat po 1–2 tabletách 3× denně po jídle, po dobu příznaků, tj. obvykle 3–5 dní, maximálně 1 týdne.\n\nVzhledem k tomu, že tento volně prodejný přípravek obsahuje pseudoefedrin, což je prekurzor návykových látek, je zneužíván jako surovina pro výrobu stimulační drogy pervitinu. Pseudoefedrin byl také zařazen do seznamu dopingových látek. Od 1. 1. 2004 už však na tomto seznamu nebyl.. 1. ledna 2010 jej WADA na seznam opět zařadila.\n\n"}
{"id": "196001", "url": "https://cs.wikipedia.org/wiki?curid=196001", "title": "Piráti ze Silicon Valley", "text": "Piráti ze Silicon Valley\n\nPiráti ze Silicon Valley (anglicky \"Pirates of Silicon Valley\") je televizní film z roku 1999. Jedná se o hraný dokument podle knihy \"Fire in the Valley: The Making of The Personal Computer\", kterou napsali Paul Freiberger a Michael Swaine. Film popisuje nástup osobních počítačů a rivalitu mezi firmami Apple (výrobce počítačů Apple II a Macintosh sídlící v Cupertinu v Silicon Valley) a Microsoftem (operační systémy MS-DOS a Windows). \n\nDěj začíná v 70. letech na univerzitě v Berkeley při demonstracích za svobodu projevu. Ve filmu běží paralelně dvě dějové linie: snažení dvou kamarádů z dětství: Steva Jobse (Noah Wyle) a Steva Wozniaka (Joey Slotnick), kteří nakonec založí Apple Computer, a studentů Harvardu Billa Gatese (Anthony Michael Hall), Steva Ballmera (John Di Maggio) a Gatesova kamaráda ze střední Paula Allena (Josh Hopkins), kteří založili Microsoft.\n\nGates, Jobs a Wozniak odejdou ze školy, aby se mohli účastnit počítačové revoluce. Děj se vypráví z pohledu Wozniaka a Ballmera. Film končí v roce 1985, když Steve Jobs dostane padáka z Apple Computer od Johna Sculleyho.\n\n\n"}
{"id": "196002", "url": "https://cs.wikipedia.org/wiki?curid=196002", "title": "Ónodžó (Fukuoka)", "text": "Ónodžó (Fukuoka)\n\nÓnodžó (: ; \"Ónodžó-ši\") je japonské město ležící v prefektuře Fukuoka na ostrově Kjúšú. Ve skutečnosti se jedná o jižní „předměstí“ Fukuoky – na severozápadě sousedí se čtvrtí Hakata-ku.\n\nMěsto bylo založeno 1. dubna 1972.\n\nV roce 2005 mělo město 93 053 obyvatel a hustotu zalidnění 3461,79 ob./km². Celková rozloha města je 26,88 km².\n\n"}
{"id": "196003", "url": "https://cs.wikipedia.org/wiki?curid=196003", "title": "Paracetamol", "text": "Paracetamol\n\nParacetamol (neboli acetaminofen, chemicky \"N\"-(4-hydroxyfenyl)acetamid) je léčivo, jež působí proti bolestem a zvýšené tělesné teplotě, není však protizánětlivé. Jedná se tedy o analgetikum a antipyretikum. Tlumí také emoce - jak pozitivní, tak negativní.\n\nParacetamol dobře působí proti bolesti a vysoké teplotě. Užívá se při bolestech různého původu a při zvýšené teplotě především u viróz. Je všeobecně dobře tolerován, je šetrný k žaludku a mohou ho užívat již malé děti. Při terapii se nedoporučuje konzumovat alkoholické nápoje, které v reakci s touto látkou způsobují vznik toxinů v játrech. Tablety se doporučuje užívat po jídle.\n\nPředpokládá se, že hlavním mechanismem účinku paracetamolu je inhibice COX-2 (cyklooxygenázy 2). To je enzym, který v místě zánětu umožňuje vznik prostaglandinů, parakrinních hormonů působících jako lokální signální molekuly. Jsou to mediátory bolesti, horečky a zánětu. Snížení hladiny prostaglandinů v hypotalamu má antipyretický účinek. Nepřímo působí paracetamol také na serotoninové receptory v míše, což podporuje jeho analgetický účinek. Nástup účinku je do 30 minut od požití.\n\nParacetamol je ve vyšších dávkách a v kombinaci s alkoholem hepatotoxický (jedovatý pro játra), v běžných dávkách se může objevit i alergická kožní reakce. Jeho antidotem je acetylcystein, který ovšem neprochází přes placentární bariéru. Toto je důležité v případě předávkování, kdy dochází k selhání jater u matky i plodu. Acetylcystein se nemůže dostat k játrům plodu a chránit je.\n\nOtrava způsobená předávkováním paracetamolem je jednou z nejčastějších příčin akutního selhání jater. Pacient do několika dnů umírá a zachránit ho lze pouze rychlou transplantací jater.\n\nExperimentální studie naznačují, že paracetamol tlumí nejen bolest, ale i emoce, a to negativní i pozitivní. Laicky řečeno lidé vnímají po podání paracetamolu radost, smutek i jiné emoce méně výrazně. Vědci se pokoušejí zjistit, jakým mechanismem ke změně emocí dochází.\n\nZpůsobuje také snížení plodnosti. \n\nBěhem těhotenství také může způsobovat pokles pohlavních hormonů, což způsobí narušení vývoje dítěte v děloze.\n\nProdává se jako nepotahované bílé tablety a ve formě čípků a suspenze. Na předpis je dostupný také jako infúze pod obchodním názvem Perfalgan. V Česku je lék schválen a běžně používán, zakoupit se dá i bez lékařského předpisu v lékárně pod obchodním názvem Paralen, výrobcem je společnost Zentiva. Dalšími léky obsahujícími paracetamol jsou např. Panadol, Coldrex, Ataralgin, Migralgin, Valetol.\n\nObvyklé dávkování je 500–1 000 mg paracetamolu v jedné dávce (tj. 1–2 tablety Paralenu), lze opakovat po 4–6 hod, maximálně však 4 g (8 tablet Paralenu) za den. Děti obvykle užívají 10–15 mg/kg své váhy, maximálně pak 50 mg/kg za den.\n\nV těhotenství smí být paracetamol užíván ve všech trimestrech. Některé studie ale naznačují, že používání paracetamolu, zvláště v druhém trimestru těhotenství (14. - 22. týden) zvyšuje riziko kryptorchismu u chlapců. Nemělo by se to nicméně týkat nárazového použití, například pro snížení horečky nebo proti migréně.\n\nParacetamol nesmí být užíván spolu s jinými inhibitory COX-2, například nimesulidem (přípravky Aulin, Nimesil a další), a s jinými léky, o kterých je známo, že ovlivňují játra, nebo pokud je přítomno jiné vážné onemocnění jater nebo akutní zánět jater. Dále pak nesmí být užíván při hemolytické anémii (typ chudokrevnosti).\n\nParacetamol je pro kočky vysoce toxický, protože jim chybí enzym glukuronyl transferáza, který je nezbytný pro odbourávání molekuly paracetamolu. Počáteční příznaky otravy jsou zvracení, slinění a odbarvení jazyka a dásní.\n\nNa rozdíl od předávkování u lidí je zde poškození jater zřídka příčinou úmrtí. Místo toho dochází k produkci methemoglobinu, který v červených krvinkách inhibuje transport kyslíku krví, což může vést až k udušení.. Léčba se provádí N-acetylcysteinem nebo methylenovou modří (případně obojím současně) a po požití menší dávky paracetamolu bývá účinná.\n\nI když obecně panuje mínění, že paracetamol nemá žádné významné protizánětlivé účinky, bývá při léčení bolestí pohybového aparátu u psů stejně účinný jako aspirin.. Přípravek s obchodním názvem Pardale-V na bázi paracetamol-kodein byl schválen pro použití u psů na předpis veterinárního lékaře ve Velké Británii. Měl by však být podáván psům pouze na veterinární doporučení a s extrémní opatrností.\n\nHlavní efekt toxicity u psů je možné poškození jater a výskyt žaludečních vředů.<ref name=\"doi10.1111/j.1476-4431.2000.tb00013.x\"></ref> Léčba N-acetylcysteinem je účinná při podání během 2 hodin po požití paracetamolu.\n\nParacetamol je pro hady smrtící a byl navržen pro program chemické kontroly výskytu invazivního druhu úžovkovitého hada bojga hnědá (\"Boiga irregularis\") na ostrově Guam. Dávky 80 mg látky se vkládají do mrtvých myší a jsou rozptylovány z vrtulníků.\n\n"}
{"id": "196012", "url": "https://cs.wikipedia.org/wiki?curid=196012", "title": "Strana zelených (Švédsko)", "text": "Strana zelených (Švédsko)\n\nStrana zelených (: \"Miljöpartiet de Gröna\") je švédská zelená politická strana. Byla založena v roce 1981 okruhem lidí, kteří se angažovali v referendu proti využívání jaderné energie (proběhlo o rok dříve). Je členem Evropské strany zelených.\n\nStrana se poprvé dostala do švédského parlamentu v roce 1988, neuspěla v příštích volbách v roce 1991 a vrátila se do něj o tři roky později. V současnosti ji zastupuje 25 poslanců v Sveriges Riksdagen a 2 v Evropském parlamentu.\n\nStrana je zaměřená na ochranu životního prostředí a práva menšin. K jejím programovým prioritám také patří odpor k členství Švédska v Evropské unii, k čemuž požaduje nové referendum. Také usiluje o to, aby Švédsko ustoupilo od využívání jaderné energie a nahradilo jí alternativními zdroji.\n\nJako mnohé zelené strany, i Strana zelených si nevolí předsedu, ale dvojici svých mluvčích. Dvojici vždy tvoří muž a žena. Současnými mluvčími jsou Gustav Fridolin a Isabella Lövin.\n\n"}
{"id": "196016", "url": "https://cs.wikipedia.org/wiki?curid=196016", "title": "Codex diplomaticus et epistolaris Moraviae", "text": "Codex diplomaticus et epistolaris Moraviae\n\nCodex diplomaticus et epistolaris Moraviae (nazývaný také Moravský diplomatář, ve zkratce CDM) je ediční řada textů listin a listů z území Moravy. V patnácti svazcích zahrnuje období od nejstarší doby do smrti markraběte Jošta r. 1411.\n\nZakladatelem edice byl Antonín Boček, který jako profesor české řeči a literatury na Stavovské akademii v Olomouci a pak archivář pozdějšího Moravského zemského archivu v Brně vydal první 4 svazky s látkou do r. 1293. První 4 svazky vyšly v letech 1836–1845 v Olomouci, svazky V–XV v letech 1850–1903 v Brně. Vydavateli po Bočkově smrti r. 1847 byli moravští zemští archiváři Josef Chytil, Vincenc Brandl a Bertold Bretholz. V edici CDM jsou publikovány texty listin v plném znění bez jakéhokoliv kritického aparátu a ne vždy zcela přesně, což platí především o Bočkových svazcích, které jejich vydavatel nadto zatížil četnými falzy z vlastní dílny, jejichž konečnou identifikaci provedl až Jindřich Šebánek v roce 1936.\nModernější ediční techniku uplatnil až ve svých svazcích XIV. a dodatkovém XV. Bretholz. Ani on však nedoplnil všechny chybějící kusy v předcházejících svazcích v úplnosti. Po 2. světové válce proto Ladislav Hosák s pomocí svých olomouckých žáků připravil další dodatky k CDM, ty však zůstaly jen v rukopise.\n\n\n"}
{"id": "196020", "url": "https://cs.wikipedia.org/wiki?curid=196020", "title": "Rovnováha kontinua", "text": "Rovnováha kontinua\n\nKontinuum je v rovnováze tehdy, je-li v rovnováze každá jeho část.\n\nRovnováha tedy nastane, pokud v každém bodě kontinua bude výslednice vnějších sil nulová. V takovém případě je nulová pravá strana pohybové rovnice kontinua. Rovnici rovnováhy kontinua lze tedy vyjádřit jako\nkde bylo použito Einsteinovo sumační pravidlo a formula_2 je tenzor napětí, formula_3 jsou složky objemové síly, formula_4 je hustota a formula_5 jsou složky vektoru posunutí.\n\n"}
{"id": "196032", "url": "https://cs.wikipedia.org/wiki?curid=196032", "title": "UCI ProTour 2007", "text": "UCI ProTour 2007\n\nUCI ProTour je název seriálu nejkvalitnějších závodů v silniční cyklistice. Vybírá je Mezinárodní cyklistická unie UCI. V roce 2007 obsahoval seriál čtrnáct jednorázových (jeden se neuskutečnil) a třináct etapových závodů. Seriál vyhrál Australan Cadel Evans.\n\n"}
{"id": "196036", "url": "https://cs.wikipedia.org/wiki?curid=196036", "title": "Atomová fyzika", "text": "Atomová fyzika\n\nAtomová fyzika (též fyzika atomu nebo atomistika) je část fyziky zabývající se studiem elektronového obalu atomů. Původně se atomová fyzika zabývala také atomovým jádrem, avšak této části atomu se dnes věnuje jaderná fyzika.\n\nZkoumání atomu umožnilo pochopit jeho strukturu a navrhnout vhodný model atomu, který by tuto strukturu popisoval. Tyto výzkumy vedly k závěru, že atom se skládá velmi malého atomového jádra a elektronového obalu, který toto jádro obklopuje.\n\nElektronový obal má vliv na strukturu a fyzikální a chemické vlastnosti látek, vytváření vazeb mezi atomy apod. Všechny tyto vlivy mají zásadní vliv na makroskopické vlastnosti látky.\n\nVýsledky studia elektronového obalu mají dopad především na chemii, ale také např. na fyziku pevných látek.\n\n\n\n"}
{"id": "196042", "url": "https://cs.wikipedia.org/wiki?curid=196042", "title": "Julius Classicus", "text": "Julius Classicus\n\nJulius Classicus byl treverský velitel a římský uzurpátor.\n\nPocházel z bohatého a urozeného galského rodu. Původně sloužil jako velitel pomocných galských oddílů císaře Vitellia. V roce 70 se však připojil k \"batavské vzpouře\" Gaia Julia Civila. Uplácením se mu podařilo získat na svou stranu římské vojáky a rovněž nechal zavraždit Voculu, velitele XXII. legie. Svých počátečních úspěchů však povstalci nedokázali využít. Na jaře roku 70 přitáhl potlačit revoltu Petilius Cerialis. Poměrně rychle se mu podařilo obsadit většinu území, která předtím získali povstalci, a těm nezbylo než utéci ke Germánům za Rýn. Poslední zmínkou o Classicovi, kterou nám antické prameny podávají, je zpráva o jeho neúspěšném pokusu dobýt římského tábora u Grinny. Od této chvíle už o jeho osudech není nic známo.\n\n\n"}
{"id": "196046", "url": "https://cs.wikipedia.org/wiki?curid=196046", "title": "Jaderná fyzika", "text": "Jaderná fyzika\n\nJaderná fyzika (též fyzika atomového jádra nebo nukleonika) je část fyziky, která se zabývá strukturou a přeměnami atomového jádra.\n\nPůvodně se jednalo o součást atomové fyziky.\n\nStudium atomového jádra umožnilo pochopení základních vlastností hmoty (např. strukturu Mendělejevovy tabulky prvků), vedlo k objasnění radioaktivity a k popisu jaderných reakcí. Ve svém důsledku vedlo studium atomového jádra k lepšímu popisu a pochopení vlastností elementárních částic.\n\nZnalost struktury a vlastností atomového jádra umožnila vytvoření jaderné zbraně a jaderného reaktoru – základu jaderné elektrárny.\n\n\n"}
{"id": "196050", "url": "https://cs.wikipedia.org/wiki?curid=196050", "title": "Žofie Chotková", "text": "Žofie Chotková\n\nŽofie Marie Josefína Albína roz. hraběnka Chotková z Chotkova a Vojnína, od roku 1900 \"kněžna\" a od roku 1909 \"vévodkyně z Hohenbergu\" (1. března 1868, Stuttgart – 28. června 1914, Sarajevo, Bosna), byla česká šlechtična pocházející ze starého šlechtického rodu Chotků. Dne 1. července 1900 uzavřela v Zákupech morganatický sňatek s rakouským arcivévodou a předpokládaným následníkem trůnu Františkem Ferdinandem d'Este. Zemřela při atentátu v Sarajevu.\n\n\"Žofie Marie Josefína Albína hraběnka Chotková z Chotkova a Vojnína\" byla dcera hraběte Bohuslava Chotka a jeho manželky \"Vilemíny hraběnky Kinské z Vchynic a Tetova\" a byla dvorní dámou arcivévodkyně Isabely z Croy, manželky rakouského arcivévody a těšínského vévody Bedřicha Rakousko-Těšínského (známý \"markýz Gero\" ze Slezských písní Petra Bezruče). Asi roku 1896 se v Praze seznámila s rakouským arcivévodou Františkem Ferdinandem. Oba mladí lidé se do sebe zamilovali a začali si dopisovat. Návštěvy Františka Ferdinanda u strýce Bedřicha Rakousko-Těšínského byly také častější než dříve, a tudíž se jeho teta se strýcem mohli domnívat, že se jednou stanou blízkými příbuznými příštího rakouského císaře, neboť byli přesvědčeni, že důvodem návštěv je některá z jejich dcer.\n\nKdyž roku 1898 arcivévodkyně Isabela zjistila, že se následník trůnu neuchází o její dceru, ale pouze o její dvorní dámu (náhodou našla jeho zapomenutý medailon s Žofiinou podobenkou uvnitř), vyvolala skandál. Žofie i František Ferdinand věděli, že přesvědčit císaře, aby svolil k sňatku, nebude snadné. Císař František Josef I. v duchu svazujících zákonů habsburského panovnického domu, podle nichž členové dynastie mohli uzavírat sňatky pouze s příslušníky panovnických dynastií, tento manželský svazek striktně odmítal pro nevěstinu nerovnorodost. Chotkové mezi tyto rodiny nepatřili, i když v ženské linii mezi Žofiinými předky byli velkovévodové bádenští, Hohenzollernové-Hechingen a Lichtenštejnové. František Ferdinand se však odmítl oženit s kýmkoli jiným. Papež Lev XIII., ruský car Mikuláš II. i německý císař Vilém II. posílali císaři žádosti v jeho prospěch, argumentujíce tím, že nesoulad mezi císařem a následníkem by byl rušivým prvkem pro stabilitu monarchie. Císař František Josef I. však, v zájmu monarchie, dal svolení pouze k morganatickému sňatku a František Ferdinand musel podepsat dokument, v němž se za své budoucí potomky vzdával jakýchkoli nároků na trůn monarchie. Svatba se uskutečnila 1. července 1900 v Zákupech a nezúčastnil se jí nikdo z císařské rodiny, ani Františkovi sourozenci. Z ženichovy strany dorazily pouze nevlastní matka Marie Tereza a obě její dcery. Téhož dne byla Žofie povýšena na kněžnu z Hohenbergu s oslovením \"Její Jasnost (Ihre Durchlaucht)\".\n\nManželé žili na zámku Konopiště, který František Ferdinand zakoupil v roce 1887 jako lovecký zámeček, a který nechal přestavět. Žofie porodila na zámku dvě ze tří dětí a vedla zde klidný a šťastný rodinný život. Svého manžela nesměla oficiálně doprovázet a jejím prvním vystoupením na veřejnosti byla cesta do Sarajeva. Celou rodinu několikrát navštívila arcivévodova nevlastní matka Marie Tereza a jejich hostem byl i německý císař a pruský král Vilém II., který hostitelce daroval drahocenný servis.\n\nV říjnu 1909 byla Žofie povýšena do vévodského stavu \"ad personam\" - stala se vévodkyní z Hohenbergu s titulem \"Její Výsost (Ihre Hoheit)\". To patřičně pozvedlo její status, neboť dosud byla při ceremoniálních příležitostech v nižším postavení, nežli jiné byť i významné arcivévodkyně a docházelo tak často k poněkud prekérním situacím, kdy z tohoto důvodu nemohla být po boku svého manžela.\n\nŽofie se se svým manželem zúčastnila vojenských manévrů v Sarajevu. 28. června 1914 při návštěvě města byla zasažena kulkou z pistole atentátníka. Kulka přerušila břišní tepnu a Žofie na místě vykrvácela. Také její manžel František Ferdinand atentátu podlehl. Spěšný pohřeb se konal ve Vídni bez přítomnosti dětí. Žofiina rakev, na níž byly položeny vějíř a rukavice, jako symbol ženy (nikoli dvorní dámy), stála na stejné úrovni jako rakev zesnulého Františka Ferdinanda; často udávaná informace, že rakev byla o stupeň níže než manželova, čímž mělo být zdůrazněno Žofiino nižší postavení, se nezakládá na pravdě. Žofie byla pohřbena v rodinné hrobce na zámku Artstetten.\n\nZe šťastného manželství, které bylo často označováno jako romantické, se Františku Ferdinandovi a Žofii narodili čtyři potomci:\n\n\n\n \n"}
{"id": "196055", "url": "https://cs.wikipedia.org/wiki?curid=196055", "title": "Smrkovice", "text": "Smrkovice\n\nSmrkovice jsou vesnice, která je v současnosti částí města Písku. Leží přibližně 3 kilometry jižním směrem od města, ze kterého vede silnice k obci a blízké teplárně. V roce 2011 zde trvale žilo 499 obyvatel.\n\nPrvní písemná zmínka o vesnici pochází z roku 1253, kdy král Václav I. potvrdil vlastnictví vsi pražským křižovníkům. V 14. století byla ves přičleněna k majetku města Písku až do roku 1848. Díky držení a blízkosti opevněného města se ve vesnici brzy proměnila výstavba z dřevěných obydlí na stavby zděné. Toto tvrzení je podložené katastrem map z roku 1837, kde je převážná část vesnických stavení vedená jako nespalná. Za třicetileté války utrpěla ves značné ztráty. V 19. století vznikly samoty Na Boubíně.\n\n\n"}
{"id": "196060", "url": "https://cs.wikipedia.org/wiki?curid=196060", "title": "Univerzita Otto-Friedricha v Bamberku", "text": "Univerzita Otto-Friedricha v Bamberku\n\nUniverzita Otto-Friedricha () v německém Bamberku je jednou z nejstarších, avšak zároveň i nejmladší univerzitou v Bavorsku. Odborným těžištěm univerzity jsou humanitní a kulturní vědy, sociální a hospodářské vědy a aplikovaná informatika.\n\nUniverzitu založil v roce 1647 biskup Melchior Otto Voit ze Salcburku pod názvem Academia Bambergensis. V následujících staletích, obzvlášť za biskupa Friedricha Carla ze Schönbornu, byla univerzita rozšířena o fakultu teologie, filozofie, práv a medicíny. V roce 1803 byla univerzita zrušena v důsledku sekularizace arcibiskupství. Bylo však dále možné studovat katolickou teologii, takže tradice univerzity nebyla ve skutečnosti nikdy přerušena. V roce 1972 byla Vysoká škola filozoficko – teologická, která byla založena v roce 1923 a která pokračovala v tradici dřívější univerzity, sloučena s Vysokou školou pedagogickou (založena v roce 1958) ve Vysokou školu všeobecnou. V roce 1979 následovalo přejmenování této v Bavorsku jediné státní Vysoké školy všeobecné na univerzitu. Název Univerzita Otto-Friedricha odkazuje na zakladatele Melchiora Ottu Voita ze Salcburku a velkého podporovatele Friedricha Carla ze Schönbornu.\n\nRektoři a prezidenti od znovuzaložení univerzity:\n\nUniverzita má od roku 2007 čtyři fakulty:\n\n\nNa základě dohod mezi Svobodným státem Bavorsko a Vatikánem byla původní Fakulta katolické teologie zavřena a přeměněna na institut pro vzdělávání učitelů.\n\n\nUniverzitní budovy jsou převážně historické objekty, které byly přizpůsobeny potřebám univerzity. Nacházejí se hlavně v bamberském historickém centru. Jedná se o bývalou jezuitskou kolej (teologie), svatební dům (historické vědy), jatka (geografie), stavební dvůr (komunikační vědy) či o bývalou požární stanici (orientalistika). Jazykověda a literární vědy se částečně nacházejí v budovách, které dříve patřily Gymnáziu císaře Heinricha. Fakulty „Sociální a hospodářské vědy“ a „Hospodářská a aplikovaná informatika“ se nacházejí na Feldkirchenstraße, mimo centrum.\n\n"}
{"id": "196067", "url": "https://cs.wikipedia.org/wiki?curid=196067", "title": "Volejbalová Liga mistrů 2006/07", "text": "Volejbalová Liga mistrů 2006/07\n\nVolejbalová Liga mistrů 2006/2007 (oficiální název Indesit European Champions League) je nejvyšší soutěž evropských volejbalových klubů v letech 2006 - 2007.\n\n\n1 Kolo\n\n2 Kolo\n\n3 Kolo\n\n4 Kolo\n\n5 Kolo\n\n6 Kolo\n\n7 Kolo\n\n8 Kolo\n\n9 Kolo\n\n10 Kolo\n\n1 Kolo\n\n2 Kolo\n\n3 Kolo\n\n4 Kolo\n\n5 Kolo\n\n6 Kolo\n\n7 Kolo\n\n8 Kolo\n\n9 Kolo\n\n10 Kolo\n\n1 Kolo\n\n2 Kolo\n\n3 Kolo\n\n4 Kolo\n\n5 Kolo\n\n6 Kolo\n\n7 Kolo\n\n8 Kolo\n\n9 Kolo\n\n10 Kolo\n\n1 Kolo\n\n2 Kolo\n\n3 Kolo\n\n4 Kolo\n\n5 Kolo\n\n6 Kolo\n\n7 Kolo\n\n8 Kolo\n\n9 Kolo\n\n10 Kolo\n\nPrvní zápasy\n\nOdvety\n\nPrvní zápasy\n\nOdvety\n\nMoskva (Rusko) 31. březen - 1. květen 2007\n\nI kolo\n\nII kolo\n\nO třetí místo\n\n1. květen 2007\n\nFinále\n\n1. květen 2007\n"}
{"id": "196068", "url": "https://cs.wikipedia.org/wiki?curid=196068", "title": "Kaple svaté Anny (Jaroměř)", "text": "Kaple svaté Anny (Jaroměř)\n\nBarokní kaple sv. Anny na Pražském Předměstí v Jaroměři byla postavena v roce 1752 u studánky na základě povolení královéhradeckého biskupa hraběte Jana Adama Vratislava z Mitrovic.\n\nPosvěcena byla 19. června 1753 P. Františkem Hladíkem, jaroměřským děkanem. Za císaře Josefa II., kdy byly mnohé kláštery, kostely i kaple neuváženě rušeny, byla dne 7. listopadu 1786 kaple sv. Anny prodána v dražbě za 56 zlatých 30 krejcarů. Kupující magistrátní rada Ignác Vacek se musel zavázal, že vyzděnou studánku u kaple i s odpadem nechá neporušenou, že z kaple neučiní příbytek a že již nebude sloužit sakrálním účelům. Z tohoto potom brzy sešlo, jak připomíná jaroměřský historik, katolický kněz A. Knapp a kaple od těch dob opět slouží náboženským účelům. Dnes kaple, renovovaná v roce 1925 a naposledy opravená za josefovského děkana Antonína Sýkory v 70. letech 20. století, je památkou 2. kategorie. Jak uvádí Ing. arch. Slavík (jaroměřský architekt), kaple je typická stavba nenáročného, zlidovělého baroka, s půlkruhovým závěrem, s otevřenou podsíní na dvou pilířích, sklenutou křížem. Nad průčelím je tympanon (trojúhelníková či segmentová plocha ve štítu průčelí). Kryta je plochou valbou, která má osmiboký sanktusník (štíhlá vížka, v níž býval zavěšen zvonek). Vnitřek kaple je osvětlován dvěma půlkruhem zaklenutými okny. Klenba valená, se čtyřmi výsečemi. Oltářík současný, dřevěný, nástěnný, uprostřed nový obraz, po stranách diagonální pilastry, před nimi sochy Zachariáše a Anny, matky Panny Marie. V nástavci Boží oko. Dveře železné, kované z akantových rozvilin. Bohoslužby se v kapli konají jen výjimečně, zpravidla v červenci k svátku sv. Anny. Kaple je stále charakteristickou stavbou Pražského Předměstí.\n\n"}
{"id": "196071", "url": "https://cs.wikipedia.org/wiki?curid=196071", "title": "Kostel svaté Ludmily", "text": "Kostel svaté Ludmily\n\nKostelů zasvěcených svaté Ludmile je více:\n\na další...\n\n"}
{"id": "196075", "url": "https://cs.wikipedia.org/wiki?curid=196075", "title": "Alžběta Lukrécie Těšínská", "text": "Alžběta Lukrécie Těšínská\n\nAlžběta Lukrécie (něm. Elisabeth Lukretia, pol. Elżbieta Lukrecja) (1. června 1599 – 19. května 1653) byla těšínskou kněžnou, poslední z rodu Piastovců. \n\nByla dcerou Adama Václava a Alběty Kurlandské. Roku 1610 společně s otcem přešla z luterské víry na víru katolickou. Roku 1617 jí zemřel otec, o rok později byla proti své vůli provdána za Gundakara z Lichtenštejna († 1658). Jejich manželství bylo nešťastné a od roku 1626 žili manželé ve formálním odloučení. Roku 1625 nečekaně zemřel Alžbětin bratr, poslední těšínský Piastovec Fridrich Vilém. Alžběta vedla spory s císařem, aby mohla vládnout nad Těšínskem jako dědičná kněžna. Během její vlády bylo Těšínsko několikrát zplundrováno vojsky v průběhu třicetileté války, což vedlo k hospodářskému úpadku země.\n\nMimo titulu kněžny Těšínské měla také titul princezna Lichtenštejnská.\n\nAlžbětě Lukrécii se ze svazku s Gundakarem z Lichtenštejna narodily tři děti. Krátce po narození nejmladšího syna se manželé rozešli.\n\nMarie Anna se provdala proti otcově vůli za příslušníka českého šlechtického rodu, o osm let mladšího Jindřicha Viléma Šlika.\n\n\nJako kněžna Těšínská vlastnila vsi a panství v Těšínském knížectví. Po její smrti připadlo vše Koruně české, resp. na její nositele rod Habsburků jako uvolněné léno. Kněžna usilovala u císařského dvora o změnu dědického práva z mužské linie, také na ženskou, kdy by mohlo knížectví dědit i její dcera, nebo některá z případných vnuček. \n\nV roce 1639 vede spor o panství Orlová s Hedvikou ze Schaffhausenu. \n\nZa svého života usilovala o ražbu vlastních mincí. Ty byly raženy od roku 1638, se svolením císaře Ferdinanda III. Habsburského. Kdy na aversu byl císařský portrét s textem, a na reversu byl symbol Těšínska - orlice a popis. K ražbě došlo až v roce 1642 v Těšíně, kde se razilo do roku 1655. V roce 1643 pak ve Skočově (\"Skoczów, Polsko\"), kde se razilo do roku 1649. Razily se menší mince - oboly, krejcary, a větší - tolary a jejich násobky., vč. dukátů \n\nPo její smrti byl proveden soupis jejího movitého majetku (zbrojnice, mešní výbava a oděvy). \n\nVzhled osobní pečeti - ze dne 2. července 1646 na listině pro Smilovice, s textem: \"\"Tomu na svědomí jsme k tomuto listu pečeť naši knížecí přivěsiti dáti a v něm se rukou naši vlastní knížecí podepsati ráčili.\"\". \n\nBývá ztotožňována s tzv. \"\"Černou kněžnou\"\" ze slezských lidových pověstí.\n\n\n"}
{"id": "196077", "url": "https://cs.wikipedia.org/wiki?curid=196077", "title": "Martin Petiška", "text": "Martin Petiška\n\nMartin Petiška (* 27. března 1951, Praha, pseudonym \"Eduard Martin\", \"Eduard P. Martin\" nebo \"Martin P. Edwards\") je český spisovatel, básník, dramatik a vydavatel, syn spisovatele Eduarda Petišky. \n\nJe autorem více než padesáti titulů. Celkové náklady jeho knih přesáhly hranici několika set tisíc výtisků a byly přeloženy do několika jazyků. V současné době vycházejí také jako audioknihy a elektronicky v edici vybraných spisů Martina Petišky, z nichž jsou některá k dispozici zdarma ke stažení a patří k nejstahovanějším ebookům v Google books.\n\nZákladní a střední školu vychodil v Brandýse nad Labem, kde také v roce 1969 maturoval. Od dětství mohl poznávat široký okruh otcových přátel (Jiří Kolář, Bohumil Hrabal, František Hrubín, Jaroslav Seifert, Jiří Šlitr, Jan Grossman, Emanuel Frynta, Josef Nesvadba, ad.) a připravovat se tak na literární dráhu. Později studoval na Filozofické fakultě Univerzity Karlovy. srovnávací literatury (prof. Václav Černý, prof. Karel Krejčí, doc. Josef Čermák) spolu se studiem slovanských jazyků (ruština, bulharština, polština).\nKdyž byla katedra srovnávacích literatur z politických důvodů zrušena, přestoupil na katedru dějin\na teorie divadla / prof. František Černý, prof. Miroslav Kouřil, docentka orientálního divadla Dana\nKalvodová /. Studium ukončil doktorátem v roce 1976 prací \"F.X.Šalda – teoretik divadla\".\n\n Josef Nesvadba.\n\nUž během studií začal Petiška psát divadelní hry (Synové a dcery, Černobílý večer, Tři japonské hry o lásce), psát prózu i verše (sbírka veršů Můj Faust, 1975). Po dostudování se věnoval jak psaní divadelních her, scénářů, tak i psaní veršů (Nespálené deníky 1980, Báj o Omarovi, 1987, Můj Faust...), divadelních her (Podivuhodná událost v podivuhodné rodině, 1980, tiskem i premiéra...) a próz (řada knih z oblasti sci-fi byla zahájena svazkem povídek Největší skandál v dějinách lidstva 1984, v redakci Iva Železného)..\n\nPro rozhlas vytvořil na 600 prací různých žánrů, od reportáží až po rozhlasové hry pro děti (\"Veliký diamant\", o životě cestovatelů Emila Holuba a Čeňka Paclta nebo hru \"Oblak a meč\" o antických dětech v době katastrofy v Pompejích), pro redakci Svobodné Evropy připravil na stošedesát zamyšlení. Spolupracoval i s československou televizí a filmem.\n\nPo revoluci se věnoval svému nakladatelství Martin, ve kterém se zaměřil především na vydávání knih v cizích jazycích (knihy v deseti jazycích, mezi nimi i japonsky a arabsky), česky vydal ve svém nakladatelství např. zpracování příběhů Starého zákona (Příběhy Starého Izraele) od svého otce Eduarda Petišky, nebo paměti Viktora Fischla, sekretáře Jana Masaryka, k jejichž napsání autora inspiroval.\nJeho zájem o výtvarné umění se projevil i v galerijní činnosti, několik let vedl největší soukromou pražskou galerii, která představila desítky umělců.\n\nPo léta vydává pravidelnou řadu Almanachů českých šlechtických rodů (projekt na tuto rodopisnou řadu vypracoval s MUDr. Františkem Lobkowiczem) a Almanachů českých šlechtických a rytířských rodů.\n\nOd sci-fi přešel k dílům ze současnosti (sbírka povídek: \"Tatínku, má ďábel oči jako maminka?\", román o klonování Ježíše Krista s názvem \"Prorok?\" s doslovem Tomáše kardinála Špidlíka a román o velké povodni: \"Déšť\"). Pokračoval také v psaní veršů, vydávaných v četných sbírkách (např. Srdečné pozdravy z Titanicu).\n\nJeho činnost v genealogické oblasti a v rotariánském společenství (byl prvním šéfredaktorem časopisu Good News), se projevila i v množství titulů, které se těchto dvou oborů jeho činnosti dotýkají (řada jeho publikací vydávaných knižně v angličtině a pojednávajících o Rotary ...anebo např. Heraldické eseje). Dlouhá léta působí v redakční radě revue Prostor, pro kterou napsal na osmdesát esejů.\n\nPřednášel na katedře dějin a teorie divadla a na katedře bohemistiky Univerzity Karlovy a vyučoval na Univerzitě Jana Ámose Komenského tvůrčí psaní.\n\nV současné době se jeho tvorba orientuje na smysl lidského jednání v rámci společnosti a jeho hodnocení. To se reflektuje v sérii čtenářsky oblíbených knih, vydávaných Karmelitánským nakladatelstvím.\n\nJeho práce získala řadu cen. Z rukou Otty Habsburského přijal medaili Marie Terezie, byl vyznamenán cenou Tomáše Bati, cenou Paul Harris Fellow, oceněn medailí Franze Kafky, obdržel cenu AIEP za nejlepší detektivní povídku roku, cenu Havran. Je držitelem cen společnosti Sherlocka Holmese i Společnosti Agathy Christie. V roce 2015 mu byla udělena cena Jakuba Arbese a obdržel cenu Euro Pragensis Ars.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nv knize ?Prorok??\n\n"}
{"id": "196085", "url": "https://cs.wikipedia.org/wiki?curid=196085", "title": "Hrabě Dooku", "text": "Hrabě Dooku\n\nCount neboli Hrabě Dooku je fiktivní postava z filmu, komiksů a knih \"Star Wars\". Ztvárnil ho anglický herec Christopher Lee.\nHrabě Dooku byl legendární mistr Jedi a hrabě ze Serenna. Později se přidal k temné straně síly a stal se z něj Darth Tyranus, temný pán, učedník Dartha Sidiouse, kde nahradil Darth Maula a později byl nahrazen Darth Vaderem.\n\nPod Sidiousovým vedením zformoval separatistické hnutí a byl politickým vůdcem Federace nezávislých systémů, než byl zabit v souboji s Anakinem Skywalkerem během druhé bitvy o Coruscant, blízko konci klonových válek.\n\nDooku se narodil na kdysi Sithy ovládané planetě Serenno. Když byl ještě malý, odvedli ho rytíři Jedi do chrámu, protože byl citlivý na sílu. V chrámu se Dooku stal Yodovým padawanem. Yoda ho trénoval jako mladíka, dokud se ve třinácti letech nestal padawanem mistra Thama Ceruliana. Cerulian z Dookua udělal mocného Jedi, čerpající z Dookuova obrovského potenciálu, který ve svém studentovi cítil. Yoda sám sehrál určitou roli v Dookuově pozdějším tréninku.\n\nKdyž byl mladší, měl Dooku několik přátel, jako například Loriana Noda a mimozemského senátorského pobočníka Eera Iridiana. Oba ho ale nakonec zradili, a to Dookua naučilo dávat si pozor při vybírání přátel. Posměšky ze strany Loriana uspíšily Dookův úspěch se sithským holocronem.\n\nVe dvaceti se stal rytířem Jedi a měl prvního padawana, Qui-Gona Jinna, díky kterému Dooku získal titul mistra Jedi. Později trénoval i další Jedi, například Komari Vosu.\n\nNe všechny jeho teorie byly ovšem přijaty. Sporně, Dooku věřil, že je možné čerpat jak ze světlé, tak i z temné strany síly pro dosažení nejlepší rovnováhy. Věřil, že pokud nebude sveden ani jednou stranou, zůstane na správné cestě a bude moci pro Galaxii dělat více než ostatní. Bohužel pro něj, jeho hrdost, která ho nutila být ten nejlepší, ho vedla blíž a blíž k temné straně, zatímco se snažil plně pochopit obě strany síly. Dookuovi kolegové v jedijském koncilu silně nesouhlasili s tímto smýšlením, což byl asi hlavní důvod, že ani on, ani jeden z jeho studentů nebyli pozváni k posílení důstojného sboru.\n\nDooku byl politický idealista a byl zkušený v řešení politických problémů. Držel se svých názorů, které byly v Republice z velké míry odmítány a to vedlo k jeho odchodu z Řádu. Dooku odešel pravděpodobně v průběhu bitvy o Naboo, jelikož věřil, že Řád je slepý vůči korupci, která vládla v Senátu a převzal titul hraběte jakožto člen šlechtické rodiny ze Serenna. Zkázonosná bitva o Galidraan a následné zmizení Komari Vosy ho již oddělilo od služby Republice.\n\nDooku byl Jedi po mnoho let a jeho bronzová socha byla v archivech Jediů společně s ostatními devatenácti mistry, kteří kdy opustili Řád.\n\nI přes svůj pobyt v chrámu začal Dooku objevovat učení Sithů a když zemřeli jeho rodiče, vymluvil se, že se musí starat o rodinný majetek a odešel z chrámu (bylo to po Obi-Wanovu poražení Dartha Maula). Dooku opustil veřejnost 32 let před bitvou o Yavin IV a zmizel aby se objevil o osm let později, ovšem už ne jako mistr Jedi ale jako temný pán. Není známo jak a kde potkal Darth Sidiouse, který ho přetáhl na temnou stranu a dal mu jméno Darth Tyranus. Jisté je, že po smrti Darth Maula, temného pána, který byl trénován mnoho let, neměl Sidious čas vycvičit dalšího potenciálního adepta ve válečníka Maulova kalibru, proto využil zkušeného Dookua. Vražda jeho přítele Sifo-Dyase zpečetila jeho přestup na temnou stranu síly. Na temné straně měl také dalšího padawana - lovkyni rytířů Jedi - Asajj Ventress.\n\nJako Darth Tyranus měl za první úkol vytvořit armádu klonů, která by byla užívána kancléřem Palpatinem (Darth Sidiousem) a Republikou. 5 000 000 kreditů bylo použito jako odměna za hlavu Komari Vosy, jeho bývalé učednice a vůdkyně Bando Gory, což byl kult uctívající sílu a byl tvořen trestanci a jimi podobnými. Tahle extrémně vysoká odměna vylákala ty nejnebezpečnější a nejlepší lovce odměn na planetu Kohlma, kde kult přebýval. Na konci zbyli jen dva, Montross a Jango Fett. Fett vyhrál nad svým rivalem, porazil Komari Vosu, vzal si odměnu a nechal se naklonovat pro armádu klonů pro Republiku. Dooku potom Vosu zabil.\n\nS jeho plány v pohybu se Dooku objevil na planetě Raxus Prime 24 let před bitvou o Yavin. Kritizoval Republiku a Řád Jedi pro jeho korupci, úpadek a pokrytectví. Dooku, který byl politický génius, zformoval separatistické hnutí a přemluvil jednotlivé systémy, aby se odtrhly od Republiky a připojily se k Konfederaci nezávislých systémů. Pod jeho vedením se formovala separatistická armáda droidů na planetě Geonosis, kde byl později zajat Obi-Wan Kenobi a Anakin Skywalker společně s Padmé Amidalou. Dooku sledoval jejich popravu až do okamžiku, kdy se z nebe snesly republikové lodě a zachránily Jedie. Dooku vyslal na blízké pláně nejnovější armádu droidů, čímž vyvolal tzv. klonovou válku, základní kámen pro budoucí sithskou nadvládu galaxie. Po souboji s Obi-Wanem a Anakinem (oba porazil), se utkal se svým bývalým mistrem Yodou, kterého ovšem nepřemohl a utekl za Darth Sidiousem na Coruscant, centrální planetu Galaktické republiky.\n\nV průběhu vypuknuvších klonových válek se aktivně účastnil boje jako vrchní velitel separatistických sil. Dál zahlazoval stopy, které by mohly Jedie přivést ke zjištění velkého sithského plánu. Zároveň cvičil v boji se světelným mečem generála Grievouse. Během války měla jednu učednici a jednoho učedníka. Učednici Asajj Ventress cvičil velice dlouho a stala se jeho smrtonosným nástrojem v boji proti rytířům Jedi, ale nakonec ji musel na příkaz Dartha Sidiouse zradit. Asajj však zradu přežila a podstrčila Dookuovi nového učedníka, Savage Opresse. V rozhodující chvíli se pokusila i se Savagem svého bývalého mistra zabít, ale Dooku jejich útok přečkal a Ventress zahnal na útěk. Poté už si nového učedníka nevybral a zbytek války se soustředil na pomalé přesvědčování Anakina Skywalkera k temné straně, svedli spolu několik soubojů, přičemž při posledních dvou už měl navrch Anakin.\n\nV závěru klonových válek dohlížel na operaci generála Grievouse, který přeskočil tajnou hyperprostorovou cestou do jádra galaxie a na Coruscantu unesl kancléře. Dooku připravil na Grievousově vlajkové lodi past pro Anakina Skywalkera a jeho mistra Obi-Wan Kenobiho. Ti se na loď vydali zachránit uneseného kancléře Palpatina, přičemž hraběte konfrontovali. Dooku už ve svém věku na oba nestačil, ale podařilo se mu zneškodnit Obi-Wana, který upadl zraněn do bezvědomí. Následoval souboj s Anakinem, kterého se snažil Dooku přivést stále na temnou stranu. Nakonec ho však Anakin porazil a donutil pokleknout. V tu chvíli mu Palpatine (skrytý mistr Dookua, Darth Sidious) nařídil Dookua zabít. V tu chvíli si Dooku uvědomil svoji naivitu, když věřil temnému lordovi. Anakin po krátkém váhání hraběte Dooku zabil a již brzy jej nahradil jako další Sidiousův učedník, Darth Vader.\n\nHrabě Dooku měl také zvláštní světelný meč, protože měl zahnutou rukojeť. Bojoval pomocí formy boje Makashi, čímž také překvapil Obi-Wana a Anakina na Geonosis, kteří používali (nejspíš) formu Soresu.\n\nVe filmu se objevuje v II. a III. Epizodě, kde ho hraje herec Christopher Lee.\n\n"}
{"id": "196087", "url": "https://cs.wikipedia.org/wiki?curid=196087", "title": "Tesla Pardubice", "text": "Tesla Pardubice\n\nTesla Pardubice byla založena v roce 1919 jako Akciová společnost Telegrafia. Od počátku vlastnil stát 60 % akcií a zbylých 40 % zaměstnanci. Dne 12. 2. 1922 byly zakoupeny v Pardubicích rozestavené objekty firmy ZEISL. Vojenská výroba a německé vedení přineslo do firmy na začátku druhé světové války zcela nové technologie, jako byly například opracování odlitku hliníku a hořčíku (Mg+Al). Dne 31. 12. 1945 byla Telegrafie na základě dekretu včleněna do nově zřízeného národního podniku TESLA slaboproudé a radiotechnické závody se sídlem v Praze. Oborově spadala pod Federální ministerstvo hutnictví, strojírenství a elektrotechniky (Praha 1 - Staré Město, Na Františku 32). V roce 1991 podnik zkrachoval a mezi lety 1990–1993 byl areál podniku postupně opuštěn a vybavení částečně odcizeno za dosud nevyjasněných okolností. Administrativní budova byla následně prodána společnosti Foxconn. Tesla vyráběla radiomagnetofony Diamant, Safír a Kondor. Mezi posledními komerčními produkty se objevily na konci 80. let satelitní receivery (Popular) a radiolokátor KRTP-86 Tamara. Podnik zanikl definitivně 18. 3. 2011\n\nSoučástí podniku byl od roku 1950 i Ústav pro výzkum radiotechniky Opočínek. Samotná Tesla sídlila ve dvou budovách – ve staré budově původní Telegrafie naproti Nemocnice Pardubice vedle železniční tratě Praha – Česká Třebová a v nové vícepodlažní budově z konce 60. let, hned vedle Zámečku Pardubice, který je na rozdíl od samotného památníku popravených na Zámečku součástí areálu původní Tesly. Stará budova Telegrafie je v dnešní době v dezolátním stavu a společnost Foxconn ji převedla na město a vedou se debaty o jejím dalším využití.\n\n"}
{"id": "196090", "url": "https://cs.wikipedia.org/wiki?curid=196090", "title": "Vitellius", "text": "Vitellius\n\nAulus Vitellius (24. září 15 – 22. prosince 69 v Římě) byl římským císařem od 16. dubna 69 až do okamžiku svého úmrtí.\n\nVitellius se ujal vlády po smrti svých dvou předchůdců Galby a Othona v roce 69, známém jako „rok čtyř císařů“. Jako první císař připojil po uchopení moci ke svému jménu čestné cognomen \"Germanicus\", na místo dosud obvyklého titulu caesar, který nabyl špatné pověsti v důsledku Neronových činů. Jeho nárok na trůn byl zanedlouho zpochybněn legiemi nacházejícími se ve východních provinciích, neboť ty provolaly za císaře svého velitele Vespasiana. V nastalém konfliktu Vitellius utrpěl ničivou porážku ve druhé bitvě u Bedriaka, načež byl ochoten vzdát se vlády. Nicméně po příchodu Vespasianových vojáků do Říma byl jimi zavražděn.\n\nVitellius se narodil 24. září roku 15 jako syn Lucia Vitellia, jenž zastával celkem třikrát konzulát a byl Claudiovým kolegou v úřadu cenzora, a jeho manželky Sextilie. Suetonius zmiňuje dvě odlišné verze původu Vitelliova rodu. Podle první příslušel Vitellius k potomkům někdejších vládců Latia, zatímco podle druhé, méně příznivé pocházeli jeho předkové z nízkých poměrů. Již v raném věku prý patřil k okruhu oblíbenců, jimiž se císař Tiberius obklopil na ostrově Capri. Později se vlivem lichocení a politické obratnosti domohl také přízně Caliguly, Claudia a Nerona.\n\nNěkdy před rokem 40 se Vitellius oženil s jistou Petronií, dcerou bývalého konzula Publia Petronia. Ta mu porodila jeho prvorozeného syna Petroniana Vitellia, údajně slepého na jedno oko. Zámožná Petronie ustavila syna svým dědicem, ovšem vymínila si jeho propuštění z otcovské moci. Vitellius s tím sice souhlasil, avšak brzy poté chlapce usmrtil, přičemž tvrdil, že se ho Petronianus chystal připravit o život. Když se následně Petronie s Vitelliem rozvedla, uzavřel manželství s Galerií Fundanou, jejíž otec Gaius Galerius působil jako správce Egypta. Společně měli dvě děti; syna pojmenovaného Aulus a dceru neznámého jména.\n\nNáklonnost císařů julsko-klaudijské dynastie zajistila Vitelliovi konzulát v roce 48 a jmenování prokonzul Afriky roku 60 nebo 61. V této provincii pak sloužil jako legát v doprovodu svého mladšího bratra Lucia Vitellia, který se po něm stal zdejším místodržitelem. V mezičase byl pověřen výkonem dvou kněžských úřadů. Bez pochyby klíčový okamžik Vitelliovy politické kariéry představovalo jeho určení za správce Dolní Germánie, jímž ho císař Galba učinil koncem roku 68. Toto rozhodnutí zaskočilo všechny, včetně samotného Vitellia, nacházejícího se tehdy podle tvrzení Suetonia v tísnivé finanční situaci. Galba patrně usiloval snížit nebezpečí vypuknutí revolty mezi legiemi na Rýně, jejichž vojáci byli silně rozladěni císařovým odmítnutím odměnit je za jejich úlohu při potlačení Vindikova povstání. Vitellia si zvolil především kvůli jeho chybějícím vojenským zkušenostem a jeho pověsti muže se sklony k hazardu, alkoholu a obžerství. Galba předpokládal, že se Vitellius bude věnovat hlavně kořistění provincie, v této své domněnce se však zcela zásadně zmýlil. Vitellius si totiž záhy získal oblibu mezi podřízenými svou marnotratností a přehnanou vlídností, což mělo zhoubný dopad na disciplínu a pořádek ve vojsku.\nVzpoura započala 1. ledna 69, kdy legionáři v Horní Germánii odmítli obnovit slib loajality Galbovi a povalili jeho podobizny. Jakmile se Vitelliovi vojáci dozvěděli o tomto incidentu, 2. ledna prohlásili svého velitele z návodu legátů Fabia Valenta a Aula Caeciny Aliena císařem. K tomu došlo ve městě Colonia Agrippina (nynější Kolín nad Rýnem), v němž byl Vitellius obdarován mečem Julia Caesara, uloženým ve zdejším chrámu. Při této příležitosti přijal navíc čestné přízvisko \"Germanicus\". Kromě sedmi legií dislokovaných v obou Germániích se na jeho stranu přidaly rovněž vojenské sbory rozmístěné v Galii, Británii a Raetii. Vitellius se zdráhal vypravit se osobně na Řím, protože byl v podstatě nevoják. Místo sebe tudíž vyslal Caecinu a Valenta jako velitele dvou početných armád. Caecina spěchal se svými oddíly na jih podél východních hranic Galie, zatímco Valens se při postupu poněkud zdržel, neboť shromažďoval posily v okolních provinciích. Již před příchodem Vitelliových vojsk do Itálie byl Galba svržen Othonem, který se stal novým císařem. V březnu se Caecinovi a Valentovi úspěšně podařilo zdolat Alpy, načež spojili své síly u města Cremona, severně od řeky Pádu. Nedaleko odtud se potom střetli s Othonovými muži, nad nimiž zvítězili v první bitvě u Bedriaka. Otho po obdržení zprávy o své porážce spáchal 16. dubna sebevraždu a tři dny na to složili vojáci v Římě přísahu věrnosti Vitelliovi. Taktéž římský senát ho uznal císařem.\n\nKdyž se Vitellius doslechl o tomto vývoji, okamžitě se odebral z Galie do Říma. Samotná cesta do Itálie se podle líčení pramenů změnila v takřka nepřetržité orgiastické oslavy spojené s nadměrným požíváním alkoholu a pokrmů. Značně uvolněná kázeň armády tím byla ještě dále oslabena, takže do Říma vstoupil Vitellius v čele naprosto nevázaných a nedisciplinovaných zástupů vojáků. Při pochodu učinil zastávku ve městě Lugdunum (Lyon), v němž prezentoval legiím svého šestiletého syna jako svého budoucího nástupce. Poté, co dorazil do Cremony, navštívil místo nedávné bitvy, kde si s potěšením prohlédl mrtvá těla svých pobitých nepřátel. Nařídil také usmrcení více než stovky lidí, kteří se ve snaze zavděčit se Othonovi hlásili k zabití Galby. Pretoriánskou gardu nechal rozpustit a nahradit muži z germánských legií požívajících jeho plné důvěry. Do funkcí pretoriánských prefektů byli pak dosazeni přívrženci vítězných vojevůdců Caeciny a Valenta.\n\nNa přelomu června a července vtáhl Vitellius s veškerým svým doprovodem a vojáky do hlavního města. Následné mocenské změny probíhaly o poznání méně dramaticky, než jak se všeobecně očekávalo, jelikož počet zadržených a popravených byl vcelku nízký. Většinu úřadů si podrželi jejich stávající vykonavatelé a Salvius Titianus, Othonův bratr, zastávající čelné postavení v předchozím režimu, byl spolu s mnoha jinými omilostněn. Vitellius projevoval umírněnost a jenom pozvolna se chápal svých kompetencí. Dokonce se zdráhal přijmout tradiční titul princeps, nicméně to mu nebránilo prohlásit se doživotním konzulem. Účastnil se zasedání senátu a pokračoval v obvyklé praxi poskytování zábavy římskému lidu. Tacitus se zmiňuje o dvou přínosných opatřeních zavedených Vitelliem, jež přetrvala svého původce. Centurionům bylo zakázáno vyžadovat od řadových vojáků úplatky výměnou za udělení dovolené, či zproštění běžných povinností. Výkon císařské administrativy dosud obvykle svěřovaný propuštěncům začal být přenecháván jezdcům, což naznačuje rostoucí profesionalizaci státní byrokracie. Vitellius přesto částečně napodobil Galbu, protože za svého blízkého rádce si zvolil propuštěnce Asiatika. Kvůli zabezpečení své pozice odeslal legie loajální Othonovi zpět do svých původních posádek, případně je odvelel do odlehlých provincií. Navzdory tomu pociťovali poražení vojáci, obzvláště z podunajských provincií, i nadále rozmrzelost a odpor k Vitelliovi.\n\nSuetonius, jehož otec bojoval u Bedriaka na straně Othona, vnímal Vitelliovu vládu v nepříznivém světle. Ve svém díle mu vytýká netečnost, lenost a pohodlnost a poznamenává, že vykazoval jisté náznaky moudrého panování, avšak jeho stoupenci ho sváděli ke špatnostem, čímž upozaďovali jeho přednosti. Vitelliovi ale leckdy nezbývalo než vyhovět požadavkům vlastních vojáků, jejichž zásluhou dosáhl trůnu. Ostatní historikové, konkrétně Tacitus a Cassius Dio, oponují některým Suetoniovým tvrzením, ačkoli ani jejich vylíčení Vitellia nevyznívá příliš pozitivně.\n\nVitelliovu panování v Římě bylo souzeno jenom krátké trvání. V červenci 69 se vzbouřila vojska v Egyptě, Sýrii a Judeji, jež si za císaře zvolila Tita Flavia Vespasiana, zkušeného a respektovaného vojevůdce disponujícího širokou podporou. Zatímco se Vespasianus věnoval upevňování své moci v Egyptě, vypravil se jeho spojenec a syrský místodržitel Gaius Licinius Mucianus na západ. Dříve, než tam stihl dorazit, přiklonili se k Vespasianovi rovněž Marcus Antonius Primus a Cornelius Fuscus, jimž podléhaly legie na Balkáně. Třebaže jejich vojenské síly byly ve srovnání s Vitelliovými zhruba poloviční, Primus, odhodlaný zabránit svým protivníkům v přísunu posil ze severu, spěšně překročil přes Julské Alpy a vpadl do Itálie. Vitelliova pozice byla ještě oslabena Valentovou vážnou nemocí a Caecinovým pokusem přesvědčit legionáře, aby přešli na stranu Vespasiana. Jeho vlastní podřízení ho ale zadrželi a uvrhli do želez.\n\nCaecinova armáda postrádající vojevůdce, jelikož Vitellius pobýval v Římě, poté postoupila ke Cremoně. Antonius Primus tábořící nedaleko odtud vyrazil se svými muži vstříc Vitelliově vojsku, s nímž se 24. října srazil ve druhé bitvě u Bedriaka. V úporném střetnutí dosáhli převahy Vespasianovi vojáci, kteří stíhali prchající vitelliovce do Cremony. Toto město bylo potom po dobu čtyř dnů nemilosrdně drancováno a pleněno vítězi. Od Vitellia odpadlo také loďstvo v Misenu a v Dolní Germánii se proti Římanům vzbouřili Batavové vedení Gaiem Juliem Civilem. Uzdravený Valens vyplul po moři do Galie, aby zde shromáždil nové síly, přičemž byl zajat a popraven. Vitellius zkusil zablokovat apeninské průsmyky, ovšem jím vyslané vojsko se 17. prosince vzdalo bez boje postupujícím flaviovským oddílům u Narnie. Za této bezvýchodné situace se Vitellius pokusil abdikovat a zachránit sebe a svou rodinu. Jeho příznivci a římský lid ho však přinutili vrátit se zpět do paláce. Titus Flavius Sabinus, Vespasianův starší bratr a tehdejší městský prefekt, jenž přesvědčil Vitellia k odstoupení, měl v úmyslu převzít kontrolu nad Římem. Vitelliovi germánští strážci mu v tom zabránili a posléze ho společně s mnoha jinými lidmi zabili na Kapitolu, kam se před nimi stáhl. Tamější chrám Jova Nejlepšího a Největšího byl při tom zapálen, načež shořel do základů.\n\n20. prosince vtáhla vítězná flaviovská armáda do Říma, v němž ji uvítal odpor místního obyvatelstva. Vitellius nejprve uvažoval o útěku do Kampánie, nakonec se ale rozhodl setrvat v paláci. Podle Tacita se oblečen v hadrech schoval v obydlí císařského vrátného a pro jistotu zabarikádoval vchod. Z tohoto úkrytu byl vytažen příchozími Primovými vojáky, kteří ho pak polonahého odvlekli na Forum, kde byl svržen z Gemonských schodů. Suetonius dodává, že jeho tělo bylo vrženo do Tiberu. Podle podání Cassia Diona byla mrtvému Vitelliovi uťata hlava, jež byla ukazována ve městě. Usmrceni byli taktéž Vitelliův bratr a syn.\n\nVitellius byl ze strany antických dějepisců podroben značné kritice. Přestože byl velice nenasytný člověk, jeho popis jako lhostejného, ukrutného a výstředního jedince nejspíše nekoresponduje se skutečností, neboť vychází z líčení nepřátelské propagandy. Navzdory negativnímu vyobrazení v pramenech se Vitellius těšil u římského lidu určité popularitě. Třebaže se ocitl pod silným vlivem vojáků, za počátek své vlády pokládal okamžik svého uznání senátem. Zpočátku vystupoval velmi zdrženlivě v užívání titulů caesar a augustus, a ačkoli od toho později upustil, nikdy se oficiálně nenechal znázornit na mincích jako caesar. I přes umírněné sklony projevující se v jeho panování ho chybějící zkušenosti s velením armádě činily závislým na dvou vzájemně znesvářených generálech, na něž musel spoléhat v kritických okamžicích. Následkem toho nepředstavoval pro Vespasiana rovnocenného soupeře a ponižující okolnosti jeho smrti se tudíž staly příhodným vyústěním jeho předchozí neúspěšné vlády.\n\n\n"}
{"id": "196093", "url": "https://cs.wikipedia.org/wiki?curid=196093", "title": "Pavlovské vrchy", "text": "Pavlovské vrchy\n\nPavlovské vrchy (hovorově Pálava, něm. \"Pollauer Berge\", všechny názvy odvozeny od obce Pavlov, něm. \"Pollau\") jsou vápencové pohoří v Česku, které se táhne na samém jihu Moravy od ohbí Dyje dvacet kilometrů na jih okolo Mikulova až ke státním hranicím s Rakouskem. Přestože nedosahují velké absolutní výšky (Děvín 549 m n. m.), vystupují monumentálně nad okolní nížinu a tvoří přírodní dominantu jihu Moravy.\n\nVápenec, ze kterého se hřeben skládá, vznikl v druhohorním moři a posléze byl vyzvednut do výše alpínským vrásněním. Díky zachovalosti původní krajiny a různě exponovaným stanovištím na vápencích se v oblasti vyskytuje množství velmi vzácných živočichů a rostlin, zejména sucho- a teplomilných. Proto jsou vrchy součástí CHKO Pálava, která je severozápadní částí Biosférické rezervace Dolní Morava UNESCO.\n\nOblast je nepřetržitě obývána po desítky tisíc let, o čemž svědčí mnoho archeologických nálezů (lovci mamutů, hradiště, především v Dolních Věstonicích). Na území Pavlovských vrchů se nachází několik přírodních rezervací ochraňujících zdejší velmi cenné území. Na dvou výšinách se tyčí středověké hradní zříceniny (Děvičky a Sirotčí hrádek), na jižním úbočí se rozkládá malebné historické město Mikulov.\n\nPavlovské vrchy leží v nejzápadnější části Karpat a skládají se z těchto částí (řazeno od severu na jih):\nPavlovské vrchy jsou součástí Vnějších Západních Karpat. Geologicky navazujícími pohořími jsou na severovýchodě Ždánický les a na jihu (v Rakousku) tzv. \"Dolnorakouské pásmo ostrovních hor\", resp. Weinviertelská pahorkatina. Přesah Pavlovských vrchů do Rakouska je sporný, podle některých zdrojů končí jednotka (přirozeně) právě korytem hraničního potoka, příp. do ní nepatří už ani Šibeničník.\n\n\n"}
{"id": "196094", "url": "https://cs.wikipedia.org/wiki?curid=196094", "title": "Macchi MC.200 Saetta", "text": "Macchi MC.200 Saetta\n\nMacchi MC.200 Saetta byl italský celokovový jednomotorový stíhací letoun používaný během druhé světové války.\n\nPrototyp stroje (MM.336) vzlétl 24. prosince roku 1937 ve Varese pilotován Giuseppe Bureiem a byl hodnocen velmi dobře. Jediným nedostatkem byla slabá výzbroj, která sestávala z dvojice kulometů ráže 12,7 mm.\n\nSériová výroba prvních 99 kusů u firmy Macchi byla zahájena v červnu 1939 a skončila v březnu 1940.\nZpočátku došlo k vážným haváriím, ale konstrukční úpravy příčiny odstranily. Původně plně uzavřená kabina prvních 240 strojů se kvůli obavám pilotů stala polouzavřenou, což znamenalo snížení rychlosti letounu. Itálie měla na počátku druhé světové války plnohodnotný stroj, jehož obratnosti se mohl postavit snad jen britský Spitfire. Problémem však byl slabý motor, a tak letadla MC.200 přecházela postupně do role stíhacího bombardéru či lehkého bitevníku ve verzi MC.200CB. Verze MC.200AS byla určena pro tropické oblasti.\n\nKromě mateřské firmy Macchi se do licenční stavby od roku 1940 zapojily také firmy Breda v Sesto San Giovanni a SAI-Ambrosini v Passignanu.\nCelkem bylo do ukončení výroby v létě 1942 postaveno 1153 kusů, poslední z nich dosloužily jako cvičné v roce 1947.\n\nPrvní jednotkou italského letectva vyzbrojenou stíhacími MC.200 se v roce 1939 stala 1°. Stormo.\n\nLetouny MC.200 se účastnily zejména bojů v severní Africe, Řecku, Albánii, nad Maltou a Středozemním mořem. Při vpádu italských vojsk do SSSR v rámci Corpo di Spedizione Italiano sestřelily 88 sovětských strojů při vlastních ztrátách 15 MC.200.\n\n\n\n"}
{"id": "196096", "url": "https://cs.wikipedia.org/wiki?curid=196096", "title": "Záznamník", "text": "Záznamník\n\nSlovem záznamník lze označit:\n\n"}
{"id": "196099", "url": "https://cs.wikipedia.org/wiki?curid=196099", "title": "Macchi MC.202 Folgore", "text": "Macchi MC.202 Folgore\n\nMacchi MC.202 Folgore (blesk) byl italský stíhací letoun používaný během druhé světové války.\n\nLetoun MC.202 navazoval na svého předchůdce MC.200, jehož kvalitní drak prošel adaptací na novou pohonnou jednotku. Letoun MC.202 Folgore byl poháněn buď motorem DB 601 A-1, nebo licencí DB 601A továrny Alfa Romeo - RA.1000 RC-41 Monsonie. MV.202 byl vybaven zatahovacím podvozkem a zatahovacím zadním ostruhovým kolečkem. Zalétán byl v srpnu 1940 a v listopadu příštího roku již tento typ, zvaný Folgore, operoval v severní Africe a ve Středomoří. Tento typ, byl-li odhodlaně pilotován, představoval nebezpečného protivníka všech spojeneckých letadel. Zřetelný nárůst výkonu vedl k výrobě 11 sérií, v celkovém počtu 1100 letadel Folgore s importovanými nebo licenčně postavenými motory.\n\n\n\n"}
{"id": "196100", "url": "https://cs.wikipedia.org/wiki?curid=196100", "title": "Telefonní záznamník", "text": "Telefonní záznamník\n\nTelefonní záznamník, běžně označovaný pouze jako záznamník, je přístroj, který se používá pro rozšíření funkcí telefonu, který volajícímu umožňuje zanechání hlasového vzkazu pro volaného, pokud volaný v danou chvíli není schopen přijmout hovor.\n\nExistuje několik druhů telefonních záznamníků:\n\nZáznamníky pro zaznamenání hovoru používají různá média. Dnes se zpravidla jedná o digitální záznam do některého typu paměti RAM (Flash paměť, pevný disk, aj.), hlavně dříve byly běžné záznamníky používající audiokazety, nejčastěji tzv. mikrokazety.\n"}
{"id": "196103", "url": "https://cs.wikipedia.org/wiki?curid=196103", "title": "Macchi MC.205 Veltro", "text": "Macchi MC.205 Veltro\n\nMacchi MC.205 Veltro (česky Chrt) byl italský stíhací letoun používaný během druhé světové války a patřil spolu s Reggiane Re.2005 a Fiatem G.55 k posledním italským válečným stíhačkám.\n\nSami piloti hodnotili Veltro díky jeho menší váze, lepším výkonům a vlastnostem v nižších a středních výškách lépe než Fiata G.55.\n\nMacchi MC.205V „Veltro“ (Chrt) byl pokračováním úspěšné série MC.202, kde měl být odstraněn největší nedostatek - slabá výzbroj. Stroj však měl slabou stoupavost, což z hlediska jeho plánovaného určení - napadání vysokoletících spojeneckých bombardérů - nebyla dobrá vizitka.\n\nVznikl v dubnu 1942 adaptací draku Macchi MC.202 Folgore na zabudování německého řadového dvanáctiválcového motoru DB 605A-1 o výkonu 1084 kW. Většina nevelké sériové produkce byla dodána s licenčními motory Fiat RA-1050 RC-58 Tifone. Hlavňovou výzbroj u prvních sériových strojů tvořila dvojice synchronizovaných kulometů ráže 12,7 mm, od III. sériového bloku byly doplněny o dva kanóny MG 151 v křídle.\n\nPoprvé byly MC.205V nasazeny nad Sicílií v červenci 1943, kdy doprovázely italské a německé torpédové letouny. Z celkového počtu 262 vyrobených strojů bylo v době kapitulace Itálie v letuschopném stavu pouze 66 exemplářů.\n\nZcela nové delší celokovové křídlo s plochou 19,03 m² dostal typ MC.205N Orione, který dosahoval rychlosti 627 km/h ve výšce 7000 m. Přes jeho nepopiratelnou vysokou hodnotu byly vyrobeny jen dva prototypy. Verze N-1 (sériové číslo MM 499) zalétaná 1. listopadu 1942 s výzbrojí jednoho kanónu Mauser MG 151/20 ráže 20 mm střílející dutou hřídelí vrtule a čtyř kulometů Breda-SAFAT ráže 12,7 mm. Pohon zajišťoval původní německý motor DB-605A-1. Druhý prototyp verze N-2 (MM 500) poprvé vzlétl 19. května 1943 s výzbrojí tří kanónů MG 151 a dvou kulometů.\n\nNedokončeny zůstaly i typy MC.206 a MC.207.\n\n\n\n"}
{"id": "196106", "url": "https://cs.wikipedia.org/wiki?curid=196106", "title": "Inundační most", "text": "Inundační most\n\nInundační most je most, který slouží jako preventivní ochrana cesty před povodní. Pokud vede cesta v místě, kam se při povodni dostává voda (tzv. pásmo inundace – může jít například o proláklinu blízko řeky), mohla by být taková komunikace při povodni zatopena a proto nesjízdná. V takovém místě lze postavit most, který se při normálním stavu vody jeví jako zbytečný. V případě povodně však zůstane most i cesta nad vzdutou hladinou. Přitom není průtok vody natolik omezen jako u náspu. Z podobného důvodu se často staví i běžné mosty zdánlivě nesmyslně vysoké. Příkladem inundačního mostu je inundační most v Poděbradech, v Lounech či u Postoloprt.\n"}
{"id": "196108", "url": "https://cs.wikipedia.org/wiki?curid=196108", "title": "Statut", "text": "Statut\n\nStatut (z lat. \"statutum\" = ustanovení, stanovy, řád, pravidla; množné číslo \"statuta\" = zákoník, zpodstatnělé příčestí trpné od slovesa \"statuere\" = postavit, zřídit, ustanovit) označuje určitý typ základního právního předpisu či dokumentu některých typů organizací, či územních jednotek, zejména statut města. Množným číslem statuta (též dekreta) se označují některé historické zákoníky. Svojí formou může statut připomínat ústavu.\n\nSlovo \"statut\" není totožné se slovem \"status\" (z lat. \"status\" = stav, postavení) ve významu stav, situace, právní či společenské postavení atd. Slovo „status“ se v češtině obvykle skloňuje jen počeštěným způsobem, v němž latinská koncovka prvního pádu už přirostla ke kmeni, nikoliv původním způsobem jako slova rytmus, algoritmus či tyfus, respektujícím latinský kmen. Výjimkou je pouze ustálené latinské spojení status quo (= stávající stav), které má v češtině stále 2. pád statu quo. Slovu status se tedy koncové \"s\" při skloňování nikdy nemění v \"t\" a tedy v žádném pádu nemají slova status a statut navzájem homonymní tvary.\n\nKupříkladu město Plzeň má ze zákona \"status\" statutárního města, což mu dává právo vydat si svůj vlastní \"statut\" města Plzně, jímž je možno zřídit například samosprávné městské části nebo městské obvody a přenést na ně některé pravomoci města.\n"}
{"id": "196110", "url": "https://cs.wikipedia.org/wiki?curid=196110", "title": "Digestoř", "text": "Digestoř\n\nDigestoř, nebo také odsavač par, je domácí kuchyňský či laboratorní stroj, umožňující odsávání nežádoucích plynných látek a par. V kuchyních se jedná o místa, kde probíhá tepelná příprava jídel (např. vaření, pečení, smažení, dušení).\n\nDigestoře se v kuchyních používají zejména za účelem minimalizace zápachu, který může při přípravě jídel vznikat. Mají zde také význam pro snižování vlhkosti ovzduší, neboť odsávají vodní páry – vysoká vlhkost vzduchu totiž může mít negativní zdravotní dopady na osoby, které se v tomto prostředí pohybují; navíc může zapříčinit plesnivění potravin nebo zařízení a stěn kuchyně. Při smažení také částečně odvádějí vypařovaný olej, čímž zejména v restauračních kuchyních omezují jeho postupné usazování na nábytku a stěnách.\n\nExistují dva typy digestoří:\nVelmi významné je jejich použití v chemických laboratořích (obvykle ve formě skříně) k odsávání nebezpečných plynných látek, zejména jedovatých či látek zapáchajících.\n\n"}
{"id": "196115", "url": "https://cs.wikipedia.org/wiki?curid=196115", "title": "Střední škola aplikované kybernetiky Hradec Králové", "text": "Střední škola aplikované kybernetiky Hradec Králové\n\nStřední škola aplikované kybernetiky Hradec Králové si klade za cíl vychovávat odborníky na výpočetní a automatizační techniku. Jedná se o školu soukromou, na níž se školné platí každým rokem studia (46 000,- za rok). Velký důraz je kladen především na samostatnost a logické myšlení při řešení problémů. Studenti střední školy aplikované kybernetiky v Hradci Králové si mohou vybrat z oboru virtuální grafiky, výpočetní techniky nebo výpočetní techniky se zaměřením na programování. Délka studia je čtyřletá a je zakončena maturitou.\n\nV areálu školy je pro každého studenta připraveno připojení na internet (100 Mbit/s), možnost ubytování přímo v areálu školy v domově mládeže a také možnost stravování.\n"}
{"id": "196117", "url": "https://cs.wikipedia.org/wiki?curid=196117", "title": "Glóbus", "text": "Glóbus\n\nGlóbus (lat. \"globus\", koule) je v kartografii zmenšené prostorové, nejčastěji kulové, znázornění určitého vesmírného tělesa (zemský glóbus, měsíční glóbus, glóbus Marsu) pomocí kartografických prostředků. Mezi nejčastější patří glóby zemského tělesa a nebeské sféry (hvězdné glóby).\n\nGlóby řadíme mezi \"skutečně trojrozměrná znázornění\" vyjadřující třetí rozměr pomocí hmotných prostředků (patří sem i reliéfní mapy, modely reliéfu). Mezi glóby lze zařadit i mnohostěnné modely (nepravé glóby) a výřezy (vrchlíky), které zobrazují pouze určitou část zemského povrchu, např. polární oblasti. \n\nSkutečný tvar Země (geoid) bývá u glóbu nahrazen koulí. Existují ale i glóby, které zachovávají skutečný tvar Země, případně dokonce glóby plasticky reprezentující i zemský reliéf. Plastické glóby mají ale výrazně zkresleny relativní výšky terénu v pohořích (ve skutečnosti jsou v daném poměru mnohem nižší).\n\nZobrazení Země na glóbu je poměrně realistické (v porovnání s rovinnou mapou) - je zároveň úhlojevné (tj. zachovává velikosti úhlů) i délkojevné (všechny vzdálenosti odpovídají skutečným vzdálenostem, zmenšeným v daném měřítku). Na glóbu tak lze měřit délky v libovolném směru bez nebezpečí zkreslení. Nejvhodnější pro měření je ohebné papírové pravítko.\n\nGlóby jsou zpravidla zhotoveny tak, že jsou otáčivé kolem osy, která odpovídá ose otáčení Země, je na nich tudíž možné demonstrovat otáčení Země kolem její osy. Staré globy jsou kromě toho obepjaty rovníkovou a poledníkovou kružnicí, na nichž lze odečítat zeměpisné souřadnice.\n\nPodle Cicerona používal nebeský glóbus už Archimédés (+ 212 př. n. l.), podle jiných římských pramenů zhotovil první terestrický glóbus Kratés z Mallu (kolem 150 př. n. l.). Nejstarší zachovaný nebeský glóbus je součást sochy Apollóna Farnéského ze 2. století, což je římská kopie starší řecké předlohy. Z téže doby pochází i římský bronzový nebeský glóbus o průměru 11 cm, dnes v muzeu v Mohuči. Římský globus jako symbol světa se stal předlohou pro panovnická jablka panovníků. Konstrukci nebeského glóbu popsal v dopise pozdější papež Gerbert z Aurillacu (+1003) a z 12. století se zachovaly arabské globy Starého světa.\n\nDva nebeské glóby koupil roku 1444 kardinál Mikuláš Kusánský, k roku 1477 je doložen terestrický glóbus, zhotovený pro papeže Sixta IV. Z roku 1492 pochází nejstarší zachovaný glóbus Země od Martina Behaima s pomocí malíře Georga Glockendorna, který si objednala městská rada v Norimberku a dnes je vystaven v tamním muzeu. Mezi nejstarší patří dále Hunt-Lenoxův měděný glóbus o průměru asi 12,5cm, dnes vystavený v New York Public Library. Byl vyroben v západní Evropě kolem roku 1510 a je na něm už zobrazena Jižní Amerika. Od norimberského astronoma Schönera pocházejí tři globusy z roku 1515, 1520 a 1525. Zemský globus vytvořil také Leonardo da Vinci (1516).\n\nOd poloviny 16. století se velké terestrické glóby těšily velké oblibě a vyráběly se zejména v Německu, v Holandsku a v Itálii. Výrobu podstatně zdokonalil vlámský kartograf, geograf a vydavatel map Gerhard Mercator (+1594), autor Mercatorova zobrazení, který začal dutou dřevěnou kouli polepovat pruhy potištěného papíru. Vyráběl glóby pro významné evropské panovníky, jako byl císař Karel V. Mezi nimi byl i nebeský globus z křišťálu s vyrytými a pozlacenými hvězdami. Slavným výrobcem byl také františkánský mnich Vincenzo Coronelli (+1718). Od poloviny 18. století začal globus ztrácet vědecký význam a stal se spíše školní pomůckou.\n\nNejčastěji se globusy vyrábějí s průměrem 15 až 40 cm, čemuž odpovídá také měřítko, které lze vypočítat z poměru poloměru glóbu a poloměru Země (6378 km). Tak glóbus s průměrem 20 cm bude mít měřítko 1:64 000 000 a model s průměrem 40 cm bude mít měřítko 1:32 000 000.\n\nObsahu\n\nMěřítka\n\nProvedení\n\nTento typ globu působí efektním dojmem, jelikož jeho povrch není hladký, ale zobrazuje povrch Země plasticky, ve 3D. Měřítko převýšení nemůže odpovídat měřítku glóbusu, protože například u modelu s průměrem 40 cm a měřítkem 1:32 000 000 by Mt. Everest představoval hrbolek o výšce 0,28mm. Převýšení se tedy musí několikanásobně zvětšit.\n\nLepení: Kdysi se glóby vyráběly nalepením tištěné mapy na dutou kouli, obvykle ze dřeva. Papírová mapa byla rozvržena do určitého počtu čočkovitých úseků, které se pak navlhčily a nalepovaly od pólu k pólu. Čím víc úseků a čím byly užší, tím lépe mohly ke kouli přiléhat, nalepování však bylo pracnější.\n\nTermovakuové tvarování: K výrobě se používá plastová fólie, na kterou se natisknou mapy například severní a jižní polokoule. Výroba probíhá tak, že se dvě plastové fólie vloží do vakuového lisu, kde se zahřejí a tím se fólie stává tvárnou. Vyčerpáním vzduchu se fólie přisají k matrici a získají tak tvar koule, případně s reliéfem. Po odříznutí přebytečného materiálu vznikne úzký proužek podél rovníku, který slouží ke spojení obou polokoulí. Na závěr se glóby natřou bezbarvým lakem.\n\n\n\n"}
{"id": "196121", "url": "https://cs.wikipedia.org/wiki?curid=196121", "title": "Semtex (nápoj)", "text": "Semtex (nápoj)\n\nSemtex je energetický nápoj, který v mnoha variantách vyrábí firma Kofola v Krnově, jež výrobu drinků Semtex převzala tím, že v dubnu 2011 odkoupila firmu Pinelli, spol. s r.o. \n\nNápoj obsahuje nejvyšší možné povolené hodnoty kofeinu (320 mg/l) a niacinu (500 mg/l). Mimo tyto látky obsahuje i cukr, vitamíny B2, B5, B6 a C, barviva, aroma a stejně jako řada podobných nápojů také taurin. Verze High dle tvrzení výrobce obsahuje dokonce o 20 % kofeinu více než běžné energy drinky. Nápoj je vyráběn v několika variantách, například s příchutí granátového jablka (Pomegrante), s výtažkem z opuncie (Cactus) nebo cannabisu (Flow). Perlivá verze nese název Forte.\n\nKvůli asociacím s názvem české plastické trhaviny fiirma koupila od společnosti Syntézia Pardubice ochrannou známku a ustoupila od používání sloganu „nápoj s výbušnou energií“. Ještě v lednu 2020 však české e-shopy u nápoje slogan uváděly anglicky ().\n\nNápoj se prodává v plechovkách o obsahu 0,5 l.\n\n"}
{"id": "196124", "url": "https://cs.wikipedia.org/wiki?curid=196124", "title": "Melatonin", "text": "Melatonin\n\nMelatonin, systematický název 5-methoxy-N-acetyltryptamin, též \"„hormon spánku“\", je hormon, který je produkován především v noci a reguluje chronobiologické rytmy. Hormon je produkován epifýzou (nadvěskem mozkovým, tzn. částí mezimozku) a je nejčastěji lokalizován v mozku, v souvisejících neuro-orgánech a v pohlavních orgánech. \n\nMelatonin je také produkován v rostlinách, kde funguje jako obrana proti oxidativnímu stresu. Melatonin lze na základě jeho chemické struktury zařadit spolu se serotoninem a katecholaminy mezi fenolové hormony.\n\nVýchozí látkou pro syntézu melatoninu je esenciální aminokyselina tryptofan. Tryptofan je vychytáván epifýzou z cirkulace, kde je v pinealocytech enzymem tryptofanhydroxylázou přeměněn na aminokyselinu 5-hydroxytryptofan, aminokyselina je následně dekarboxylována na serotonin (5-hydroxytryptamin).\n\nNejvyšší koncentrace serotoninu najdeme právě ve vzpomínané epifýze. Ve tmě koncentrace serotoninu klesá o více než 80% z důsledku jeho konverze na melatonin, 5-hydroxytryptofol a další metoxyindoly.\n\nPřeměna serotoninu na melatonin zahrnuje dva enzymy, které jsou typické pro šišinku. Prvním z nich je SNAT (serotonin-N-acetyltransferáza), přeměňující serotonin na N-acetylserotonin. Druhým enzymem je HIOMT (hydroxyindol-O-metyltransferáza). HIOMT konvertuje N-acetylserotonin na konečný produkt melatonin. Z důvodu zvýšeného vyplavování noradrenalinu po setmění dochází ke stimulaci pinealocytů, což zapříčiní zvýšení katalytické aktivity SNAT a HIOMT, a tím ke zvýšené tvorbě samotného melatoninu. Část serotoninu je také metabolizována pomocí monoaminooxidázy.\n\nDíky své vysoké rozpustnosti v tucích i vodě melatonin lehce prochází skrz buněčné membrány. Po uvolnění do cirkulace se melatonin dostává do tělních tekutin (sliny, moč, mozkomíšní mok, sperma a mateřské mléko) i tkání. Nejvyšší sekrece melatoninu je v noci, vrchol nastává mezi 3. a 4. hodinou ranní. Plazmatické hladiny melatoninu se mohou v populaci lišit a jsou velmi interindividuální. U některých jedinců je noční sekrece velmi nízká nebo dokonce žádná. Se zvyšujícím se věkem dochází ke snížení sekrece melatoninu, často spojené s poruchami spánku. \n\nNejvětší část melatoninu je odbourávána v játrech. První reakcí při metabolizaci je hydroxylace melatoninu na 6-hydroxymelatonin za účasti cytochromu CYP1A2 (změny aktivity CYP1A2 mohou ovlivňovat biodostupnost melatoninu). 6-hydroxymelatonin je vylučován močí ve formě sulfátů, v menší míře v konjugované formě s kyselinou glukuronovou.\n\nMalá část melatoninu je oxidována v mozku na o \"N\"-acetyl-\"N\"-formyl-5-metoxykynuramin (AFMK). AFMK vzniká po reakci melatoninu s reaktivními kyslíkovými formami (ROS). \n\nRegulaci hladiny melatoninu zajišťuje suprachiasmatické jádro (SCN) hypotalamu, které pomocí neurotransmiterů ovlivňuje epifýzu.\n\nHlavním regulátorem je střídání světla a tmy. V průběhu dne dochází díky světlu k utlumení endogenní syntézy melatoninu. Umělé osvětlení v noci taktéž potlačuje syntézu melatoninu. V případě opakovanému vystavení světlu v noci, dochází ke zvýšené syntéze melatoninu ráno.\n\nNejvýznamnějším neurotransmiterem zapojeným do regulace je noradrenalin. Ostatní neurotransmitery účastnící se regulace epifýzy pouze modulují efekt noradrenalinu.\n\nVětšina fyziologických funkcí melatoninu je zprostředkována pomocí membránových receptorů (MT1, MT2, MT3), v menší míře pomocí jaderných receptorů. \n\nHladiny melatoninu jsou silně závislé na střídání světla a tmy. Jeho produkce je největší právě během tmy a maxima dosahuje mezi druhou a čtvrtou hodinou noční. Ve dne totiž zafunguje suprachiasmatické jádro hypothalamu a zablokuje tvorbu melatoninu v epifýze.\n\nU člověka má melatonin vliv na hypotalamo-hypofyzární systém a vzestup jeho hladiny je spojen s nutkáním ke spánku (ovlivňuje cirkadiánní rytmy).To může být také spojováno s hypotermickým efektem melatoninu a nemusí přímo poukazovat na lepší kvalitu spánku.\n\nMelatonin se podílí na regulaci celoročního rytmu, tj. střídání období léta a zimy. Snížená produkce melatoninu regulovaná rovněž délkou světelného dne se podílí u mnoha živočichů na odbrzdění produkce pohlavních hormonů v jarním období; tato funkce je u člověka výrazně potlačena.\n\nMelatonin disponuje silnou antioxidační aktivitou. Vychytává vysoce toxické hydroxylové a další kyslíkové radikály. Melatonin dále zvyšuje hladiny některých antioxidačních enzymů (superoxiddismutáza, glutathion peroxidáza, glutathion reduktáza), také inhibuje pro-oxidativní enzym NO-syntázu.\n\nDíky své lipofilitě je MEL schopen procházet buněčnou stěnou a interagovat s intracelulárními organelami, např. mitochondrie. Stabilizuje vnitřní mitochondriální membránu a tím může zlepšovat funkci dýchacího řetězce. V testech na potkaních játrech je MEL schopen zvyšovat aktivitu komplexů dýchacího řetězce I a IV. Vysoký redukční potenciál melatoninu pravděpodobně může zesílit tok elektronů a tím i syntézu ATP. \n\nVelká množství MEL je syntetizováno endokrinními buňkami mukózy gastrointestinálního traktu (GIT). Produkce MEL v GIT není ovlivněna cirkadiánními rytmy, ale příjmem jídla s vysokým obsahem tryptofanu. Funkce MEL produkovaného v GIT není zřejmá, byla pozorována regulace motility a intenzivnější prokrvení mukózy. Projevily se také účinky na sekreci \"HCO\", Jeho obsah v játrech chrání před oxidativním poškozením. Endogenně produkovaný MEL snižuje riziko pankreatitidy.\n\nMelatonin je taktéž spojován s prevencí vzniku nádorového onemocnění.\n\nSchopnost tvorby melatoninu se s narůstajícím věkem postupně snižuje. To může být považováno za jeden z důvodů zvýšeného výskytu nespavosti ve vyšším věku a u osob se sníženou hladinou melatoninu v krvi. Úprava jeho hladin pak na podkladě klinických studií vede u těchto osob k optimalizaci spánkového schématu a k jeho zvýšené kvalitě.\n\nSnížená hladina melatoninu je u pracovníků na nočních směnách považována za pravděpodobný faktor zodpovědný za zvýšený výskyt rakoviny.\n\nSlepí lidé mohou trpět poruchami spánku. Je to zaviněno ztrátou poznávání rytmu světlo/ tma. Dávka 0,5 mg melatoninu účinně cirkadiánní cyklus normalizuje.\n\nU diabetků II. typu byly pozorovány nižší hladiny MEL v krvi společně se zvýšenou expresí mRNA melatoninových receptorů. Nižší hladiny byly zjištěny i u pacientů s onemocněním koronárních tepen a těhotných žen s poruchou glukózového metabolismu.\n\nGenetický polymorfismus MEL receptoru je spojován se zvýšeným rizikem diabetu II. typu.\n\nV klinických studiích nebyly pozorovány žádné negativní účinky melatoninu na lidské zdraví. Příjem 250 mg ani 500 mg melatoninu v jedné dávce (per os) taktéž není spojen s toxickými účinky. \n\nPři vysokých denních dávkách melatoninu (1 g/den) po dobu jednoho měsíce, vykazovaly testované subjekty projevy ospalosti, žádné negativní toxické účinky však pozorovány nebyly.\n\nOpakovaně prováděné studie neprokázaly, že by kontinuální podávání melatoninu vedlo k jeho toleranci. \n\nKniha \"UXL Encyclopedia of Drugs & Addictive Substances\" (2004) uvádí, že žádná vědecká studie důvěryhodně nepotvrdila účinnost melatoninových potravinových doplňků. V roce 2000 bralo melatonin až 20 milionů Američanů, a to zejména na nespavost a k potlačení pásmové nemoci. Melatoninové šílenství postupem času vychladlo.\n\nNatural Medicine Comprehentive Databaze, která rozděluje účinnost léků na \"efektivní, pravděpodobně efektivní, možná efektivní, spíše neefektivní, pravděpodobně neefektivní, neefektivní\" a \"nedostatek podkladů ke zhodnocení\", uvádí o melatoninu následující údaje:\n\nNaopak negativní efekty melatoninu byly potvrzeny v následujících oblastech:\n\nPodávání melatoninu je většinou bezpečné, ale nesmí se podávat těhotným ženám, lidem trpícím cukrovkou a dětem.\n\nV České republice je prodej doplňku stravy s obsahem melatoninu zakázán. Státní úřad pro kontrolu léčiv (SUKL) považuje melatonin za farmakologicky účinnou látku, což znamená, že její užívání bez lékařského dozoru může negativně ovlivnit pacientovo zdraví, a to i při podávání nižších dávek za den. Léčivé přípravky s obsahem melatoninu musí být registrovány a jejich výdej je vázán výhradne na lékařský předpis . Délka užívání je časově omezena. Na přípravky obsahující melatonin SUKL pohlíží jako na léčivé přípravky. \"\"Léčivé přípravky pak musí odpovídat požadavkům stanoveným v zákoně č. 378/2007 Sb., o léčivech a o změnách některých souvisejících zákonů (zákon o léčivech), ve znění pozdějších předpisů. Jinak je nelze považovat za jakostní, účinné a bezpečné.\"\"  Potravní doplňky s melatoninem jsou naopak volně dostupné v některých zemích, jako je např. Francie, Itálie nebo Slovensko.\n\n"}
{"id": "196125", "url": "https://cs.wikipedia.org/wiki?curid=196125", "title": "Krůta domácí", "text": "Krůta domácí\n\nKrůta domácí je po pštrosech největší domestikovaný pták a zároveň jedno z mála zvířat domestikovaných na americkém kontinentě (spolu s lamou, alpakou a morčetem). Krůta domácí je potomkem krocana divokého a chová se především pro maso. Používá se také peří, trus, zřídkakdy vejce. Na světě je v současnosti chováno přibližně 124 miliónů domácích krůt, nejvíce v USA..\n\nKrůta domácí je chována zvláště pro maso, které má vysoký podíl bílkovin ve svalovině a naopak méně tuku.\n\nČeská slova krocan a krůta mají nejasnou etymologii, podle Václava Machka má slovo krocan (krůta) onomatopoický původ, kdežto Holub a Kopečný je označují za přejímku z němčiny (ze staršího německého \"Kollerhahn\"). Dříve se pro tyto ptáky používal termín \"morák\" a \"morka\" (dosud ve slovenštině a některých východomoravských dialektech), odvozený od slova \"moře\" - jednalo se o ptáky z Ameriky, ze zámoří. Jiná alternativní lidová jména jsou: \"ťopák\" či \"ťopan\" (\"ťopka\") - na moravském Slovácku, onomatopoického původu, \"trusák\" či \"trusňák\" (\"truska\") - buď podle třesení (natřásání) krocana v toku nebo podle produkce množství trusu, a \"puták\" (\"puťka\") - z německého \"die Putte\", které má rovněž onomatopoický původ.\n\nKdyž byly v 16. stol. krůty dovezeny do Evropy, dlouho se nevědělo, odkud vlastně pocházejí. Španělé, kteří se při objevení Ameriky zpočátku domnívali, že přistáli v Indii, označili krůty jako indické slepice. Tento omyl přejali i renesanční přírodovědci Pierre Belon a Konrad Gessner, Gessner zřejmě nevěděl, že krůty pocházejí ze zámoří, protože je ve svém spise \"Historia Animalium\" pojmenoval \"calicutta\" podle jihoindického přístavu Kalikat (toto jméno se v podobě \"kulkun\" či \"kalkoen\" udrželo v holandštině, dánštině, norštině a švédštině). Pozůstatek tohoto omylu dodnes odráží ruské jméno krůty - \"indějka\", polské \"indyk\", německé nářeční (hlavně v Bavorsku) \"der Indianer\" a francouzské \"dinde\" (staženo z \"coq d’Inde\"). Naopak Angličané pokládali krůty za ptáky pocházející z Turecka, což odráží anglický název \"turkey\". Naproti tomu německé \"die Truthuhn\" má onomatopoický původ.\n\nDomestikace krocana divokého byla zahájena asi před 3000 lety ve Střední Americe, ke zdomácnění došlo nejprve asi na pláních středního Mexika, kde je jejich chov doložen již v době Olméků a kultury Teotihuacán (asi 100 př. n. l.). Později v této oblasti krocany chovali Aztékové a na jihu Mexika (poloostrov Yucatán) a v Střední Americe také Mayové. V Peru divoký krocan nežije, ale domácí krocani tam byli chováni již v době kultur Močiků, Čimúů a Inků. Pravděpodobně tam krůty byly dovezeny z Mezoameriky.\n\nV 1. tisíciletí n. l. chovali krůty také puebloví indiáni Anasaziové na jihozápadě dnešních Spojených států. Podle některých údajů se divocí krocani domorodcům k domestikaci přímo \"vnutili\" - vzhledem k jejich žravosti a nebojácnosti bylo krocany snazší pochytat, zavřít a hlídat než je stále odhánět z polí (vyhubení krocanů jako škůdců nepřipadalo vzhledem k postoji indiánů vůči živým tvorům v úvahu).\n\nKrocani byli chováni pro maso, kosti k výrobě nástrojů, kvůli ozdobnému peří a v neposlední řadě jako obětní zvířata. Aztékové krocana nazývali \"huehxólotl\" a spojovali jej s obojakým bohem Tezcatlipocou. Mayové využívali některé krůtí orgány v tradiční medicíně. Krocanů (i když spíše divokých) si vážili i severoameričtí indiáni. Např. pro Delawary a Kaddy byl krocan totemovým zvířetem, Tindeové ho pokládali za kulturního hrdinu, který naučil lidi zemědělství a Kríkové či Kaddové tančili krocaní tanec pro zvýšení plodnosti kukuřičných polí.\n\nDo Evropy byli poprvé přivezeni Španěly kolem roku 1519, tedy krátce po objevení Ameriky.\nPodle jiných údajů ho dovezl již roku 1497 do Angle janovský mořeplavec Giovanni Caboto. Krocani se začali chovat nejprve ve Španělsku a v Portugalsku, později také v Anglii, Nizozemí a v Osmanské říši. Šíření krůt Evropou bylo rychlé a obliba krůtího masa rostla. již roku 1573 byl podle básníka Thomase Tussera pečený krocan v Anglii vánočním pokrmem. S portugalskými mořeplavci se během 16. stol. krůty dostaly do afrických a asijských přístavů až po Japonsko a Čínu. způsoby chovu byly různé. Ve Španělsku, Itálii či Turecku se chovaly krůty většiny volně na pastvě pod dozorem pastevců, naproti tomu v Anglii (hlavně v hrabstvích Norfolkshire a Berkshire) spíše na dvorech v kurnících, podobně jako slepice.\nV současné době převládá komerční chov v halách nebo ve výbězích, které jsou často přeplněné. Krocani a krůty se většinou chovají odděleně, protože krocani mají lepší konverzi krmiva, rychleji přibývají na váze a vykrmují se tedy kratší dobu než krůty.\n\nV USA je pečená (často nadívaná) krůta slavnostním pokrmem pro Den díkůvzdání. Tento zvyk má původ v 17. století, kdy indiáni v Nové Anglii zachránili hladovějící puritánské osadníky tím, že jim přinesli k jídlu ulovené divoké krocany. Právě proto navrhl v 18. stol. Benjamin Franklin krocana jako symbol Spojených států, s tím ale nesouhlasil George Washington, který za heraldické zvíře prosadil orla bělohlavého. S Dnem díkůvzdání je v USA spojen zajímavý zvyk, kdy prezident slavnostně udělí milost vybrané krůtě, která měla být zabita a upečena. Tento zvyk zavedl roku 1946 prezident Harry Truman.\n\nV Českých zemích se krůty začaly chovat poměrně pozdě, až v 18. nebo počátkem 19. stol. V 18. stol. se na podzim krůty pravidelně honily z dnešního Chorvatska, Slavonie a Banátu, kde byly chovány ve velkých hejnech, na trhy do Rakouska a na Moravu. Hejna krůt byla držena většinou jen na panských dvorech, teprve od poloviny 19. stol. se jejich chov rozšířil i mezi sedláky. Komerční chov krůt pro maso byl zaveden až po roce 1945, kdy se začaly rovněž vyrábět krůtí konzervy typu lančmít a uzeniny. V roce 2004 bylo v Česku chováno kolem 816 tis. kusů krůt a spotřeba krůtího masa se pohybovala kolem 2 kg/obyv/rok.\n\nV současnosti se krůty chovají většinou komerčně ve velkochovech. Líhnutí vajec se provádí uměle a mladé krůty se vykrmují v halách na podestýlce, podobně jako brojlerová kuřata. Někteří chovatelé umožňují krůtám i pobyt ve venkovních výbězích, což se kladně projevuje na kvalitě masa. Výkrm samců a samic bývá oddělený, protože krocani se vykrmují o 2-3 měsíce déle, dosahují dvojnásobné jateční hmotnosti a mají lepší konverzi krmiva než krůty. Kromě masa krůty poskytují i vejce, která lze použít stejně jako vejce slepičí. Vejce jsou podstatně větší než slepičí, snůška je však nižší a dosahuje nejvýše 80 kusů za rok.\n\nV drobných chovech se krůty obvykle chovají podobně jako slepice, v kurnících s výběhem. Na rozdíl od slepic se krůty tolik nedrží v kurníku, nocují často na stromech v zahradě a vejce snášejí mimo kurník. Díky své velikosti trpí útoky šelem méně než jiné druhy drůbeže. V zahradě jsou krůty užitečné i tím, že sbírají hmyz a slimáky, hrabou však méně než slepice.\n\nKrmení krůt je obdobné jako u slepic. Ve velkochovech se používají granulovaná krmiva a komerčně vyráběné směsi bohaté na bílkoviny. V drobných chovech hlavně zrní, zelené krmení, masné odpadky, aj.\n\nKrůtí maso je pokládáno za jedno z nejchutnějších a dieteticky nejhodnotnějších. Má nízký obsah tuku, ale vysoký obsah bílkovin, hořčíku, draslíku a vitamínů ze skupiny B. Krůtí maso nevyžaduje dlouhou přípravu a snadno přijímá chuť koření. Maso z krůtích prsíček má pouze 0,7 % tuku a 24 % bílkovin, v jiných částech těla (např. hřbet, stehna) je tuku poněkud více. Nejtučnější částí krůty je tzv. biskup. Francouzští labužníci tvrdí, že krůta má devateré maso - v každé části těla je jinak zbarvené a liší se i strukturou a obsahem tuku. Krůtí maso je tradičně oblíbeno hlavně v USA, Velké Británii a Mexiku, stoupá však i jeho obliba v jiných zemích. V USA je pečená krůta, často nadívaná, tradičním svátečním pokrmem na Den díkůvzdání, zatímco ve Velké Británii se již od 16. stol. podává na Vánoce, často s nádivkou z jedlých kaštanů.\n\nKrůta domácí je zpravidla výrazně větší než její divoký předek. Zatímco divocí krocani jen vzácně váží více než 10 kg, krocani největších domácích plemen mohou vážit až 30 kg. Plemena krůt se dělí na velká, dorůstající hmotnosti 10-30 kg, střední s hmotností 7-15 kg a malá, vážící 3-7 kg. Krůty jsou vždy podstatně menší než krocani. U některých plemen, zvláště tzv. širokoprsých (se zvětšeným podílem prsní svaloviny, která dosahuje až 30% hmotnosti ptáka), je rozdíl mezi samcem a samicí tak velký, že se nemohou pářit a lze je rozmnožovat pouze inseminací. Šlechtění širokoprsých krůt v USA po roce 1960 bylo motivováno snahou získat co nejvyšší jateční výtěžnost. To se podařilo, neboť výtěžnost širokoprsých krůt přesahuje 85%, jedná se však o velmi choulostivá zvířata, trpící četnými defekty (zlomeniny kostí, špatná termoregulace, neschopnost páření a péče o vejce a mláďata). jejich chov je spojen s řadou obtíží.\nVětšina komerčně chovaných krůt má bílé peří, ačkoli existují plemena s peřím bronzovým, červenohnědým, šedým, černým a vzácně i strakatým či kropenatým (krölwitzská krůta z Německa). Krůta domácí se vyznačuje výrazným pohlavním dimorfismem, který je závislý na typu plemene. Samec, nazývaný krocan, je větší a na hlavě barevnější. Jeho tělo je kulovitého tvaru, zatímco tělo samice – krůty má tvar spíše kuželovitý. Samec se výrazně liší od samice nápadnými kožními výrůstky na hlavě a krku, jedná se zejména o dlouhý lalok pod krkem, štětinovitý chumáč per pod hrdlem a protáhlý lalok (\"hudrák\", nudli\") na horní části zobáku. Na ocase má dlouhá široká pera, která v toku nebo při hrozbě roztahuje do tvaru vějíře. Samice má pod krkem pouze tenký lalok připomínající spíše blánu, zobák je špičatý bez výrůstku.\n\nV toku samec roztahuje vějířovitý ocas, spouští křídla až k zemi, hlavu a krk tlačí dozadu a pomalým strnulým krokem chodí po tokaništi. Ozývá se přitom známým hlasitým hudrováním. Laloky na krku a hlavě přitom nabíhají krví (na podobném principu jako erekce penisu savců), obličej dostává tmavě rudé a posléze modravé zbarvení. Krůty toku přihlížejí a pokud některou z nich krocan zaujme, nejprve se před ním klaní a potom si před něj lehne na zem s nataženým krkem. Pak krocan krůtě vystoupí na hřbet, několikrát zakřičí a nakonec ji spáří.\n\nKrocaní kohouti jsou velmi agresívní. Souboje ale většinou nekončí smrtí ani vážným zraněním, když totiž poražený ulehne na zem a vyjádří tím podřízenost, vítěz ho přestane napadat. Bojovnost zdědili od krocanů divokých, kteří spolu v toku bojují podobně jako naši tetřívci či tetřevi, ale také mezi sebou zápasí o potravu.\n\nAsi dva týdny po spáření krůta klade vejce. V jedné snůšce jich bývá až 12. Pokud krůtě dovolíme zasednout, sedí na vejcích velmi pevně. Její hnízdní pud je opravdu silný, často je krůtu dokonce nutné z vajec sejmout a podat jí vodu, aby se vůbec napila. Jsou známy případy, že krůta sedící na vejcích uhynula žízní. Inkubace trvá déle než u domácích slepic, až 30 dní. Krůťata jsou nekrmivá, krůta je vodí až 7 týdnů. Dokud jsou krůťata malá, jsou velmi citlivá na vlhko a prochladnutí. Vodící krůtu je vhodné zavřít do omezeného výběhu se stříškou, aby byla krůťata v suchu a matka je dlouhými procházkami moc neunavovala. Krůty malých plemen jsou vynikající pěstounky pro odchov mláďat okrasných bažantů, satyrů i pávů.\n\nPotrava krůt se v průběhu života výrazně mění. Krůťata se živí především živočišnou potravou: různým hmyzem, drobnými měkkýši, je vhodné krmit sekanými vařenými vejci, vařeným masem, tvarohem a hojností zelených rostlin (kopřivy, smetanka, řebříček, špenát aj.) atd. V dospělosti stoupá podíl rostlinné potravy, zejména semen, vhodným krmením je např. šrot, vařené brambory, peluška, vikev, pšenice a další druhy luštěnin i obilnin. I dospělé krůty se však živí potravou smíšenou. Ve velkochovech se krůťata krmí krmnými směsmi, bohatými na bílkoviny (s obsahem sušených vajec, sóji, rybí a do roku 2003 také masokostní moučky, vitamínů), důležitý je přídavek zeleného krmení a od 5 týdnů věku také zrní. Dospělé krůty se krmí většinou granulemi a zrním, případně jinými semeny a luštěninami (např. slunečnice, peluška). Pro krmení krůt (a jiné drůbeže) by se nemělo používat žito, které může způsobovat zažívací obtíže.\n\nKrůty jsou na rozdíl od ostatní drůbeže poměrně choulostivé, především v mládí. mezi nejzávažnější choroby krůt patří parazitární choroba histomonóza, lidově zvaná \"černohlavost\", dále parazitární kokcidióza, rhinotracheitida, což je virový zánět dýchacích cest, trávicí soustavu napadá salmonelóza a příbuzná arizonóza. Nebezpečné jsou i bakteriální choroby ornitobakterióza a pasteurelóza. Krůťata jsou rovněž citlivá na náhlý pokles teploty a na provlhnutí, zejména v období, kdy se přepeřují (třetí týden života) a když jim začínají růst výrůstky na hlavě (devátý týden)..\n\n\n"}
{"id": "196128", "url": "https://cs.wikipedia.org/wiki?curid=196128", "title": "Náušnice", "text": "Náušnice\n\nNáušnice je ozdoba, která se nosí na uchu. Nošení náušnic je tradičně typické pro ženy, nosí je ale i někteří muži (např. rappeři). V západní společnosti se nechávají uši běžně píchat ženám už jako malým holčičkám. Současné náušnice v některých případech symbolizují, stejně jako jejich mnohem starší sestry ze starověku, postavení a finanční možnosti nositelky (náušnice s diamanty, ze zlata nebo jiných drahých kovů). Ve většině případů se ale k tomuto šperku přistupuje z ryze módních důvodů.\n\nNáušnice byly v minulosti důležitým ukazatelem náboženské nebo kmenové identity nositele. První zmínky o jejich používání jsou datovány do roku 3000 př. n. l. První archeologické nálezy náušnic pocházejí z roku 2500 př. n. l. a byly učiněny v královské hrobce na území dnešního Iráku. Tímto nálezem se potvrdilo, že náušnice sloužily svému nositeli také jako důkaz bohatství a postavení, o čemž svědčí i používání náušnic samotným králem Tutanchamonem.\n\nNáušnice se vyrábějí z různých materiálů, zejména z těchto:\n\nKovové náušnice jsou často doplněny jedním nebo více drahokamy či polodrahokamy.\n\nExistuje několik druhů zapínání náušnic. Nejčastěji se setkáme s puzetou, brizurou, balónkem a na klapku.\n\nUzávěr ve tvaru puzety se u tohoto typu zapínání navléká na dřík (tyčku) náušnice. Dřík je opatřen zářezem, do kterého puzeta zapadne. Puzeta drží na uchu trochu méně než šroubovací typ balónek. Na druhou stranu, pokud se náušnice dítěti o něco zachytí, povolí dříve, což může zabránit případnému poranění ucha. Toto zapínání je populární zejména v západní Evropě.\n\nBrizura se zapíná vepředu. Vhodná pro děti od 3 měsíců do 5 let. V případě, že se uši propichují jehlou, dají se náušnice ihned nasadit.\n\nVelmi bezpečné zapínání, maximálně omezující ztrátu náušničky. U tohoto zapínání je třeba zvýšené hygieny, často se v něm usazují nečistoty (mýdlo, krém). Balónek je velmi populární v ČR.\n\nZapínání je umístěno na zadní straně náušnice a je opatřeno klapkou, která náušnici uzavře a brání tak jejímu otevření a ztrátě. Obecně se u náušnic toto zapínání používá nejčastěji. Je vhodné pro větší slečny od 5 do 15 let.\n\nAby se náušnice mohly nosit, je třeba penetrovat ušní lalůček. U dívek se k tomuto zákroku podstupuje nejčastěji mezi 3. až 6. měsícem věku, a to z několika důvodů. Dívka v tomto věku na bolest snadno zapomene. Ušní lalůček je už také dostatečně velký, aby se dal dobře propíchnout, ale nikoli silný. Imunitní systém dítěte je dobře připraven a s \"poraněním\", které propíchnutí lalůčku vyvolá, si velmi dobře poradí. V neposlední řadě je dítě ještě bezbranné, takže nehrozí riziko samovolného poranění.\n\nMetody penetrace ušního lalůčku se používají nejčastěji dvě, a to propíchnutí nebo nastřelení. U propíchnutí se používá jehla, která penetruje lalůček. Následně se nasadí požadovaná náušnice. Výhodou této metody je to, že dítě může nosit finální náušnice okamžitě. Metoda nastřelení je šetrnější, jelikož při ní neteče z lalůčku krev. Provádí se nastřelovací pistolí a jako první náušnice se většinou nasazují ty z chirurgické oceli. Po cca dvou měsících, kdy je lalůček zahojený, se mění za požadované finální náušnice.\n\nExistují tři hlavní způsoby uchycení náušnice na ucho:\n\nV uchu jsou citlivé body, které pak můžou mít různé následky v těle. Po propíchnutí ucha je dobré propíchnutí vydezinfikovat např. alkoholem, kolínskou nebo speciálními dezinfekčními přípravky.\n\n\n"}
{"id": "196132", "url": "https://cs.wikipedia.org/wiki?curid=196132", "title": "Penzion", "text": "Penzion\n\nPenzion je ubytovací zařízení (často jde o rodinné podniky a používá se pro označení menších zařízení).Pro účely klasifikace je penzion specifikován jako ubytovací zařízení s nejméně 5 a max. 20 pokoji pro hosty. Z tohoto pohledu je každé ubytovací zařízení s více jak 20 pokoji chápáno již jako hotel.\n\nPenzion a vyhláška Ministerstva pro místní rozvoj. Základní pojem „penzion“ spolu s ostatními kategoriemi ubytovacích zařízení jsou definovány ve vyhlášce MMR č 501/2006Sb. Ve vyhlášce je penzion definován jako ubytovací zařízení s nejméně 5 pokoji pro hosty, s omezeným rozsahem společenských a doplňkových služeb, avšak s ubytovacími službami srovnatelnými s hotelem. \n\nPenzion a oficiální klasifikace dle mezinárodní certifikace Hotelstars se člení max. do čtyř tříd (1 až 4 hvězdičky). Penzionu může být přidělena dle mezinárodní klasifikaci jedna, dvě, tři nebo čtyři hvězdičky. Dále může být pension certifikovaný na Penzion Superior (Superior označuje ubytovací zařízení, které má více vybavení než je požadováno např. dětský koutek, dětské hřiště, zahradu, saunu, wellness, gril apod.).\n\nPenzion a stravování (jídlo). U ubytovacích zařízení, která kromě snídaní neposkytují ani oběd ani večeři, je možná klasifikace pouze do 4 hvězdiček. V tomto případě se musí uvádět slovní označení Pension.\n\n"}
{"id": "196133", "url": "https://cs.wikipedia.org/wiki?curid=196133", "title": "Městská autobusová doprava v Olomouci", "text": "Městská autobusová doprava v Olomouci\n\nSíť linek autobusové dopravy se v Olomouci vedle tramvají podílí na zajišťování městské hromadné dopravy. Dopravní podnik města Olomouce (DPMO) provozuje celkem 25 autobusových linek (z toho 3 noční) o celkové délce 273 km, které obsluhují nejen samotné město, ale i některé okolní obce. K datu 1. prosince 2018 disponoval DPMO 78 autobusovými vozy.\n\nPříměstské autobusové linky byly do MHD v Olomouci zaintegrovány postupně od 1. ledna 1997 v rámci IDOS Olomoucka, od 3. dubna 2004 v rámci IDSOK – oblast Olomoucko. Pro olomouckou MHD mají význam především příměstské linky Arriva Morava a.s. a Vojtila Trans s.r.o. Doplňkovou linku 725 a bezplatnou nákupní linku 61 ze zastávky Náměstí Hrdinů ve dvou větvích k obchodnímu centru Olympia provozuje společnost Arriva Morava a.s. Předtím od 10. února 2014 provozoval obdobnou linku pro Olympii pod číslem 60 (895060) dopravce Mgr. Jan Žváček.\n\nPřed zahájením oficiální městské linkové dopravy provozovali městští hoteliéři již od roku 1845 vlastní omnibusy, které jezdily z centra města k relativně vzdálenému hlavnímu vlakovému nádraží.\n\nProvoz městské autobusové dopravy v Olomouci oficiálně zahájil 7. února 1927 podnikatel Rudolf Synovec na třech linkách, označených písmeny A, B, C. Vozový park čítal celkem 4 vozy, a to typu Praga AN a Škoda 505.\n\nRoku 1933 městskou autobusovou dopravu převzaly \"Elektrické podniky hlavního města Olomouce\". Roku 1952 byly autobusové linky přeznačeny z písmen na čísla. Roku 1994 bylo zavedeno elektronické odbavování cestujících. 1. ledna 1997 byl zaveden Integrovaný dopravní systém Olomoucka, který představoval především přenechání obsluhy některých okrajových částí Olomouce a přilehlých obcí souběžným příměstským linkám. 3. dubna 2004 byl nahrazen Integrovaným dopravním systémem Olomouckého kraje. V rámci nového rozdělení výkonů mezi příměstskými linkami a MHD od 1. ledna 2018 začaly být linkami MHD opět obsluhovány některé městské části (např. Nedvězí).\n\n\nSoučasný vozový park se skládá z autobusů typu:\n\nVětšina linek je obsluhována krátkými (standardními) autobusy. Linky 16 a 19 jsou v pracovní dny obsluhovány výhradně kloubovými autobusy Solaris Urbino 18 (mimo večerních spojů), dále se kloubové autobusy vyskytují i na linkách 10, 12 a 17. V období turistické sezóny jsou od roku 2016 vypravovány také na spoje posilové expresní linky 111, vedoucí na Svatý Kopeček. Na linky 24, 25, 42 a ve dnech pracovního klidu i na linku 13 jsou nasazovány midibusy Solaris. Elektrobus SOR je nasazován na dělené směny linky 14 s přejezdy na linku 31, vůz se v období sedla nabíjí na odstavné ploše.\n\nDPMO k 1. prosinci 2018 vlastnil 78 autobusů, z toho 23 kloubových autobusů Solaris Urbino 18 a 52 krátkých autobusů Solaris Urbino 12. Všechny autobusy ve vozovém parku DPMO jsou nízkopodlažní. K vyřazení posledních vysokopodlažních vozů Karosa B 961 a Karosa B 952 došlo v průběhu června 2017.\n\nOdstavná plocha autobusů je umístěna na Dolní hejčínské ulici v Hejčíně, nedaleko centra města. Polohově je sice umístěna ideálně, ale počet autobusů výrazně přesahuje maximální kapacitu. Odstavná plocha je doplněna o objekty mycí linky, STK, diagnostiky, dílny lehké údržby apod. Problém ovšem představuje těžká údržba, jejíž pracoviště se nachází v objektu tramvajové vozovny na Koželužské ulici a limituje tak opravárenské možnosti obou trakcí. V současnosti se reálně uvažuje o přesunu autobusových garáží do areálu, kde by byla současně tramvajová vozovna. Umístění tohoto areálu je vytipováno, návrhy na realizaci jsou již zkompletovány, pro stavbu se však nedostává finančních prostředků.\n\n\n"}
{"id": "196134", "url": "https://cs.wikipedia.org/wiki?curid=196134", "title": "Rudi se žení", "text": "Rudi se žení\n\nRudi se žení byl český němý film z roku 1911. Jde o jeden ze čtyř dílů grotesek o pražském švihákovi Rudim, jehož postavu si vymyslili pražský kabaretiér Emil Artur Longen a filmař Antonín Pech a natočili ve společnosti Kinofa. Další díly: \"Rudi na křtinách\", \"Rudi na záletech\" a \"Rudi sportsman\".\n\nPostavu Rudiho vytvořil Emil Artur Longen, ale o filmu chybí jakékoliv další informace, film nebyl ani dokončen, a tak se nedostal do distribuce. Filmové materiály jsou ztracené.\n\n"}
{"id": "196136", "url": "https://cs.wikipedia.org/wiki?curid=196136", "title": "Sk8aři", "text": "Sk8aři\n\nSk8aři jsou australská filmová komedie z roku 2005. Hlavní role ztvárnili tři sk8aři Jay \"Spazm\" Wilkins (Sean Kennedy), Robert \"Poker\" Benardi (Richard Wilson) a Phong \"Blue Flame\" Trang (Ho Thi Lu).\n\nTři skejťáci chtějí jet do \"města\" na závod sk8ařů, kde je šance, že by je mohl sponzorovat Tony Hawk, nejlepší světový skateboardista. Mezitím se odehrává vedlejší dějová linie, kde další dva \"chuligáni\" hledají Pokrova bratra, který jim dluží nějaké peníze, napadnou tak Pokera, kterému pomohou Spazm a Blue Flame. Nakonec se baví s Tony Hawkem a ten dá Spazmovi prkno.\n"}
{"id": "196141", "url": "https://cs.wikipedia.org/wiki?curid=196141", "title": "Rudi sportsman", "text": "Rudi sportsman\n\nRudi sportsman je český němý film z roku 1911. Byl jedním ze čtyř dílů grotesek o pražském švihákovi Rudim, jehož postavu si vymyslili pražský kabaretiér Emil Artur Longen a filmař Antonín Pech a natočili ve společnosti Kinofa. Tento díl je jedinou samostatnou prací Longenovou, Pech stál pouze u kamery. Další díly: \"Rudi na křtinách\", \"Rudi na záletech\" a \"Rudi se žení\". Film se natáčel na Letenské pláni, především na starém hřišti pražské S. K. Slávie. Film nakonec nebyl uveden do kin, jeho délka je 150,8 metrů a kopie se dochovala.\n\nRudi se chce zalíbit krásné dámě, a tak se jí snaží předvést v různých druzích sportů. Je přitom ovšem značně nešikovný, jezdí na koni, na bicyklu, skáče přes překážky, hraje kopanou, předvádí se jako tenista i vodák. Dáma se nad ním nakonec smiluje a Rudi dostane hubičku.\n\n"}
{"id": "196143", "url": "https://cs.wikipedia.org/wiki?curid=196143", "title": "Kostel svatého Prokopa (Letovice)", "text": "Kostel svatého Prokopa (Letovice)\n\nKostel svatého Prokopa v Letovicích je gotická stavba a je spolu s klášterem a zámkem významnou dominantou města.\n\nKostel sv. Prokopa v Letovicích byl postaven v letech 1370–1380 v gotickém slohu. Z města k němu vede krytá chodba – „fortna“, která byla v roce 1920 opravena. Původně byl kostel 34 metrů dlouhý a 12 metrů široký, ale v průběhu staletí doznal mnoha změn. Například roku 1716 nechal Jiří Slepčanský-Pohronec provést přestavbu kostelu kvůli jeho velmi špatnému stavu. Roku 1847 byla ke kostelu přistavěna postranní věž, jenž nahradila malou věžičku před hlavním vchodem. Součástí kostela je gotická kaple Panny Marie s původní gotickou klenbou z roku 1380, jenž má svůj samostatný vchod. Podle ústní tradice byl kostel vypálen v třicetileté válce Švédy. Důkazem by měla být dělová koule nacházející se ve stěně kostela (upravená do podoby obličeje). Ke kostelu patří také fara ze 14. století.\nVnitřní zařízení i výzdoba kostela je převážně barokní. Jsou zde však také barevná mozaiková okna od malíře Karla Svolinského, křížová cesta od pana Vaňka z Brna, kropenka z roku 1642 a 7 oltářů – nejzajímavější je z historického hlediska oltář sv. Jana Nepomuckého, o němž je zmínka již v roce 1658. Dále kamenná \"sedilia\" (pevné sedadlo u oltáře), obrazy a sochy. V roce 1932 vymaloval vnitřek kostela Jan Daněk obrazy všech českých světců. Kostelní varhany byly roku 1858 opraveny, natřeny a pozlaceny. V chrámové kryptě se nacházejí náhrobky pánů z Hardeka, z Lomnice, z Vojenic a vladyků z okolí.\nPůvodně byly kostelní zvony umístěny v malé věžičce před hlavním vchodem do kostela. Ta měla základy o půdorysu 8x8 m se zdmi širokými 2 m. Na tomto zděném základě byla umístěna dřevěná věž ukončená jehlanovou věžičkou. V roce 1847 byla přistavěna nynější věž a v roce 1859 se do ní zavěsily zvony.\n\n\nV Bohuňově stával kostel, který se zřítil při povodni, když se protrhly tamní rybníky. Kostelní zvon se v troskách nepodařilo najít. Jednoho dne jej vyhrabal kohout a svině a našla jej kolemjdoucí dívka na louce u Letovic – až tam ho odnesla voda. Zvon byl zavěšen do kostela sv. Prokopa a při zvonění oznamoval své nalezení: „Kohout mě vyhrabal, svině mě vyryla, panna mě našla!“\n\n\n"}
{"id": "196145", "url": "https://cs.wikipedia.org/wiki?curid=196145", "title": "Sokolský dům (Vyškov)", "text": "Sokolský dům (Vyškov)\n\nSokolský dům je budova organizace Sokol nacházející se v ulici Tyršova ve městě Vyškov. \n\nPůvodní budova byla postavena roku 1883 pro potřebu vyškovských Sokolů. Roku 1913 byla tato budova zbořena a na stejném místě postavena budova nová, která má již dnešní podobu. Budova byla postavena z důvodu financování a zabezpečení financí pro podporu sokolské jednoty ve Vyškově a hlavně měla zabezpečit provoz vedlejší budovy, tzv. Vaníčkovy, v níž byla a stále je tělocvična. \nHlavní aktivitou Sokolského domu je provozování kina. První představení kina bylo uvedeno 15. prosince 1915. V době totalitního režimu budova postupně chátrala až byl její provoz v 90. letech úplně zastaven. Generální rekonstrukce proběhla začátkem roku 1994 s oficiálním otevřením 4. února 1994 tradičními sokolskými šibřinkami. Dnešní interiér budovy se zcela a zásadně změnil po rekonstrukčním, a nepříliš zdařilém zásahu. Úplně zmizel například balkón naproti jevišti, je z něj udělána promítací kabina. Zajímavým osudem si prošly i vitráže, které byly zachráněny a po dobu druhé světové války a komunistického režimu přetrvaly v rukou patriota. Zpět se vrátily až po rekonstrukci v 90.letech do levého přísálí.\n\n"}
{"id": "196149", "url": "https://cs.wikipedia.org/wiki?curid=196149", "title": "Sokové", "text": "Sokové\n\nSokové měl být první český hraný filmový western. V roce 1911 ho vyrobil pro svoji společnost Kinofa režisér a kameraman Antonín Pech. Zachovalo se kolem patnácti nesestavených scén a film pravděpodobně nebyl dokončen a uveden na plátna kin. Žádné materiály neuvádějí podrobnosti o dalších tvůrcích a hereckém obsazení. Je zřejmé, že dochovaných 262,5 m v archivu NFA je pouhým torzem, z něhož si můžeme udělat jen hrubou představu o obsahu filmu. Zachovaly se také tři fotografie.\n\nPravděpodobná posloupnost dochovaných scén: Dvě dívky (jedna v černých, druhá v bílých šatech) tančí v baru, dva muži se o jednu z dívek pohádají a vznikne rvačka, která pokračuje až někde na skaliskách, jeden z banditů spadne ze skály a zabije se. Přichází dívka v černém, pláče nad mrtvým a kovboji si stěžuje na zločin. Ten vraha dohoní, přiváže ke stromu, ale v nestřeženém okamžiku vraha osvobodí dívka v bílém. Kovboj se vrací a znovu dojde ke rvačce s banditou, při níž je zastřelena dívka v bílém. Bandita je spoután a odváděn pryč …\n"}
{"id": "196153", "url": "https://cs.wikipedia.org/wiki?curid=196153", "title": "Claudius Silvanus", "text": "Claudius Silvanus\n\nClaudius Silvanus ( – 7. září 355, Colonia Agrippina) byl římský vojevůdce franského původu, který se v létě roku 355 prohlásil římským císařem. Podle antických pramenů se u moci udržel pouhých 28 dní.\n\nNarodil se pravděpodobně v Galii. Jeho otcem byl franský vojevůdce Bonitus, který se vyznamenal za války císaře Konstantina Velikého proti Liciniovi. Není známo, kdy Silvanus vstoupil do armády, ví se jen, že za uzurpátora Magnentia velel jezdcům a před bitvou u Mursy (351) přešel na stranu Magnentiova protivníka Constantia II. Později ho císař povýšil do hodnosti velitele pěchoty (\"magister peditum\") a poslal ho zastavit vpády zarýnských Germánů, což se mu i podařilo.\n\nSilvanus měl u císařského dvora mnoho nepřátel. Jeden z nich, Dynamius, se pokusil s vědomím dalších, vysoce postavených členů císařského dvora jako byl např. prefekt praetoria Lampadius, zfalšovat Silvanovy dopisy tak, aby se jevilo, že tajně usiluje o císařský trůn. Tyto listy pak Dynamius předal chorobně podezíravému císaři. Ten okamžitě vyslal jakéhosi Apodemia, aby Silvana přivedl. Ten však místo toho, po svém příchodu do Galie, začal ruinovat Silvanův majetek, jako by již byl odsouzen.\n\nZatím se podařilo Silvanovým přátelům na císařově dvoře dokázat, že dopisy jsou podvržené, a jejich autoři se nakonec na mučidlech přiznali. Přesto byli všichni zproštěni obvinění a hlavní iniciátor Dynamius byl dokonce jmenován \"correctorem\" v Etrurii a Umbrii. \n\nSilvanus však o tom nic netušil a v očekávání jisté záhuby se rozhodl obrátit o ochranu ke svým Frankům. Protože neviděl z celé situace jiného východiska, prosbami a sliby přesvědčil své vojáky, aby jej 11. srpna 355 v Colonii Agripinně provolali císařem.\n\nConstantius II. se o jeho uzurpaci dozvěděl v Mediolanu (dn. Milán). Pro její potlačení si vybral Ursicina. Jeho záměrem bylo, aby se Silvanus nedozvěděl, že již císař o jeho uzurpaci ví, proto Ursicina vyslal zdánlivě jen proto, aby jej vystřídal ve velení v Germánii. Součástí tohoto poselstva byl i historik Ammianus Marcellinus.\nSilvanus Ursicina přijal jako přítele a často si mu stěžoval na císařovu nevděčnost, která je oba postihla. Mezitím se začaly Silvanovy oddíly bouřit kvůli nedostatku potravin a toho právě využil Ursicinus k jeho odstranění. Podplatil několik vojáků a ti pak Silvana zavraždili.\n\n\n"}
{"id": "196155", "url": "https://cs.wikipedia.org/wiki?curid=196155", "title": "Živný potok", "text": "Živný potok\n\nŽivný potok je pravostranný přítok řeky Blanice v povodí Otavy. Má několik názvů jako Bělečský a Prachatický, nejužívanější je však název Živný potok. Délka toku činí 13,6 km. Plocha povodí měří 45,1 km².\n\nPramení v lukách nad osadou Lučenice, 1 km severozápadně od Chrobol ve výšce 755 m n. m., na východním úpatí Rohanovského vrchu. Protéká městem Prachatice. U Těšovic ústí zprava do Blanice ve výšce 465 m n. m.\n\nNejvětšími přítoky Živného potoka jsou Fefrovský potok přitékající zleva v Prachaticích a Žernovický potok, který přitéká z pravé strany krátce před jeho ústím do Blanice.\n\nPrůměrný průtok u ústí činí 0,29 m³/s.\n\nJeho údolím vede železniční trať Číčenice - Volary.\n\nKvalitou vody nad městem Prachatice patří potok do I. třídy jakosti povrchových vod, jedná se o velmi kvalitní vodu, vhodnou pro vodárenské a rekreační účely. Pro kvalitu vody pod Prachaticemi má rozhodující význam čistírna odpadních vod na severním okraji města. V letech 1996 - 1998 byla provedena její intenzifikace v celkové hodnotě 100 milionů Kč. Po zahájení provozu nové čistírny se kvalita vody Živného potoka pod Prachaticemi velmi podstatně zlepšila. Do potoka se vrátil život a s ním například i pstruzi. Přesto však byl pod vsí Ostrov zaznamenáván zvýšený výskyt obsahu dusíku a hlavně fosforu (ze saponátů). Od ledna do listopadu 2005 byla za 40 milionů Kč provedena obnova (po povodních 2002) a doplnění ČOV Prachatice a tím byl zajištěn II. stupeň kvality vody. \n\nV době středověku vznikla na Živném potoce, především na okraji Prachatic, řada mlýnů. Byly to například Leptáčský mlýn (Rohnmühle), Velišův mlýn (Wallischmühle, Walischmühle), u Prachatic pak mlýn Bernkopfův mlýn (Bernkopfmühle), Feitlův mlýn (Feitlmühle, jihovýchodně od Klimy, nyní č. p. 105), Bartošův mlýn (později přestavěný na vrchnostenský pivovar, u plaveckého bazénu), Kosmatův mlýn (později Koldův, Nebahovská ul. č. p. 75), Obecní mlýn (Gemeindenmühle, mlýn u Kůrků), Slepý mlýn (Blindmühle), dále Rumpálův mlýn (Rumpalmühle, pod vsí Ostrov), Bělečský mlýn. Při obléhání Prachatic císařským vojskem (v roce 1620) byly všechny předměstské mlýny vypáleny, ale později znovuobnoveny a ještě v 1. polovině 19. století bylo v Prachaticích evidováno 10 mlynářů.\n"}
{"id": "196161", "url": "https://cs.wikipedia.org/wiki?curid=196161", "title": "Camorra", "text": "Camorra\n\nCamorra je italská zločinecká organizace působící v Neapoli, potažmo v celé Kampánii. Její činnost se podobá aktivitám sicilské Cosa Nostry.\nMnozí členové Camorry uprchli na přelomu 19. a 20. století do Spojených států, kde se podíleli na vzniku italsko-americké mafie. Camorra operuje nejen v Itálii, ale i v dalších zemích Evropy včetně České republiky.\nPřestože se několikrát zdálo, že již byla prakticky vyhlazena, např. když byly pozatýkány desítky jejích předních bossů, vždy se znovu objevila. Odhaduje se, že v současnosti má Camorra tisíce členů, kteří jsou rozděleni do desítek klanů, navzájem znepřátelených. Mají rozdělené sféry vlivu, jednotlivé čtvrti Neapole a části Kampánie.\n\nMezi členy Camorry patří např.: Raffaele Cutolo, Lorenzo a Angelo Nuvoletta, Pasquale a Salvatore Lo Russo, Pasquale Galasso, Lorenzo Dominici, Edoardo Contini, Carmine Alfieri, Michele Zaza, Paolo di Lauro, Francesco Schiavone (Sandokan), Michele Zagaria a Antonio Iovine.\n\nJednou z hlavních činností Camorry je obchod s drogami. Jedná se zejména o heroin z Turecka a kokain z Jižní Ameriky.\n\nMezi aktivity Camorry patří i lichva a obchod se zbraněmi, podílí se také na výrobě padělků luxusního zboží. Od italských obchodníků vymáhá peníze za ochranu (podle odhadů odvádí vyděračům z Camorry určitou část zisku až 80 % neapolských obchodníků).\n\nNemalým zdrojem příjmů Camorry je ilegální zpracování průmyslového odpadu. V této oblasti začala Camorra podnikat v 80. letech. Oproti legálním zpracovatelům nabízí Camorra levnější služby. Toxické látky pak končí na černých skládkách a polích, odpad bývá zakopáván do země nebo venku spalován. V okolí Neapole, kde je nejvíce nelegálních skládek, byl zaznamenán zvýšený počet zhoubných nádorů a vrozených vad. V roce 2003 muselo být zabito 6000 kusů dobytka, který se choval na mléko pro výrobu mozzarelly, kvůli vysokému výskytu dioxinů.\n\nV neposlední řadě získává Camorra peníze z organizované prostituce, obchodu s cigaretami a s léky pro doping. V rukou Camorry končí také velká část dotací Evropské unie.\n\nMafie tak disponuje obrovským kapitálem, který investuje do nemovitostí, kupuje firmy a expanduje do dalších zemí světa.\n\nS Camorrou nebojuje jen policie, ale i samotní členové Camorry, resp. jednotlivé klany mezi sebou.\n\nV 70. letech 20. století založil Raffaele Cutolo organizaci La Nuova Camorra Organizzata (NCO), proti které stála La Nuova Famiglia. Válka mezi oběma gangy si za rok 1982 vyžádala 264 obětí.\n\nDalší velký konflikt se odehrával mezi lety 1989 - 1991. Jedním z hlavních aktérů byl Carmine Alfier.\nV březnu roku 1996 došlo alespoň k částečnému ochromení Camorry, když policie zatkla 187 jejích členů.\n\nNa přelomu let 2004 a 2005 se odehrála Faida di Scampia v rámci klanu Di Lauro a jeho odtrženou frakcí Scissionisti. Na jejím konci došlo k zatčení vrchních představitelů klanů Paola di Laura, Raffaela Amata a Vincenza Pacianteho. Veřejný polibek zatkuvších bosů Paola di Laura a Vincenza Parianteho měl být podle expertů symbolickým aktem a ukázkou, že válka je ukončena.\nPodle některých pokračuje dodnes (viz vraždy Salvatoreho Scognamiglia a Salvatoreho Paolilla ze srpna 2011). \n\nDalší z nových konfliktů se odehrál v říjnu roku 2006 mezi klany Di Lauro, Licciardi a Misso-Mazzarella-Sarno.\n\nMezi zahraničními kriminálními organizacemi působícími na území České republiky patří Camorra k těm nejaktivnějším. Svou činnost zde začala vyvíjet krátce po listopadové revoluci. Jedná se o např. o klany Cicciardi, Giuliano, Alfieri, Contini a Dinardo. Boss Giuliano byl v roce 1994 zatčen.\n\nKupují zde nemovitosti (zejm. v Praze) i celé firmy, provozují restaurace a obchody kvůli praní špinavých peněz, prodávají padělané zboží, obchodují s kradenými auty a drogami. Přitom spolupracují s českým podsvětím a ruskou mafií.\n\nV květnu roku 2000 vyvrcholila společná akce italské a české policie, kdy bylo zatčeno 33 členů Camorry, dva z nich na území České republiky. Jednalo se o obchod s drogami tzv. Jižní balkánskou cestou. Kosovskoalbánská mafie kupovala v Turecku heroin, který pak zde přebírala Camorra a pašovala ho dále do zemí západní Evropy. Osoby zadržené na území ČR byli Antonio Melandrino a Senatore Vincenzo. V Praze ve Vinohradském pavilonu měli svou centrálu, navenek prodejnu obuvi Italia Sangiorigo.\n\nV roce 2006 vyšla v Itálii kniha s názvem Gomorra (Mondadori, Miláno 2006), která popisuje praktiky Camorry, její strukturu i aktivity, včetně podrobných popisů. Její autor, Roberto Saviano (narozen v Neapoli roku 1979), se však v současnosti musí ze strachu o svůj život ukrývat na neznámém místě.\n\n\n"}
{"id": "196169", "url": "https://cs.wikipedia.org/wiki?curid=196169", "title": "Luční potok", "text": "Luční potok\n\nNázev Luční potok nese řada českých a moravských potoků:\n… nebo chráněná území:\n"}
{"id": "196178", "url": "https://cs.wikipedia.org/wiki?curid=196178", "title": "John Tewksbury", "text": "John Tewksbury\n\nJohn Walter Beardsley Tewksbury (21. března 1876 Ashley, Pensylvánie – 24. dubna 1968 Tunkhannock, Pensylvánie) byl americký atlet, sprinter a překážkář, který na 2. letních olympijských hrách 1900 v Paříži získal pět medailí, z toho dvě zlaté.\n\nJohn Tewksbury studoval obor zubní lékařství na Pennsylvanské univerzitě a tuto univerzitu reprezentoval jako atlet na mistrovstvích Mezikolejní asociace amatérských atletů Ameriky (IC4A). V letech 1898–1899 získal tituly v bězích na 110 a 220 yardů. Po skončení studií se rozhodl sportu zanechat, aby se mohl plně věnovat stomatologické praxi a otevřel si soukromou ordinaci v Tunkhannocku v Pensylvánii. Tam také ve věku 92 let roku 1968 zemřel.\n\n14. července se na pařížské olympiádě konal běh na 100 m. K této disciplíně se přihlásilo 20 mužů z devíti zemí (byl mezi nimi i český atlet Václav Nový, který ale vypadl v rozběhu). Účastníci byli nejprve rozdělení do šesti rozběhů, z nichž první dva postupovali do semifinále. Tewksbury porazil v druhém rozběhu jen o prsa svého krajana Thauddeuse McClaina časem 11,4 s, vyřazen byl Maďar Pál Koppán. Tři semifinálové běhy měly po čtyřech účastnících, přímo do finále postupoval vítěz, čtveřici finalistů doplnil vítěz opravného běhu. Ve druhém semifinále John Tewksbury vyrovnal světový rekord časem 10,8 s (tento rekord vytvořil předtím v rozběhu Frank Jarvis) a porazil své krajany Leibleeho a Moloneye. Do finále se dostali tři Američané (Jarvis, Tewksbury a Duffey) a Australan Stanley Rowley. Duffey dlouho vedl, ale nakonec skončil bez medaile, vyrovnaný závod vyhrál Jarvis (11,0 s) před Tewksburym (asi 11,1 s).\n14. července se konaly i rozběhy překážkového běhu na 400 m. Přihlásilo se jen pět závodníků, a tak ze dvou běhů byl vyřazen jediný běžec, Čech Karel Nedvěd. John Tewksbury vyhrál první rozběh časem 1:01,0 min před Američanem Williamem Lewisem, třetí byl Nedvěd. Finále se konalo druhého dne. Běželi jen tři závodníci, Lewis se obával univerzitních sankcí za start v sobotu. Zvítězil John Tewksbury (57,6 s) před Francouzem Henrim Tauzinem a Kanaďanem Georgem Ortonem. Tewksbury běžel od startu vpředu systémem start - cíl.\n15. července se konal nejkratší sprint na 60 m. Z plánovaných šesti rozběhů se konaly pouhé dva, protože se prezentovalo jen deset závodníků ze šesti zemí. První dva postupovali do finále. Z druhého rozběhu vedle vítěze Tewksburyho (7,2 s) postoupil Stanley Rowley z Austrálie. Bezprostředně po rozbězích následovalo finále. Zvítězil Alvin Kraenzlein z USA (7,0 s) těsně před Tewksburym a Rowleym, čtvrtý byl Edmund Minahan (USA).\n16. července se konal závod na 200 m překážek. Účastnilo se 11 závodníků z pěti zemí. Ze dvou rozběhů postupovali první dva do finále. V druhém z nich skončil John Tewksbury druhý za Indem Normanem Pritchardem a postoupil. Ve finále skončil třetí za vítězným Kraenzleinem a Pritchardem, jen před Francouzem Choiselem.\nAž 22. července se konal závod v hladké dvoustovce. Osm atletů ze sedmi zemí absolvovalo olympijskou premiéru této tradiční disciplíny olympiád. Ze dvou rozběhů postupovali první dva běžci do finále. Druhý rozběh vyhrál jen o chodidlo Australan Rowley a s Tewksburym postupoval do finále. John Tewksbury si svůj poslední závod vychutnal a finále vyhrál časem 22,2 s o půl sekundy před Indem Pritchardem a Rowleym.\n\n"}
{"id": "196182", "url": "https://cs.wikipedia.org/wiki?curid=196182", "title": "Dopravní podnik města Olomouce", "text": "Dopravní podnik města Olomouce\n\nDopravní podnik města Olomouce, a.s. (DPMO) je akciová společnost, která zajišťuje městskou hromadnou dopravu v Olomouci. Společnost vznikla 29. března 1994, její sídlo je v Koželužské ulici č. 563/1 a identifikační číslo je 476 76 639. Jediným akcionářem je město Olomouc. Akciová společnost je právním nástupcem dřívějšího státního podniku Dopravní podnik města Olomouce, který byl rozhodnutím města Olomouce ze dne 24. listopadu 1993 bez likvidace zrušen ke dni vzniku akciové společnosti, na kterou přešel veškerý majetek zrušeného státního podniku.\n\nDopravní podnik na konci roku 2012 provozoval 23 autobusových linek s celkovou délkou 273 km a pět tramvajových linek s celkovou délkou 30 km. Kromě samotného území města o rozloze 103,336 km² je zajišťováno dopravní spojení pro některé okolní obce (Bukovany, Bystrovany, Horka nad Moravou, Samotišky a Skrbeň). V září 2013 DPMO disponoval 79 autobusy a 70 tramvajemi, které ročně přepraví kolem 53 milionů cestujících.\n\nVedle hlavní budovy v Koželužské ulici, při níž je i tramvajové depo, má DPMO dále budovu dispečinku a prodejny jízdenek na Legionářské ulici a autobusové garáže na Dolní hejčínské ulici.\n\n\n"}
{"id": "196183", "url": "https://cs.wikipedia.org/wiki?curid=196183", "title": "Klingenthal", "text": "Klingenthal\n\nKlingenthal je německé velké okresní město (od srpna 2019) nacházející se v saském zemském okrese Vogtland, u hranic s Českou republikou, v sousedství města Kraslice.\n\nKlingenthal je znám především pro svou historickou výrobu hudebních nástrojů, a také jako centrum zimních sportů. Nachází se zde známý skokanský můstek Vogtlandarena.\n\n\n\n"}
{"id": "196187", "url": "https://cs.wikipedia.org/wiki?curid=196187", "title": "Kolumbovo vejce", "text": "Kolumbovo vejce\n\nKolumbovo vejce je ustálené slovní spojení, jež označuje geniální nápad, který později může zopakovat prakticky každý. Odkazuje na historku o Kryštofu Kolumbovi. (Podobný význam má rčení \"„po bitvě je každý generál“\", které říká, že zpětně a s více informacemi viděno se zdá něco složitého, zejména obtížné rozhodování, jednoduché.)\n\nMořeplavec Kryštof Kolumbus byl po svém objevení Ameriky doma ve Španělsku oslavován a zván k významným lidem té doby. Na jedné oslavě se našel závistivec, zlehčující význam cesty. Není prý těžké doplout lodí do Ameriky. Kolumbus přitakal, že to nic není, ale že to byl on, kdo na to přišel. Poté s úsměvem vzal vejce a vyzval „chytráka“, aby je postavil na špičku. Po jeho marném snažení i pokusech několika jiných hostů, když se vejce vždy vrátilo do ležící polohy, vzal objevitel nového světadílu vejce, zlehka naťukl špičku a vejce postavil na stůl. Opět se ozvaly hlasy, že to přece nic není. Kolumbus se nebránil – opravdu je to prý hračka, ale jen na to přijít. Ozvaly se hlasy, že je to podvodník, ale Kolumbus řekl, že tak jako vejce naťukl on, mohl ho naťuknout i kdokoli jiný před ním.\n\nToto rčení se objevilo v Hurvínkovi a Švejkovi. Název „Kolumbovo vejce“ se objevuje i v názvu básnické sbírky Blaise Cendrarse \"Postavit vejce po Kolumbovi\".\n"}
{"id": "196189", "url": "https://cs.wikipedia.org/wiki?curid=196189", "title": "Labutí píseň", "text": "Labutí píseň\n\nLabutí píseň je ustálené slovní spojení, které vešlo do slovníku jako rčení, přirovnání. Znamená zejména označení posledního dobrého výtvoru nebo velkého vystoupení aktéra, ať již v umění, architektuře, sportu apod. \n\nO labuti, která před smrtí zpívá, se zmiňují již antičtí básníci, např. Ovidius v Proměnách XII.. Také řecký dramatik Aischylos píše o labutím zpěvu.\n\nJeden druh labutí, výjimečně se vyskytující i u nás, se jmenuje Labuť zpěvná — latinsky \"cygnus cygnus\" nebo také \"cygnus musicus\". Zoolog Alfred Brehm říká, že labuť opravdu jaksi zpívá, když umírá. A při svých tazích na jih vydávají tito ptáci také zvuky, často znějící harmonicky.\n\n\nLabutí píseň se jmenuje jedna z epizod seriálu Columbo, kde si s Peterem Falkem zahrál jednu z hlavních rolí i zpěvák Johnny Cash.\n"}
{"id": "196195", "url": "https://cs.wikipedia.org/wiki?curid=196195", "title": "Willingen", "text": "Willingen\n\nWillingen je obec nacházející se na severozápadě Hesenska v Německu, 80 km na západ od Kasselu.\n\n\n"}
{"id": "196196", "url": "https://cs.wikipedia.org/wiki?curid=196196", "title": "Na vlastní oči", "text": "Na vlastní oči\n\nNa vlastní oči byl publicistický televizní pořad TV Nova zabývající se investigativní žurnalistikou. Pořad byl vysílán v letech 1994-2009. Reportéři pořadu pomohli k odhalení několika kauz, například ke kauze Kinský a Berdychovu gangu. Významnými redaktory a moderátory byli Josef Klíma, Janek Kroupa a Stanislav Motl, dlouhou dobu byl výraznou tváří pořadu Radek John.\n\nV dubnu 2009 mluvčí TV Nova oznámila, že se pořad přestane vysílat. Údajně jen na několik měsíců, aby se celý pořad inovoval a oživil, aby získal větší přízeň diváků.\nPo několikaleté přestávce bylo vysílání pořadu obnoveno 12. září 2012.\n\nPořad byl mimo jiné parodován v satirickém pořadu Tele Tele.\n\n"}
{"id": "196198", "url": "https://cs.wikipedia.org/wiki?curid=196198", "title": "This Ain't a Scene, It's an Arm Race", "text": "This Ain't a Scene, It's an Arm Race\n\nThis Ain't Scene, It's an Arm Race \"(To není scéna, to jsou závody ve zbrojení)\" je první singl z desky Infinity on High skupiny Fall Out Boy.\nPíseň poprvé odvysílala jedna rozhlasová stanice z Indianapolis 16. listopadu 2006 a brzy na to se objevila i na internetu.\nOficiální debut píseň zažila 21. listopadu 2006 během American Music Awards a pár dnů na to 5. prosince se singl začal hrát i na rozhlasových stanicích.\n\nPíseň je údajně o frustraci z emo scény basáka a textaře Petera Wentze, toto řekl v rozhovoru pro americký \"Rolling Stone\".\n\nRemix písně This Ain't Scene, It's an Arm Race obstaral Kanye West.\n\n\n\n\nDo regulérních hitparád se singl dostal 16. ledna 2007 a jen dva dny na to už byl na prvním místě jako mezi stahovanými singly.\n\nV nejprestižnější hitparádě Billboard Hot 100 se dostal z nuly hned na druhé místo, což je druhý nejlepší rockový debut od kapely Aerosmith a jejich písně I Don't Want to Miss a Thing, která v roce 1998 debutovala na prvním místě. Píseň se na druhém místě za singlem Irreplaceable od Beyoncé držela dva týdny a navíc dobyla první příčku popové hitparády.\n\nNa první místo se singl dostal na Novém Zélandu. Ve Velké Británii debutoval na šestém místě, kde se postupně vyšplhal stejně jako v USA na druhou příčku.\n\nVe světové hitparádě dostala na páté místo, a v USA se udržela celé čtyři týdny na prvním místě jako nejstahovanější píseň.\nKlip režíroval \"Alan Fergusson\", který měl na starosti i Dance, Dance a tak na počátku klipu vidíme skupinu, která právě dotočila klip Dance, Dance před publikem z lepenky a odjíždí svým Lamborghini, kde je sledují fanoušci a paparazzi.\n\nKdyž se ozvou první slova písně, vidíme skupinu v hudebním studiu s hip hopovými producenty Babyfacem a Jay Z, kteří na spolupracovali s Fall Out Boy na nové desce. Patrick Stump napodobuje všechny R&B grimasy, načež se mu ostatní posmívají a zesměšňují jej. Po chvíli to Joe Trohman s Peterem Wentzem po studiu rozjedou a začnou dělat různé otočky. Při jedné z otoček Joe něco shodí a vidíme jen jakousi roztržku a ihned se objevuje novinový titulek s fotkou zmlácených členů skupiny.\n\nV další scéně vidíme Peta Wentze, kterého fotografuje nějaký fotograf mobilem. Pete si rozpíná košili a později i pásek u kalhot, následně je střih na děvčata, která sedí u počítače a znechuceně se koukají na fotky nahého Wentze. (Tato scéna paroduje skutečnost, kdy fotky nahého Petera, který se vyfotil telefonem obletěly nechtěně celý svět).\n\nPoté se děj klipu přesouvá na párty v hotelovém pokoji, kde Peter Wentz umírá ve chvíli, kdy hraje na baskytaru na posteli, na kterou skočí Fat Joe a on vypadne z okna.\n\nNásledně můžeme vidě pohřeb, kterému velí Patrick Stump a za ním zpívá kostelní sbor. V této scéně se objevují všichni členové Fall Out Boy. Andy Hurley zpívá společně se sborem, manažer skupiny hraje pastora a také se tam objevuje William Beckett jako upír z předcházejícího singlu A Little Less Sixteen Candles, a Little More 'Touch Me', dále chlapec s parohy, který se objevil v klipu Sugar, We're Goin' Down, který se líbá s dívkou, která hrála Peterovu přítelkyni v klipu Dance, Dance. Vidíme i dívku, která si zahrála v písni Grand Theft Autumn/Where is Your Boy a Travise McCoye, který také hrál v Dance, Dance.\n\nPoté se záběry přenesou na Michelle Trachtenberg, o které se mluvilo, že je Peterova přítelkyně, vedle ní je známý herec Seth Green a v dálce je oživlá soška, kterou dostávají interpreti na MTV Video Music Awards.\n\nJoe Trohman hraje na pohřbu kytarové sólo na Peterově rakvi, načež se rakev otevře, hudba utichne a všechen děj se přesouvá na černobílé plátno a do roku 2003 Des Moines, Iowa (doba kdy vyšlo album Take This to Your Grave), kdy se Peter probouzí celý zpocený a Andy se jej ptá \"Dreams again?\" (Znovu sny?). Poté vidíme i Patricka, který spí s Joem na jedné posteli v objetí.\n\"We're late\", (Jdeme pozdě) řekne Andy a běží všichni směrem k dodávce. Poslední scéna se odehrává v malém sále, kde skupina koncertuje a píseň opět pokračuje v místě, kde skončila a všichni fanoušci si ji zpívají .\n\nKlip končí skokem Petera do publika, což je opět parodie, kdy Wentz v roce 2006 chtěl skočit mezi diváky, ale ti jej nechytli a Pete skončil na podlaze.\n"}
{"id": "196203", "url": "https://cs.wikipedia.org/wiki?curid=196203", "title": "ČOV", "text": "ČOV\n\nZkratka ČOV má více významů:\n"}
{"id": "196208", "url": "https://cs.wikipedia.org/wiki?curid=196208", "title": "Hammerfest", "text": "Hammerfest\n\nHammerfest je město a oblast (kommune) v severním Norsku, nachází se v kraji Finnmark.\n\nSpolu s městem Vardø je Hammerfest nejstarším městem v severní části Norska. Písemné zmínky o rybářské osadě, ležící v těchto místech pochází už ze středověku, nicméně při archeologických průzkumech se zjistilo, že lidé v této oblasti žili dokonce již v době kamenné. Samotný královský dekret, potvrzující práva města pro Hammerfest, byl vydán v roce 1789.\nV dobách napoleonských válek bylo Norsko napadeno Velkou Británií a v reakci na tento útok se přidalo na stranu Napoleona. Hammerfest byl tehdy významným obchodním centrem Norska, což si jeho obyvatelé uvědomovali, proto jako preventivní opatření sestavili milice tvořené dobrovolníky. I přes tyto snahy se město nakonec neubránilo nájezdu britského námořnictva. Po tomto drancování bylo opevnění města vylepšeno a ve městě se také usídlila stálá královská námořní posádka.\nV roce 1890 město postihl ničivý požár, který sežehl polovinu města. Následně se do Hammerfestu sjela humanitární pomoc prakticky z celého světa a zničená část města byla vystavěna znovu. Za zmínku stojí jméno německého císaře Viléma I., který na obnovu města přispěl asi největším dílem. V roce 1891 se Hammerfest na žádost jeho obyvatel stal prvním elektricky osvětleným městem v severní Evropě.\n\nZa II.světové války nacistické Německo okupovalo Norsko a Hammerfest samozřejmě nebyl výjimkou. Jelikož město nebylo pro Němce na začátku války strategicky důležitým, byla zde vybudována jen nevelká vojenská základna. Tato základna ale nabyla mnohem většího významu po té, co Sovětský svaz reorganizoval svou obranu a zahájil protiútok vůči Německu. Z přístavu Hammerfestu se stala místní nejvýznamnější základna německých ponorek, které v oblasti měly za úkol napadat britské zásobovací konvoje, mířící do Ruska. V okolí města vybudovali Němci jakýsi improvizovaný \"obranný val\", který čítal několik desítek děl a další vojenskou techniku. Jakmile se průběh války zvrátil, Němci začali město opouštět a při svém ústupu velmi důsledně uplatňovali taktiku \"Spálené země\", v důsledku čehož byl Hammerfest do základů zničen. Ve druhé polovině 20. století se i díky štědré zahraniční pomoci město opět vystavělo od znova a dnes je tu vše, co lidé potřebují k životu. Za návštěvu mimo jiné stojí Hammerfestkirke, kostel postavený v šedesátých letech dvacátého století při obnově severu nebo třeba technické památky v přístavu.\nZnak prošel za dobu dlouhé a spletité historie města značným vývojem, od roku 1938 se používá ten s ledním medvědem na červeném pozadí a zlatou korunou, která celý znak \"zastřešuje\".\n\nHammerfest se nachází přibližně 500 kilometrů za polárním kruhem a jedná se tak o nejsevernější město na naší planetě. Tento \"titul\" je ale sporný, jelikož ještě pár obcí leží i severněji, než Hammerfest. Například norská osada Honningsvåg leží ještě o pár kilometrů severněji, ale jelikož v něm žije méně než 5000 obyvatel, nesplňuje tak norská kritéria pro udělení statutu města.\nSamotná \"oblast\" Hammerfest se pak rozkládá na třech ostrovech Kvaløya, Sørøya a Seiland, ale samotný intravilán města leží na západním pobřeží ostrova Kvaløya, který je s pevninou spojen silničním mostem (most Kvalsund). Pobřeží v okolí Hammerfestu se nachází velmi blízko Golfskému proudu a tato skutečnost rovněž může za to, že námořní přístav Hammerfest po celý rok nezamrzá. Pro ilustraci - vodní hladinu Hudsonova zálivu (v Kanadě), ležící o tisíc kilometrů jižněji než Hammerfest, každoročně na půl roku pokryje led.\n\nHammerfest leží za polárním kruhem, tudíž zde od prosince až do ledna nesvítí Slunce (období polární noci). Po zbytek roku naopak Slunce svítí i v nočních hodinách (období polárního dne). I přesto, že město leží až daleko na severu, nenachází se zde permafrost, protože průměrná roční teplota dosahuje dvou stupňů Celsia. V červenci se teplota dostane i mírně přes deset stupňů Celsia nad nulou. V období polární noci v Hammerfestu zpravidla vydatně sněží a napadne i několik metrů vysoká sněhová pokrývka. Naopak v červenci je zde na místní poměry sucho (50 mm). Roční úhrny srážek se pohybují okolo 820 mm/m.\n\nMěsto Hammerfest je napojeno na síť hlavních norských silnic a s pevninou je spojeno silničním mostem Kvalsund. Námořní přístav u tohoto města je dodnes velmi frekventovaným místem, jak pro nákladní, tak pro osobní dopravu. V roce 1974 bylo na ostrově Kvaløya vybudováno letiště, které se nachází zhruba dva kilometry (vzdušnou čarou) od centra Hammerfestu. Před rokem 1974 zajišťovaly letecké spojení Hammerfestu se světem pravidelné linky hydroplánů. Dnes už lze hydroplán v přístavu spatřit jen příležitostně.\n\n"}
{"id": "196214", "url": "https://cs.wikipedia.org/wiki?curid=196214", "title": "Lee Iacocca", "text": "Lee Iacocca\n\nLido Anthony „Lee“ Iacocca (* 15. října 1924, Allentown, Pensylvánie, USA – 2. července 2019, Los Angeles, USA) byl jedním z nejvýznamnějších manažerů automobilového průmyslu, známý především svou restrukturalizací firmy Chrysler v 80. letech 20. století.\n\nLee lacocca, syn italských přistěhovalců, vystudoval obecnou techniku na Lehigh University v Bethlemu v Pensylvánii. Po studiu vyhrál Wallaceův memoriál přátelství. Absolutorium získal na univerzitě Princeton. Dne 29. září 1956 se oženil s Mary McClearyovou, která zemřela na cukrovku. Lee Iacocca se díky ní angažoval ve výzkumu cukrovky. Poté se ještě dvakrát oženil a rozvedl.\n\nV srpnu 1946 nastoupil na stáž do továrny River Rouge, tehdejší největšího komplexu na světě. Po stáži nastoupil do skupiny pro automatické převody. Technika ho však přestala bavit. Přešel do oddělení odbytu vozového parku v Chesteru v Pensylvánii. Nejdříve zde pracoval za přepážkou, později v terénu. 1949 se stal oblastním manažerem ve Wilkes-Barre v Pensylvánii. Zde získal zkušenosti o maloobchodním prodeji aut, které později zužitkoval.\n\nV roce 1956 zaznamenal první úspěch se svým plánem „56 za 56“. Zákazník, který si koupil Ford 1956 zaplatil 20 % ceny v hotovosti a pak 3 roky platil 56 dolarů měsíčně. Tento plán se stal i součástí národní marketingové strategie společnosti. Odhaduje se, že plán měl za následek zvýšení prodeje o 75 tisíc aut. Tento plán vedl k povýšení na okresního manažera pro Washington D.C. Krátce na to se stal marketingovým manažerem nákladních aut a v březnu 1960 i vedoucím pro marketing osobních aut.\n\nDne 10. listopadu 1960 se stal viceprezidentem a generálním ředitelem divize Ford. Zde vymyslel svůj způsob řízení založený na čtvrtletních kontrolách. Zde podřízený musel odpovědět na otázky: Jaké máte cíle na příštích 90 dní? Jaké máte plány? Jaké jsou vaše priority? Co očekáváte? Jakým způsobem toho chcete dosáhnout? Na tyto otázky odpovídali všichni zaměstnanci svým nadřízeným. Vynutil si tak dialog mezi nadřízeným a podřízeným.\n\nOsobně se podílel na vývoji automobilu Ford Mustang, který se stal úspěšným a za první rok se ho prodalo 418 812 kusů. Během prvních dvou let vytvořil Mustang čistý zisk 1,1 miliardy USD.\n\nV lednu 1965 povýšen na post viceprezidenta skupiny osobních automobilů. Odtud se podílel na vývoji modelu Mark III. v důležité divizi Lincoln-Mercury. Díky tomuto modelu se divize vrátila k zisku. 10. prosince 1970 se stal prezidentem Ford Motor Company. To byl pro Ford průlom, jelikož byl italský katolík. 13. července 1978 byl z Fordu propuštěn kvůli neshodám s Henry Fordem II.\n\nV září 1978 nastoupil a v listopadu 1978 se stal prezidentem společnosti Chrysler, která si ho najala, aby ji restrukturalizoval a vrátil do zisku. Společnost byla v hluboké krizi. Klesaly prodeje automobilů, spokojenost zákazníků a auta byla oproti General Motors poruchová. Problémy firmy vznikly kombinací špatného vedení, extrémních regulací, energetické krize a recese. Do nového vedení si Iacocca pozval lidi pracující dříve pro Ford. K vyřešení problémů firmy pomohl prodej prodělečných položek, zvýšení podílu nového kapitálu, snížení fixních nákladů na 600 milionů dolarů ročně, snížení platů sedmnácti set vrcholových pracovníků, pozastavení výplat všech prémií, snížení plánu nákupu akcií pro zaměstnance, zrušení dividend běžných akcií, získání nových a důležitých závazků od dodavatelů, bankéřů, dělníků, místních a státních úřadů. \n\nK tomu, aby se Chrysler stal prosperující společností, musel zachovat kompletní výrobní program osobních automobilů a lehkých nákladních automobilů. Pokud by vyráběl pouze malé automobily, zkrachoval by. Jelikož byl tehdy zisk na malém automobilu 700 USD, což by Chrysler v odvětví neudrželo kvůli tomu, že Japonci měli nízké pracovní náklady a výhodné zdanění. V roce 1979 vyjednal vládní záruku na půjčku ve výši 1 miliardy USD. Ta je často mylně zaměňována širokou veřejností za vládní půjčku, která nebyla vrácena. Schválení vyvolalo velmi kontroverzní reakce a Chrysler se stal předmětem kritiky. Půjčku však splatili již v roce 1983.\n\nIacocca zde uplatnil svůj návrh platformy K a projekt minivanu, který navrhoval u Fordu, ale koncepce byla za jeho fungování ve Fordu zamítnuta. Nástupem výroby automobilů podle projektu minivan vznikla nová třída motorových vozidel nazvaná MPV. Auta postavená na této platformě byla velice úspěšná. První model se na trhu objevil v říjnu 1980 a jmenoval se Dodge Aries, dalším modelem pak byl Plymouth Reliant uvedený v roce 1981. Dále se podílel na vývoji kabrioletu Chrysler LeBaron, kterým Chrysler začal oblibu kabrioletů v počátcích 80. let, a také na vývoji minivanu z roku 1983.\n\nPozději byl u Chryslera zodpovědný za akvizici firmy AMC v roce 1987, díky které získal Chrysler velmi ziskovou divizi Jeep. Poté ještě zodpovídal za Jeep Grand Cherokee, což bylo jeho poslední velmi úspěšné auto. V roce 2005 se stal jednou z reklamních tváři Chrysleru. Jeho honorář a dolar za každý prodaný vůz v době od 1. června do 31. prosince byl pak darován na výzkum cukrovky.\n\nV roce 1993 odešel do důchodu. Zemřel v roce 2019 ve věku 94 let, trpěl Parkinsonovou nemocí.\n\nV létě 1982 napsal pro Newsweek plán, jak snížit státní deficit na polovinu. Tehdy byl deficit 120 miliard USD. Plánoval odebrat 5 % z rozpočtu na obranu, snížit výdaje sociálních programů o 15 miliard, zavést přirážku na dováženou ropu a zavést 15centovou daň na benzín u čerpacích stanic. Každá položka by vydělala 15 miliard, a ty by dohromady daly potřebných 60 miliard. Navíc by došlo k posílení USA před krizemi z vysokých cen OPEC. USA by měly i po zdražení jednu z nejnižších cen pohonných hmot na světě. Navíc by po tak radikálním snížení deficitu následovalo zpětné získání důvěry a růst investic. Plán se setkal s velkým ohlasem. Dokonce se kvůli němu setkal s prezidentem Ronaldem Reaganem. Plán se nakonec neuskutečnil a americký deficit nadále narůstal.\n\nV roce 1982 byl jmenován Ronaldem Reaganem předsedou Komise stého výročí sochy Svobody na Ellis Islandu, která měla získat prostředky na rekonstrukci a obnovu sochy Svobody.\n\nV roce 1999 byl ředitelem EV Global Motors Company, která vyvinula a na trh uvedla elektrické kolo. Původně mělo maximální rychlost 15 mil za hodinu (asi 24 km/hod) a dojezd 20 mil (asi 32 km). V Evropě je toto kolo k dostání od roku 2001.\n\nPodporoval republikánskou stranu a v prezidentských volbách v roce 2000 republikánského kandidáta George W. Bushe, ačkoli v prezidentských volbách v roce 2004 podporoval neúspěšného demokratického kandidáta Johna Kerryho. V roce 2006 podpořil v televizní debatě republikánského kandidáta Dicka Devose v guvernérských volbách ve státě Michigan.\n"}
{"id": "196215", "url": "https://cs.wikipedia.org/wiki?curid=196215", "title": "Silvanus (mytologie)", "text": "Silvanus (mytologie)\n\nSilvanus (lat. lesní) je italský a etruský nižší bůh, který žil v lese. Původně byl asi obávaný škůdce, kolem přelomu letopočtu se však stal velmi oblíbeným ochráncem pozemků, lesů a stád, sadů a vinohradů. Podle Hygina to byl právě Silvanus, kdo začal stavět mezníky a chránit meze. Podle téhož autora má každé hospodářství trojího Silvana:\n\nZobrazoval se podobně jako řecký Pan nebo Krakonoš: jako starší venkovan s borovým věncem na hlavě, s nožem a polními plody, se psem a kohoutem. Byl někdy zaměňován s římským bohem Faunem, byl ovšem mnohem oblíbenější.\n\n"}
{"id": "196219", "url": "https://cs.wikipedia.org/wiki?curid=196219", "title": "Vranín", "text": "Vranín\n\nVranín je vesnice, místní část města Moravských Budějovic, vzdálených asi šest kilometrů na severozápad. Ve vesnici žije obyvatel.\n\nNázev obce se může vztahovat k osobnímu jménu Vrána. Vrána mohl být zakladatelem nebo majitelem vsi, nazývané podle něj Vranínův dvůr nebo Vranova ves.\n\nPrvní písemná zmínka o obci se datuje do roku 1351. Kolem roku 1520 vznikla nedaleko původního Vranína nová ves, pojmenovaná \"Horní Vranín\". Starší ze dvou vsí se od té doby kvůli odlišení od nového sídliště nazývala \"Dolní Vranín\". Obě vsi, ač podobného jména a ležící velmi blízko u sebe, měly nejprve rozdílné osudy. Zatímco Horní Vranín byl připojen k panství jaroměřickému, Dolní Vranín spadal pod panství moravskobudějovické. Každá z nich užívala i vlastní pečeť. Rozděleny byly obce i co se týče duchovní správy – Horní Vranín patřil pod faru v Domamili, naproti tomu Dolní Vranín byl přifařen do Lukova a tento stav setrvával až do roku 1784, kdy byl rovněž připojen k Domamili.\n\nRoku 1796 prodal hrabě Dominik Kounic-Rittberg Horní Vranín majiteli Moravských Budějovic hraběti Josefu Wallisovi, čímž byly obě obce spojeny v panství moravskobudějovickém, jehož součástí pak byly až do roku 1849. V roce 1850 byly začleněny do politického okresu Znojmo, v roce 1896 pak přešly pod nově utvořené Okresní hejtmanství v Moravských Budějovicích. Kolem roku 1905 obě obce splynuly v jeden celek. V roce 1912 pak došlo k jejich oficiálnímu sloučení, s nímž souvisela i změna názvu na Vranín a přečíslování domů. V letech 1949–1960 byl Vranín součástí bývalého okresu Moravské Budějovice, od roku 1960 spadal pod okres Třebíč. Od roku 1980 je veden jako integrovaná obec města Moravské Budějovice. Místní samosprávu vykonává osadní výbor, do jehož čela byl v roce 2007 opětovně zvolen Ing. Drahoslav Bastl.\n\nVranín býval vždy převážně zemědělskou obcí, její obyvatelé se zabývali pěstováním plodin a chovem dobytka. Roku 1843 bylo v obou Vranínech dohromady uváděno 16 sedláků – pololáníků s výměrou 19 až 23 jiter půdy, 3 čtvrtláníci 3 osminící a 20 domkářů. V roce 1911 byli v obci kromě selských usedlostí zmiňováni 1 hostinský, 1 obchodník smíšeným zbožím, 1 podkovář, 1 krejčí a 1 prodejce tabáku. Po určitou dobu fungovala v obci jednotřídní základní škola, založená v roce 1904, která byla definitivně zrušena až r. 1977. JZD zde bylo založeno až roku 1957, v současnosti na zemědělské půdě hospodaří Zemědělské družstvo Lesonice. Působí zde hasičský sbor. Nová požární zbrojnice byla postavena v roce 1963, nyní slouží i ke konání kulturních akcí.\n\nZ rodin žijících v současnosti ve Vraníně zde nejdéle sídlí původně selské rody s příjmením Doležal (připomíná se již v polovině 17. stol.), Klimeš, Kuba, Ryšánek, Bastl (od r. 1796) a František.\n\n\n\n\n"}
{"id": "196245", "url": "https://cs.wikipedia.org/wiki?curid=196245", "title": "SIFT-MS", "text": "SIFT-MS\n\nSelected ion flow tube mass spectrometry (SIFT-MS), česky \"hmotnostní spektrometrie v proudové trubici s vybranými ionty\", je založena na chemické ionizaci během přesně definovaného reakčního času a umožňuje tak přesné a citlivé stanovení stopových koncentrací látek přítomných ve vzduchu (v koncentracích 10 a větších). Výhodou SIFT-MS ve srovnání s jednodušší CI-MS a PTR-MS je možnost volby několika prekursorů (reagentových iontů). SIFT-MS je používána pro měření koncentrací stopových koncentrací těkavých metabolitů v lidském dechu.\n"}
{"id": "196248", "url": "https://cs.wikipedia.org/wiki?curid=196248", "title": "Motýlice", "text": "Motýlice\n\nMotýlice, nověji nazývané stejnokřídlice, (Zygoptera) jsou podřád hmyzího řádu vážek (Odonata). Na celém světě jich existuje asi 2753 druhů. V Česku se vyskytuje 25 druhů motýlic, z nichž je šest kriticky ohrožených a jedna vymizelá (šidélko přilbovité).\n\nMají dva skoro stejné páry předních a zadních křídel, na rozdíl od podřádu šídla (Anisoptera), které mají oba páry křídel více odlišné. Oči mají daleko od sebe. Jsou štíhlé, s protáhlým zadečkem.\n\nNymfy (larvy) motýlic mají na konci zadečku tři protáhlé výrůstky sloužící k plavání. Nymfám mohou dorůstat ztracené končetiny (regenerace), i když už nebývají tak dokonalé jako původní.\n\nLétají poměrně pomalu, často usedají na vegetaci. Motýlice se vyvíjejí proměnou nedokonalou. Pohlavní orgány mají umístěny na konci zadečku. Sameček má ještě mezi druhým a třetím článkem umístěn kopulační orgán, na který před kopulací přenáší spermie z pohlavního orgánu. \n\nVajíčka kladou obvykle zadečkem ponořeným několik centimetrů do vody. Některé druhy kladou vajíčka do větví u břehu nebo do rostlin. Při kladení vajíček samec často přidržuje samičku za hlavou, a to klíšťkami, které má na konci zadečku, a létají v tandemu.\n\nZ vajíčka se nejprve vylíhne prelarva (pronymfa) bez funkčních nohou. Po několika sekundách, někdy až hodinách se promění v larvu prvního instaru. Larva žije ve vodě. Živí se dravě, většinou larvami drobného hmyzu. K lovení kořisti má tzv. masku kterou dokáže vymrštit, uchopit do ní kořist a přitáhnout k ústům. Larvy se svlékají 7–15×.\n\nKdyž larva doroste, vylézá na souš, převážně se přichytává na vegetaci a líhne se z ní dospělá motýlice. Živí se létajícím hmyzem. Po několika dnech, někdy i měsíci je připravena k páření.\n\nPodle\n\n\n\n\n"}
{"id": "196264", "url": "https://cs.wikipedia.org/wiki?curid=196264", "title": "Vietcong 2", "text": "Vietcong 2\n\nVietcong 2 je válečný 3D first-person shooter od společnosti Take 2 a tvůrčího týmu Pterodon Software Ltd., která navazuje na první díl a je postavena na zbrusu novém engine. Novinkou je ovládání vozidel v multi-playeru, kde může hrát až 64 hráčů. Druhý díl také nabízí více než 50 zbraní.\n\nPříběh Vietcongu 2 se odehrává v roce 1968, kdy došlo k silné ofenzívě severovietnamské armády u města Hue. V misích si budou moci hráči prožít vše tak, jak si to ve svých vzpomínkách pamatují příslušníci speciálních jednotek a další vojáci Americké armády, kteří byli ve městě během ofensivy přítomni.\n\nHráč se ujme role amerického kapitána, jenž má zajistit ochranu válečnému dopisovateli během příměří, sjednaného kvůli tradičním oslavám Nového roku. Ve stejné roli si potom projde celou ofensivou Tet na 14 různých místech a absolvuje i závěrečný útok na Císařský palác a znovuzískání města Hue.\n\nVe hře bude také možnost vyzkoušet si kampaň za mladého příslušníka Vietkongu, bojujícího proti jihovietnamské armádě v rýžových polích a džungli okolo své vesnice. Po brzkém povýšení na seržanta se potom účastní i útoku na Císařský palác na začátku ofenzívy Tet.\n\nNení to sice úplná novinka, ale přece jenom je nový engine zvaný Ptero-Engine III, použitý ve Vietcongu 2, více vymakanější a propracovanější. Dokonale pokročilá fyzika není sice použita na všech předmětech ve hře, ale když už někde je tak to stojí za to. Asi nejlepší příklad jsou pneumatiky, které můžete rozkutálet úplně jako v reálu.\n\nNormal mapy jsou použity pouze na tvářích a rukou postav. Jedná se o to, jak zvětšit počet polygonů. Například jedna postavička je složená z tisíce polygonů, ale pod světlem by měla mít polygonů milión. Proto je z podrobnějšího modelu vygenerováno něco na způsob druhé textury, která určuje, jakým způsobem reagovat na nasvícení, a tato texturu je „přilepena“ na onen jednodušší model. Tohle se dělá hlavně kvůli nárokům na grafickou kartu, ta si totiž lépe poradí s jednoduchým modelem a dvěma texturami než s prací se složitějším modelem.\n\nSpecular mapa určuje, jak by se ve hře mělo odrážet světlo od různých povrchů. Odraz světla od kovu je úplně jiný než od mokrého asfaltu. Díky tomuto je druhý díl Vietcongu ještě realističtější.\n\nOd roku 2006/07 problém s CD-Klíči kdy GameSpy jako zprostředkovatel spojení si vytvořil vlastní CD-Klíče, takže originální CD-Klíče na Multiplayer nefungují. Proto je lepší si obstarat nový.\n\n"}
{"id": "196274", "url": "https://cs.wikipedia.org/wiki?curid=196274", "title": "Základní škola Vyškov, Nádražní 5", "text": "Základní škola Vyškov, Nádražní 5\n\nZŠ Nádražní 5 je škola ležící blízko centra Vyškova na křižovatce ulic Nádražní a Dukelská. Budova školy byla postavena roku 1905 - 1908 a slavnostně vysvěcena olomouckým arcibiskupem ThDr. Františkem Bauerem pozdějším kardinálem dne 14. června 1908. Již 1. září se sem přestěhovaly Chlapecká měšťanská škola a Dívčí měšťanská škola, které zůstaly spojeny až do školního roku 1919/20. V létě roku 2007 dostává budova školy nový vzhled, jelikož byla provedena oprava fasády.\n\nV roce 1884 podal Dr. Ctibor Helcelet žádost u zemské školní rady v Brně o zřízení české chlapecké měšťanské školy ve Vyškově. Žádosti bylo vyhověno, avšak tato škola byla trnem v oku zdejším německým občanům, a proto byla strážníky uzavřena. Městská rada na základě usnesení v roce 1905 zakročila a usnesla se na postavení nové školní budovy. Tato budova byla slavnostně vysvěcena olomouckým arcibiskupem ThDr. Františkem Bauerem pozdějším kardinálem dne 14. června 1908.\nDne 1. září se sem přestěhovaly Chlapecká měšťanská škola a Dívčí měšťanská škola, které zůstaly spojeny až do školního roku 1919/20.\n"}
{"id": "196277", "url": "https://cs.wikipedia.org/wiki?curid=196277", "title": "Psychrometr", "text": "Psychrometr\n\nPsychrometr je přístroj na měření relativní vlhkosti vzduchu, jedná se tedy o druh vlhkoměru.\n\nSestává ze dvou teploměrů, z nichž jeden je vlhčen kapalinou. Vlhký teploměr ukazuje jinou teplotu než suchý, rozdíl teplot se nazývá psychrometrická diference a je nepřímo úměrná relativní vlhkosti.\n\nStejný princip jako u Augustova psychrometru, pouze kolem proudí vzduch.\n"}
{"id": "196278", "url": "https://cs.wikipedia.org/wiki?curid=196278", "title": "David Eben", "text": "David Eben\n\nDavid Eben (* 6. ledna 1965 Praha) je český hudebník a historik hudby. Řídí mužský pěvecký sbor Schola Gregoriana Pragensis zaměřený na gregoriánský chorál, hraje na dechové nástroje ve skupině Bratři Ebenové a je českým znalcem i praktikem gregoriánského chorálu. Je synem českého hudebního skladatele Petra Ebena a synovcem hudebního skladatele Ilji Hurníka.\n\nAkademicky působí v Ústavu hudební vědy na Filozofické fakultě Univerzity Karlovy v Praze, kde byl v roce 2017 jmenován profesorem v oboru Hudební umění se zaměřením Hudební teorie.\n\n"}
{"id": "196296", "url": "https://cs.wikipedia.org/wiki?curid=196296", "title": "Esenciální mastná kyselina", "text": "Esenciální mastná kyselina\n\nEsenciální mastná kyselina je taková mastná kyselina, kterou lidský organizmus nedokáže vytvořit z jiných složek; resp. v organismu nejsou známy chemické procesy, jež by ji vytvořily. Pro lidské tělo je jediným zdrojem esenciálních mastných kyselin strava. Esenciální mastné kyseliny hrají důležitou roli v energetické bilanci organismu a dalších biologických pochodech.\n\nNenasycený tuk v lidské stravě je z esenciálních mastných kyselin nebo z kyseliny olejové. Zdroje ω-3 a ω-6 mastných kyselin (skupina esenciálních kyselin) jsou ryby a mořští živočichové, lněná semena, maková semena, sójový olej, řepkový olej, konopný olej, semena šalvěje, dýňová semena, slunečnicová semena, listová zelenina a vlašské ořechy.\n\n"}
{"id": "196312", "url": "https://cs.wikipedia.org/wiki?curid=196312", "title": "DAF", "text": "DAF\n\nDAF je jeden z největších výrobců nákladních automobilů v Evropě. Společnost byla založena v roce 1928 Hubem van Doorneem. V současné době patří do skupiny Paccar Inc. Má výrobní závody v Eindhovenu (Nizozemsko) a ve městě Westerlo (Belgie).\n\n1. dubna 1928 Hub van Doorne založil malou strojírenskou dílnu \"Hub van Doorne, Machinefabriek en Reparatie-inrichting\". Původně firma se čtyřmi zaměstnanci prováděla opravy kanálových člunů, které v Eindhovenu zastavovaly. Následně začali vyrábět pro firmu Philips zábradlí a stojany na kola. Na konci prvního roku měla dílna 32 zaměstnanců. V roce 1933 začala firma vyrábět přívěsy a návěsy, které v té době jako jedni z prvních svařovali elektrickým proudem. V roce 1936 firma změnila název na \"Van Doorne's AanhangwagenFabriek - Van Doorneova továrna na přívěsy\" (DAF) a do výroby se dostal unikátní vynález - rozebíratelný kontejnerový přívěs, což firmu dostalo na první místo dodavatelů kontejnerových přívěsů na světě. V průběhu 2. sv. války byly postaveny tři prototypy nákladních vozidel. V roce 1949 začal DAF vyrábět nákladní automobily. V roce 1950 se výroba přesunula do dnešních prostor. V té době vyráběl DAF 4 modely: jednotunu A10, třítunu A30, pětitunu A50 a šestitunu A60. Ve vozech se používaly motory Hercules (zážehový) nebo Perkinson (vznětový). \n\nV roce 1956 bylo rozhodnuto o výrobě vlastních motorů v licenci Leyland a o rok později začala jejich výroba. Brzy začal vyrábět i motory vlastní konstrukce, které vybavoval jako jeden z prvních výrobců i turbodmychadlem. V roce 1957 představil DAF novou řadu nákladních vozů, označenou 2000 a v roce 1958 svůj první osobní vůz DAF 600, vybavený automatickou převodovkou. V roce 1962 představil řadu 2600, v roce 1972 řadu 2800 a stal se prvním výrobcem, který používal u turbodmychadla mezichladič stlačeného vzduchu. V roce 1975 prodal DAF Volvu divizi osobních automobilů (celkem jich vyrobil 820 000) a představil řady F 700 a F 900. V roce 1979 byla ukončena výroba přívěsů a představen spací modul Topsleeper. V roce 1982 vůz firmy vyhrál Rallye Paříž-Dakar a v roce 1984 byl vyroben 250 000. nákladní vůz. \n\nKabina SpaceCab byla představena v roce 1985 a o rok později nové řady 400, 600, 800 a 1000, o další rok později (1987) přebrala společnost DAF firmu Leyland a představila řadu 95, která byla následující rok oceněna titulem \"Mezinárodní truck roku\". V roce 1991 nastoupila řada 45 a v roce 1992 řady 75 a 85, o rok později byla založena společnost DAF Trucks N.V. V roce 1996 se Paccar stal mateřskou společností DAFu. \n\nV roce 1997 následovalo představení řady 95XF, která byla rovněž o rok později zvolena \"Mezinárodním truckem roku\". V roce 1999 byl vyroben půlmiliontý nákladní vůz. V letech 2001 až 2002 byly představeny současné řady CF, LF a XF.\n\n"}
{"id": "196314", "url": "https://cs.wikipedia.org/wiki?curid=196314", "title": "Říčky (Orlické Podhůří)", "text": "Říčky (Orlické Podhůří)\n\nŘíčky () je ves v okrese Ústí nad Orlicí, do roku 1960 obec, od roku 1960 byla součástí obce Rviště, v roce 1961 přejmenované na Orlické Podhůří. Leží 3 km severozápad od středu města Ústí nad Orlicí.\n\nV katastru vesnice se nachází z větší části také malá osada Klopoty, kopec Podhořín (528 m n. m.) a jižně od něj ještě samota Háje. Do Říček vede silnice z Kerhartic, což je součást města Ústí nad Orlicí, a také ze severovýchodu odbočka ze silnice Dolní Libchavy–Dobrá Voda. Říčky leží v kopcích nad Ústím nad Orlicí v nadmořské výšce asi 450 m n. m. V roce 2002 žilo ve vsi 312 obyvatel.\n\n\n\n"}
{"id": "196320", "url": "https://cs.wikipedia.org/wiki?curid=196320", "title": "Arnošt Kavka", "text": "Arnošt Kavka\n\nArnošt Kavka (4. března 1917 Praha – 2. května 1994) byl český swingový zpěvák, skladatel.\n\nV patnácti letech se začal učit na saxofon, po roce přešel na bicí. Učil se u bubeníka Laci Ollaha.\nV roce 1934 založil studentský orchestr Black and White. V tomto orchestru působili např. Leopold Korbař, Jan Rychlík nebo Ladislav Habart. Jako bubeník pak působil v orchestru Gramoklubu, který vedl Jan Šíma. U bicích zůstal ještě v souboru Blue Music a z něj vzniklého Blue Boys.\n\nPo ukončení střední školy na radu Karla Vlacha odjel studovat techniku zpěvu na mikrofon. Po návratu zpíval s orchestrem Blue Boys. Mezi tím studuje práva. V roce 1939 nahrává první snímky pro Ultraphon. S tímto orchestrem nazpíval několik dodnes hraných písní (např. \"Už nikdy víc milovat nebudu\").\n\nV roce 1944 byl ve Zlíně zatčen gestapem a zbytek války strávil v koncentračních táborech. Krátce před koncem války se mu podařilo utéct z pražského Hagiboru. V roce 1944 mu zemřela dcera během bombardování holešovické elektrárny. Po válce si založil vlastní septeto.\n\nV 50. letech 20. století dostal zákaz veřejného vystupování.\n\nPozději vystupoval jako hudební komik v lázeňských městech a v zahraničí. Používal i vlastní nástroj \"Kavka eintet\" – levou rukou hrál na varhany, pravou na elektrofonický nástroj jako klavír se třiceti rejstříky, nohama obsluhoval velký buben a činel.\n\n\n\n\n"}
{"id": "196322", "url": "https://cs.wikipedia.org/wiki?curid=196322", "title": "Dobrá Voda (Orlické Podhůří)", "text": "Dobrá Voda (Orlické Podhůří)\n\nDobrá Voda () je ves v okrese Ústí nad Orlicí. Leží 4,5 km severozápadně od města Ústí nad Orlicí.\nRoku 1949 byla obec Dobrá Voda připojena k obci Rviště, která pak byla roku 1961 přejmenována na Orlické Podhůří.\n\nV katastrálním území \"Dobrá Voda u Orlického Podhůří\" se nachází také malá osada Klopoty (zčásti) a osady Bezpráví a Luh. Dobrou Vodou prochází silnice z Ústí nad Orlicí do Brandýsa nad Orlicí. Dobrá Voda leží v kopcích na úpatí vrchu Hůrka v nadmořské výšce 430 m n. m. V roce 2002 zde žilo 45 obyvatel.\n\n\n"}
{"id": "196323", "url": "https://cs.wikipedia.org/wiki?curid=196323", "title": "Silniční vláčky v Česku", "text": "Silniční vláčky v Česku\n\nSilniční vláček nebo vyhlídkový vláček jsou neoficiální označení pro jízdní soupravu malých vozidel, která bývá používána zejména k přepravě turistů po atraktivních oblastech a která vzhledem připomíná zmenšený železniční vlak, někdy tvar tažného vozidla napodobuje parní lokomotivu. Zhruba od 90. let 20. století se tento způsob dopravy rozšiřuje i v Česku. Ve Znojmě a Vranově nad Dyjí má oficiální licenci pro silniční linkovou dopravu, v ostatních místech pravděpodobně nikoliv.\n\nPodle Odboru provozu silničních vozidel Ministerstva dopravy musí mít vícevozové osobní soupravy schválenou technickou způsobilost k tomuto provozu. Celá souprava speciálního tahače a speciálních přívěsů pro dopravu osob (silniční vozidla kategorie R) se schvaluje jako celek a vybavuje jen jedním párem poznávacích značek (tím se mimo jiné i obchází zákaz přepravy osob v přívěsech motorových vozidel). Trasu a dobu pohybu těchto souprav údajně schvaluje (stanovuje) příslušný obecní nebo krajský úřad.\n\nVláček jezdí v trase Blansko, Skalní mlýn - Punkevní jeskyně. U Skalního mlýna navazuje na blanenskou městskou autobusovou linku číslo 226 (KRASOBUS). Většina trasy vláčku spadá do katastrálního území Suchdol u Moravského krasu v obci Vavřinec. Provoz vláčku byl zahájen 22. května 1993 v souvislosti se zákazem motorové dopravy v Pustém a Suchém žlebu.\n\nDopravu provozuje S. M. K. a. s. - Společnost pro Moravský kras, která je zároveň i provozovatelem lanovky, jejíž dolní stanice je u koncové stanice vláčku. Na časy příjezdů k jeskyním navazují vstupy do jeskyň i odjezd lanovky. Délka trasy je asi 2 km, doba jízdy 10 minut, rychlost jízdy 25 km/h, jízdné 50 Kč. Na trase jezdí dvě (letní a zimní) německé silniční vlakové soupravy Tschu-Tschu Bahnen s motorem Nissan. Tato doprava není uvedena v systému IDOS a pravděpodobně není licencována jako silniční linková doprava. \n\nVláček dříve jezdil na trase Komenského náměstí-Špilberk, byl to druhý vláček v Brně.\n\nSezonní turistický vláček jezdí po Znojmě jako pravidelná linka veřejné dopravy č. 8 (licenční číslo 835008). Vláček provozuje Znojemská dopravní společnost - PSOTA, s.r.o. Okružní trasa od městské plovárny Louka přes centrum, od května do září pět spojů denně. Vláčky mají evidenční čísla 88 a 90. \n\nObyčejné jízdné v roce 2013 je 50 Kč, děti, studenti a rodiny mají zvýhodněné jízdné, jízdní kola a zvířata se přepravují zdarma.\n\nVláček má dva vagóny s celkovou kapacitou 64 míst. Evidenční čísla vláčků jsou 88, 89 a 90.\nOd června 2019 ve Znojmě firma Remo-agency s.r.o. provozuje dva výletní vláčky na ekologický pohon s názvem ZNOJMÁČEK. Jedná se o vozy bez vagonků českého výrobce, firmy KönigCars s.r.o. se sídlem v Brně. Vozy jsou poháněny bateriemi a mají dojezd až 150 km. Na palubu jednoho vozu se vejde 22 cestujících a řidič. Vůz má maximální rychlost 25km/h, je zařazen do kategorie Z a má vlastní SPZ. Ceny za přepravu uvádí provozovatel na stránkách www.remo-agency.com .\n\nV letní sezóně 2008 turistický vláček dopravce ČAS-service a. s. jezdí jako pravidelná linka č. 835010 ve Vranově nad Dyjí.\n\nTuristické jízdy na několika trasách v severovýchodních Čechách provozuje FIPOBEX s. r. o.\nVláček má lokomotivu (2 200 kg, pohon na všechny nápravy, a 3 vagónky, každý pro 12 cestujících. Udávaná rychlost vláčku je 25 km/h.\n\nTato doprava není uvedena v systému IDOS a pravděpodobně není licencována jako silniční linková doprava. \n\nSpolečnost KR-Expres s.r.o. z Trutnova provozuje od jara do podzimu silniční vláčky v Peci pod Sněžkou, v Harrachově, v Janských Lázních a v Trutnově. Používá české vláčky od firmy Peterka a synové, vláček má 3 vagóny a kapacitu 36 dospělých osob. Web společnosti inzerující tyto jízdy je datován rokem 2013. Na webu inzeruje pro jednotlivá města předem stanovené okružní trasy, ale bez stanovených časů odjezdu, na webu nejsou inzerovány ani ceny. Nabízí též objednané jízdy po celé republice. \n\nNa trase Spálený Mlýn – Pomezní Boudy a zpět jezdí v letní sezóně \"Vláček Úpáček\".\n\nOd roku 2010 provozuje Dopravní podnik města Hradce Králové v sezóně od dubna do září tzv. Turistický hradecký vláček. Doprava je provozována na třech linkách, jejichž společné východisko je u Muzea Východních Čech na Eliščině nábřeží. Linky v sezóně jezdí denně kromě pracovních pondělků.\n\nV roce 2012 bylo jízdné 60 Kč za osobu nad 12 let, 30 Kč pro osobu od 3 do 12 let a 120 Kč rodinná pro 5 osob; jízda podle jízdního řádu se koná jen je-li zaplaceno nejméně 120 Kč. Na linkách neplatí jízdenky ani slevy jako v MHD, ale jízdné je možno platit Městskou kartou.\n\nVláček má benzinovou lokomotivu o délce 4,85 metru a výšce 2,4 metru s poháněnými oběma nápravami a tři vagonky s řízenými nápravami, délka soupravy je 18,1 metru, nejmenší poloměr otáčení 7 metrů. Každý vagonek smí přepravovat 12 sedících osob, celkem je tedy kapacita vláčku 36 cestujících. Nejvyšší povolená rychlost je 25 km/h. Vyrobila jej firma Peterka & synové, Batňovice.\n\nV Poděbradech jezdí od roku 2003 turistický vláček s kapacitou 36 osob, a to na turistické lince Park u zdymadla – Čábelna – U kempu – U golfového hřiště – Soutok Labe s Cidlinou. Jezdí v letní sezoně každé odpoledne za pěkného počasí s hodinovým intervalem. Provozovatelem je SDS Poděbrady s. r. o., jejíž hlavní činností je zasilatelství a na svých stránkách uvádí, že vznikla 12. května 1990 jako první soukromá dopravní firma v ČR; v roce 2000 provozovala městskou dopravu v Poděbradech. Doprava vláčkem není uvedena v systému IDOS a pravděpodobně není licencována jako silniční linková doprava. \n\nVláčky společnosti Ekoexpres (každý z nich je tvořený lokomotivou a dvěma vagonky) jezdí po Praze od roku 1991; jezdí od března do listopadu a během Vánoc, interval je půlhodinový, okruh trvá 60 minut, začíná a končí na Staroměstském náměstí, obchází Pražský hrad a vede přes Malou Stranu i Josefov. Základní jízdné v roce 2013 je 280 Kč, studenti 250 Kč, děti do 12 let s doprovodem zdarma. \n\nSilniční vláček Open Panoramic Bus (upravený dodávkový automobil Mercedes-Benz pro 18 cestujcících s přívěsem pro 16 cestujících) má ve svém vozovém parku i společnost Martin Tour.\n\nTato doprava není uvedena v systému IDOS a pravděpodobně není licencována jako silniční linková doprava.\n\nV rámci MHD Příbram byla k 9. červnu 2013 zavedena nová sezonní linka 305111 pod označením „turistický vláček města Příbram“. Linka vyjíždí pětkrát denně od 10 do 16 hodin v dvouhodinovém intervalu, poté v 17 hodin) z areálu Svaté Hory na okružní trasu přes centrum města. Tarifně není začleněna do MHD, jízdné se zatím neplatí.\n\nMěsto Litoměřice uvádí na svém webu odkaz na (silniční) výletní vláček. Na odkazované stránce je však od září pouze všeobecný propagační text a telefonní kontakt a chybí údaje o provozovateli i konkrétním jízdním řádu. Od 22. července do 29. srpna 2008 podle jízdního řádu vystřídal vláček během každého pracovní dne dvakrát čtyři okruhy po městě s výchozím místem u radnice na Mírovém náměstí, přičemž v úterý a ve čtvrtek místo dopoledního III. a IV. okruhu a ve stejnou dobu i v sobotu jel do Píšťan, kde na něj navazovala turistická loď Porta Bohemica. Silniční vláček v Litoměřicích je sezonní záležitostí, proto jsou voleny trasy vláčku s ohledem na počasí a akce v okolí Litoměřic.\n\nProvozovatelem vláčku je Radek Šíma.\nOd roku 2011 jezdí vláček místo v Litoměřicích u Máchova jezera. \n\nOd roku 2011 jezdí o letních prázdninách silniční vláček podle pevného jízdního řádu (5 párů spojů denně v intervalu 90 až 120 minut) kolem Máchova jezera na trase Doksy – Staré Splavy s 5 až 6 mezizastávkami, doba jízdy je 30 až 35 minut (podle směru). vláček má kapacitu 44 osob, při plném obsazení odjíždí ihned bez ohledu na jízdní řád. Jízdné za celou trasu je 50 Kč, v rámci 1 pásma 30 Kč, děti mají slevu. Web dopravce www.vyletnivlacek.cz je anonymní, uvádí pouze telefonní číslo a e-mailovou adresu, ale na témž webu inzeruje provozovatel i jízdy po Litoměřicích a ve fotogalerii má i jízdy v Terezíně. \n\nCelá souprava vláčku je schválena jako jedno speciální vozidlo pro provoz na silniční komunikaci. Skládá se z tahače tvaru mašinky a ze dvou vagónků, délka soupravy je 17,75 metru, výška 2,7 metru, šířka 2,1 metru, všechny nápravy jsou řiditelné, nejmenší poloměr otáčení je 14 metrů, souprava nesmí couvat a maximální rychlost je 25 km/h. V každém vagónku je 22 míst, jedno místo pro cestující je v kabině mašinky. \n\nProvozovatelem je Radek Šíma.\n\nČSAD Autobusy Karlovy Vary a. s. od dubna do října (5 jízd denně při příznivém počasí) vyhlídkové jízdy s jízdní dobou asi 50 minut autovláčkem se čtyřmi vagóny o celkové kapacitě 36 osob po městě Mariánské Lázně v trase Excelsior – Lunapark – Krakonoš – Excelsior. Tato doprava pravděpodobně není licencována jako silniční linková doprava. Jízdné je 25 až 100 Kč. Mimo dobu pravidelných jízd nabízí i jízdy na objednávku.\n\nV roce 2009 ČSAD Autobusy Karlovy Vary a. s. zahájila i provoz tzv. Frantovláčku ve městě Františkovy Lázně. Frantovláček jezdí ve třech různých trasách: \nJízdné je 60 Kč, děti platí polovic. Doprava pravděpodobně rovněž není licencována jako silniční linková doprava.\n\nDopravní podnik Karlovy Vary a. s. provozuje od dubna do října po městě linku vyhlídkového turistického silničního vláčku na lince označené A. Interval je kolem 2 hodin, od května do září jezdí linka denně, v dubnu a říjnu jen o víkendových dnech včetně pátku. Základní jízdné (od roku 2012) je 50 Kč jedním směrem a 80 Kč obousměrné, cestující s předplatným na MHD mají poloviční slevu.\n\nDenně od května do září jezdí ekovláček mezi Benešovem a Konopištěm.\nProvozovatelem jsou Technické služby Benešov. Doprava není uvedena na Portále jízdních řádů CIS, tedy pravděpodobně ani licencována. Jako nová atrakce byl zřízen od sezony 2012. Trasa je tvořena dvojicí na sebe navazujících jednosměrných okruhů, které dle číslování vycházejí od železničního nádraží, fakticky dle jízdního řádu je však začátek a konec jízd u informačního centra na Masarykově náměstí, celkem je na trase 16 zastávek. Zastávky jsou na označnících označeny zkratkou MTD (městská turistická doprava). Na projekt přispělo Ministerstvo pro místní rozvoj ČR.\n\nVláček jezdí nebo se někdy vyskytl například v těchto zoologických zahradách:\n\n7. srpna 2016 řidič vláčku ve zlínské zoo podle policejního obvinění nepřizpůsobil rychlost jízdy zejména vlastnostem vyhlídkového vláčku a povaze vozovky. Při naklonění a částečném převrácení vagonu vláčku byli zachyceni chodci, kteří stáli či šli po okraji vozovky. Lehké zranění utrpěli dva dospělí ve věku 29 a 36 let a tři děti ve věku od jednoho roku do sedmi let, dvaašedesátiletá žena utrpěla těžkou újmu na zdraví. Z 20 osob ve vláčku pouze souhrou šťastných náhod nebyla žádná zraněna, přestože během nehody někteří z vláčku vyskakovali. Policejní mluvčí tvrdila, že „v rámci obecné úpravy provozu omezil provozovatel vyhlídkového vláčku rychlost na sedm kilometrů za hodinu“. Vladimír Lutha, majitel firmy provozující vláčky v pěti zoologických zahradách v Česku, řidiče propustil, avšak rovněž ho omlouval tím, že vláčku vběhlo do cesty dítě, na havárii podle něj mělo podíl i bláto a štěrk, které zůstaly na cestě neuklizené po předchozím dešti. Po nehodě byl provoz vláčku změněn na jednosměrný, dolů se vláček vrací veřejně nepřístupnými cestami. Majitel Lutha řekl, že za 18 let jeho praxe v oboru vláček havaroval podruhé. Poprvé prý před lety v Jihlavě nehodu zavinil pasažér, který za jízdy přesedal.\n\n14. července 2018 kolem půl čtvrté odpoledne došlo k nehodě v Šiklandu u Zvole na Bystřicku v rámci prvního ročníku rodinného festivalu Blue Style Prima Fest zemřel pětiletý chlapec, kterého vláček přejel. Chlapec s matkou vystupovali z vláčku ve chvíli, kdy vláček zastavil při dávání přednosti v jízdě. Podle svědkyně, které na místě vůbec nebyla a poté svou výpověď odvolala, dostala matka k vystupování souhlas průvodkyně, členky obsluhy vláčku.\n\n21. srpna 2018 po poledni se převrátil výletní vláček v ostravské zoo. Pod vozy zůstal čtyřicetiletý muž a desetileté dítě, byli na místě vyproštěni svědky události a s lehčími zraněními převezeni do nemocnice. Lehce zraněni byli ještě dva lidé. Nehoda se stala ve chvíli, kdy vláček sjížděl z kopce mimo návštěvnickou část.\n"}
{"id": "196325", "url": "https://cs.wikipedia.org/wiki?curid=196325", "title": "Rviště", "text": "Rviště\n\nRviště () je ves v okrese Ústí nad Orlicí. Katastrální území původní obce Rviště tvoří západní část dnešní obce Orlické Podhůří. \n\nRviště se nachází 4 km západně od města Ústí nad Orlicí. Prochází jím silnice z Ústí nad Orlicí do Brandýsa nad Orlicí. Ves leží mezi kopci Zátvor a Hůrka v nadmořské výšce 410 m n. m. V roce 2002 zde žilo 123 obyvatel.\n\nDo roku 1961 bylo Rviště obcí. Kromě vesnice Rviště patří katastrálně ke Rvišti ještě osady Horní a Dolní Rozsocha, Kaliště a Perná. Na jihovýchodní straně, směrem k Dobré Vodě, leží hřeben s vrcholy Zátvor (udává se výška 479 až 496 m n. m.) a Hůrka (546 m n. m.). \n\nRoku 1949 byla ke Rvišti připojena Dobrá Voda a roku 1960 Říčky. 16. února 1961 byla celá obec Rviště přejmenována na Orlické Podhůří, název novodobě odvozený z polohy vsí v podhůří Orlických hor, a sídlo obce přesídlilo do Dobré Vody, takže název Rviště zůstal opět jen vesnici.\n\n\n"}
{"id": "196330", "url": "https://cs.wikipedia.org/wiki?curid=196330", "title": "Trolejbusová doprava v Lublinu", "text": "Trolejbusová doprava v Lublinu\n\nLublin je jedním ze tří polských měst, kde je v současnosti provozována trolejbusová doprava. Dopravcem je \"Miejskie Przedsiębiorstwo Komunikacyjne sp. z o.o.\". V provozu je 8 linek. Trolejbusy spojují centrum města především s městskými částmi Abramowice, Majdanek, Węglin, LSM a ulicí \"Chodźki\". Linky (v současnosti – leden 2008 – je jich osm) mají čísla od 150 výše.\n\nStavba lublinské trolejbusové sítě začala roku 1952, první úseky byly dány do provozu 21. července 1953. Roku 1964 měla síť již 10 linek, o pět let později již 15. Útlum nastal po přestavbě ulice \"Krakowskie Przedmieście\" na pěší zónu roku 1994. 17. prosince 2007 byla otevřena nová trolejbusová trať v ulicích \"Orkana\", \"Armii Krajowej\", \"Bohaterów Monte Cassino\", \"Wilenska\" a \"Głęboka\". V roce 2008 by se měly rozběhnout práce na prodloužení tratě v Abramowicích a také na trati z Majdanek na Felin. Páteř MHD v Lublinu však nadále tvoří autobusová doprava.\n\nZpočátku byla používána byla československá (Škoda 9Tr) a sovětská (ZiU-9) vozidla; v současnosti (leden 2008) vlastní dopravní podnik 61 trolejbusů Jelcz PR110E, 120MT a 120MTE. V prosinci 2007 byly zprovozněny první tři nízkopodlažní trolejbusy Solaris Trollino 12.\n"}
{"id": "196336", "url": "https://cs.wikipedia.org/wiki?curid=196336", "title": "Rozhodnutelnost", "text": "Rozhodnutelnost\n\nRozhodnutelnost je matematický pojem z oblasti matematické logiky. Vyjadřuje, zda existuje konečný algoritmus, který pro každou formuli určí, zda je v dané teorii dokazatelná nebo není. Teorie, pro niž takový algoritmus existuje, se nazývá rozhodnutelná, v opačném případě pak nerozhodnutelná. Problematika rozhodnutelnosti úzce souvisí s Gödelovými větami o neúplnosti.\n\nTeorie je rozhodnutelná, pokud množina všech formulí v ní dokazatelných je rekurzivní. Není-li teorie rozhodnutelná, nazývá se nerozhodnutelná.\n\nStruktura se nazývá silně nerozhodnutelná, je-li nerozhodnutelná každá teorie, která ji má za model.\n\nRozhodnutelnost či nerozhodnutelnost se přenáší mezi teoriemi, mezi nimiž je určitý vztah. Nejpoužívanější tvrzení, která o tomto hovoří, jsou následující:\n\nO silně nerozhodnutelných strukturách platí:\n\nDále se často používá:\n\nRobinsonova aritmetika je nerozhodnutelná teorie. Dokonce každé bezesporné rozšíření Robinsonovy aritmetiky je nerozhodnutelné. Tato dvě tvrzení mají mnoho důsledků:\n\nNásledující teorie jsou rozhodnutelné:\n\n"}
{"id": "196341", "url": "https://cs.wikipedia.org/wiki?curid=196341", "title": "Státní poznávací značky v Česku", "text": "Státní poznávací značky v Česku\n\nRegistrační značky (RZ) motorových vozidel v České republice v současném provedení jsou vydávány podle zákona č. 56/2001 Sb., o podmínkách provozu vozidel na pozemních komunikacích…, účinným od 1. července 2001, a jejich podoba je předepsaná vyhláškou č. 343/2014 Sb., o registraci vozidel, účinné od 1. ledna 2015. Současně na starších vozidlech zůstávají i státní poznávací značky původního československého provedení a obsahu.\n\nKromě tohoto termínu se před rokem 2001 používal a lidově i v současnosti termín státní poznávací značka. \n\nTabulka s registrační značkou (RZ) je povinně umístěna na každém silničním motorovém vozidle a jeho přípojném vozidle, nejčastěji ve formě bílé obdélníkové destičky s černými písmeny a čísly. Pro cesty do zahraničí se používají navíc ještě tzv. rozlišovací značky státu neboli mezinárodní poznávací značky (MPZ).\n\nV letech 1953-1986 byly vydávány značky ve formátu OO-ČČ-ČČ, později OOP•ČČ•ČČ (OO znamená okresní kombinace písmen, P znamená pořadové písmeno a Č znamená pořadové číslo.\n\nStátní poznávací značky vycházející z původního československého provedení, v Česku vydávané do roku 2001, platí vesměs dosud. Za několik desetiletí prošly několika úpravami vzhledu, hlavně velikosti písmen a tabulky.\n\nNa běžných státních poznávacích značkách byla skupina dvou, později až tří písmen a za ní dvě dvojice číslic, skupiny byly oddělené pomlčkami. Později namísto pomlčky za skupinou písmen byl vyhrazen prostor pro nálepky o technických kontrolách a měření emisí. Skupina prvních dvou písmen vždy označovala okres, třetí písmeno byla série. Praha měla jen jedno písmeno A další dvě písmena byla sériová. Každému okresu byla přidělena dvě písmena (např. PU), více obydlené okresy měly do rezervy ještě jednu kombinaci (např. PU a PA), případně celkem tři. Až do roku 1990 kombinace vyhovovaly, ale po nárůstu dopravy v 90. letech 20. století musela velká okresní města sáhnout do těchto rezerv a další okresy, u kterých se s rezervami ani nepočítalo, požadovaly přidělení další kombinace nebo si musely „půjčovat“ SPZ od jiných okresů. Proto nakonec ani nebylo poznat, kde má majitel vozidla bydliště nebo sídlo.\n\nŽlutou barvou podkladu byla odlišena nákladní vozidla, pracovní stroje a autobusy od osobních automobilů. Značky vojenských vozidel byly tvořeny pouze číslicemi, značky policejních vozidel (Veřejná bezpečnost) byly tvořeny písmenem B a skupinou čísel.\nČeskou zvláštností v období před rokem 2001 byly speciální značky pro cizí státní příslušníky, které měly shodný vzhled jako značky diplomatické (žluté písmo a modrý podklad). Barevně byla odlišena vozidla z půjčoven (červená písmena) a užitková vozidla (žlutý podklad).\n\nOproti předcházejícím SPZ došlo k největší změně v samotném kódu, který nyní označuje jen kraj, kde má majitel vozidla registrovánu adresu (bydliště, sídlo). Do roku 2001 měl svůj dvoupísmenový kód každý okres (vyjma Prahy), ale majitel zde bydlet nebo sídlit vůbec nemusel. Kraje nahradily okresy nejen kvůli změně ve státní správě, ale také kvůli nedostatku kombinací pro jednotlivé okresy. Dnešní značky obsahují podle typu vozidla pět až sedm znaků (číslic a písmen bez diakritiky s výjimkou G, O, Q, W, která by se mohla plést s C, V a číslicí 0, popř. číslicí 6. Kromě toho mohou být v jednotlivých krajích vynechána i jiná písmena, pokud by jejich kombinací došlo sice k náhodnému, ale nevhodnému nebo nežádoucímu výsledku (sprosté slovo, zkratka zakázané organizace apod.). Například ve Středočeském kraji se z těchto důvodů vynechávají řady xSS xxxx, ale kombinace xSA xxxx nebo xSD xxxx jsou povolené. Značky musí vždy obsahovat alespoň jedno písmeno (to nejvíce vlevo je vždy kód kraje) a alespoň jednu číslici. Písmena a číslice mohou být nakonec různě zpřeházena, třeba 1AD 01A5, 9A2 380Z, 111 AB01 apod. Všechny různé kombinace umožňují vydat pro celou Českou republiku 20 900 118 400 platných neopakujících se značek. Počátkem roku 2009 se v Praze začaly vydávat značky už se dvěma písmeny (např. 1AA xxxx, 1AB xxxx atd.), jelikož RZ s jedním písmenem (např. 9A9 xxxx) již byla vyčerpána. Zanedlouho následoval Prahu Středočeský kraj, v létě 2014 Jihomoravský kraj, v listopadu 2015 Moravskoslezský kraj, v dubnu 2019 Ústecký kraj a postupně se tento formát zavede i v ostatních krajích.\n\nStarší značky (z období před vstupem České republiky do EU) mají v levé části volné místo, RZ vydané po 1. květnu 2004 zde obsahují modrý proužek s dvanácti žlutými hvězdami a zkratkou země (CZ). Mezi označením série a pořadovým číslem je místo vyhrazené pro nálepky technické kontroly (TK, červená, nahoře) a měření emisí (ME, zelená, dole), tyto nálepky se umisťují pouze na zadní značku. Nálepky mají vyznačenou platnost. Od 1. 1. 2015 se používá pouze nálepka pro označení technické kontroly, spodní pole zůstává volné, nebo je překryto bílým štítkem.\n\nPrvní písmeno zleva označuje kraj, ve kterém bylo vozidlo registrováno.\n\nStátní poznávací značky používají ke svému odlišení kromě čísel a písmen také různé barvy znaků. Podle současného zákona se používají:\n\n\nOd 1. ledna 2015 se nemění registrační značka, pokud je vůz dříve registrován v jiném kraji. To znamená, že v případě, že vůz je znovu přeregistrován na nového vlastníka (provozovatele), který má sídlo nebo adresu trvalého bydliště v jiném kraji, než měl původní majitel, registrační značka zůstává stejná. To platí i v případě změny místa sídla nebo trvalého pobytu stejného majitele do jiného kraje.\nV případě poškození, ztráty nebo odcizení tabulky registrační značky je přidělena registrační značka s příslušným kódem nového kraje.\n\nOd ledna 2016 je možnost zažádat o poznávací značku s vlastním textem – registrační značku na přání (RZNP). Na RZ automobilu může být 8 alfanumerických znaků obsahujících alespoň jednu číslici, RZ motocyklů může obsahovat znaků 7. Značky nemohou obsahovat vulgární a hanlivé výrazy, názvy úřadů a dále písmena G, O, Q a W (ty ostatně nemohou být ani na běžné poznávací značce). Tyto poznávací značky jsou převeditelné, nicméně při jejich zničení či ztrátě není možná výměna. V České republice jezdí s těmito značkami méně než 10 000 vozidel. Jedna tabulka stojí 5 000 Kč, tzn. registrační značky na automobil stojí 10 000 Kč, naopak na motocykl, či moped stojí 5 000 Kč.\n\nNa státních poznávacích značkách vydávaných podle nového zákona (tedy od roku 2001) označuje první písmeno kraj takto:\n\nPočátkem srpna 2010 Městský soud v Praze rozhodoval o případu řidiče, který na svém vozidle ukradenou původní registrační značku nahradil plastovou. Neoriginální značku odhalila policie a předala případ ke správnímu řízení. Magistrát hlavního města Prahy pak udělil za přestupek proti plynulosti a bezpečnosti dopravy pokutu 7000 korun a zákaz řízení na půl roku. Řidič se odvolal k ministerstvu dopravy, to však rozhodnutí magistrátu v tomto bodě potvrdilo. Řidič se obrátil na soud a ten rozhodl, že jednání žalovaného neporušuje zájem společnosti, a proto nenaplňuje materiální znak přestupku. Stanislav Huml, který v této kauze pro soud zpracoval znalecký posudek, rozsudek přivítal jako precedens a řekl, že by se mělo rozlišovat, když si někdo dá na vůz cizí registrační značku, nebo si tu svou přepíše na papír. Ministerstvo dopravy nepodalo proti rozsudku kasační stížnost.\n\nPodobný případ se týkal bývalého ministra dopravy Víta Bárty, který údajně na svém voze Maserati ztratil značku při jízdě po polní cestě, a proto ji nahradil samolepkou. Přestupek odhalil deník Blesk při Bártově cestě z vlastní svatby, krátce po nástupu do funkce ministra. Začátkem listopadu 2010 mu za to Městský úřad v Nymburce udělil trest vzhledem k polehčujícím okolnostem při spodní hranici zákonné sazby, tedy pokutu 5000 Kč a zákaz řízení motorových vozidel na půl roku. Vít Bárta řekl, že rozhodnutí plně respektuje a neodvolá se proti němu. Bártův spolustraník z Věcí veřejných Stanislav Huml k tomu řekl, že značka nalepená na kapotě nebo neumístěná přesně uprostřed nesnižuje možnost auto identifikovat a problém by nastal jen v případě, že by značka úplně scházela nebo by byla pozměněná. Mluvčí ministerstva dopravy Karel Hanzelka rozhodnutí o trestu obhajoval a označil nahrazení značky za jednoznačné porušení zákona. Také Aleš Trpišovský, jimž se média zabývala především kvůli vybržďování jiných řidičů v dubnu 2010 i později, dostal v roce 2011 od Městského úřadu v Benešově pokutu 5000 Kč a bylo mu na půl roku odebráno řidičské oprávnění za to, že měl auto označené značkou vytištěnou na fólii; Středočeský kraj v odvolacím řízení sankce potvrdil. Podle TV Prima dostal pokutu pouze 1500 Kč, tedy pod zákonným rozmezím.\n\n\nKlub přátel poznávacích značek, o.s.\n"}
{"id": "196342", "url": "https://cs.wikipedia.org/wiki?curid=196342", "title": "Státní poznávací značky v Československu", "text": "Státní poznávací značky v Československu\n\nStátní poznávací (rozeznávací, evidenční, policejní, rejstříkové, registrační) značky motorových vozidel, později i některých přípojných vozidel v Československu do roku 1932 vycházely z rakousko-uherského systému, roku 1932 byl zaveden nový, obdobný systém, v barevně inverzním provedení, v němž místo nejvýše třímístných čísel mohla být až pětimístná. Další systém, německý, platil v Protektorátu Čechy a Morava. Roku 1945 byly zavedeny značky s kódem země i okresu, roku 1953 značky kódující primárně kategorii vozidla, které byly v letech 1960–1964 opět nahrazeny značkami kódujícími okres. V Česku byly, jen s malými obměnami, vydávány až do roku 2001, než je nahradily značky nového českého systému kódující kraj.\n\nDo roku 1905 stanovila v Rakousko-Uhersku pravidla pro označování vozidel každá země samostatně, některá hlavní města (Vídeň a Praha) měla předpisy odlišné od zbytku zemí. V Čechách platila od roku 1884 povinnost označovat firemní vozy jménem majitele. Roku 1900 byla v Čechách zavedena povinnost označovat vozidla tabulkou, na níž muselo být jméno výrobce, úřední číslo typu a pořadové výrobní číslo. \n\nOd roku 1906 byl sjednocen systém značek v celém Předlitavsku. První písmeno označovalo region (většinou zemi nebo hlavní město), za písmenem mohlo být římské číslo, následovalo arabskými číslicemi pořadové číslo v rozmezí 1 až 999. Cizinci z jiných zemí obdrželi na hranicích dočasnou rakouskou značku, která obsahovala za pořadovým číslem navíc červené písmeno označující okruh zemí původu (U z Uher, G z Bosny a Hercegoviny, Z ze zahraničí). Přední značky byly jednořádkové, zadní dvouřádkové, černým písmem na bílém podkladě. Nemusela být použita originální tabulka, značka mohla být i namalovaná na vozidle. Praha měla písmeno N, zbytek Čech písmeno O, Morava písmeno P a rakouské Slezsko písmeno R.http://www.feudal.cz/spz/html/1906-1918.htm Značky pro motocykly byly přidělovány shodným způsobem, ale v duplicitních číselných řadách, t. j. stejnou značku jako automobil mohl mít současně i motocykl. Značky po zaniklých (odhlášených) vozidlech byly znovu přidělovány jiným vozidlům. Pro zkušební jízdy bylo výrobcům přiděleno několik značek, které nebyly vázány na konkrétní vozidlo. Písmena se přidělovala podle místa pravidelné deponace vozidla (po vzniku Československa bylo rozhodující sídlo majitele - firmy). Registračními úřady byly magistráty a policejní ředitelství, jimž (s výjimkou Prahy, která měla vlastní písmeno) číselné řady podle potřeb přidělovaly nadřízené zemské orgány. \n\nNa Slovensku platil uherský systém, který byl podobný: oblast spadající pod Bratislavu měla písmeno P (maďarsky Pozsony) a oblast spadající pod Košice písmeno K (maďarsky Kassa). Písmeno oblasti (a případně římské číslo, na jejich použití však nedošlo) bylo červené, pořadové číslo černé.http://www.feudal.cz/spz/html/1906-1918.htm \n\nOznačování vojenských vozidel nebylo sjednoceno. \n\nČeskoslovensko pokračovalo v českých zemích v rakouském systému značek. Vozidla však již nebyla registrována podle místa deponace, ale podle místa sídla majitele, což mělo za následek, že vozidla celostátních firem (ČSD, Československá pošta) a armády měla v celém státě pražské značky. Vojenská vozidla měla značky vyhrazených sérií v negativním provedení. Pro některé typy provozovatelů (státní orgány, taxíky, dopravní akciové společnosti) byly v Praze vyčleněny určité číselné řady. Od roku 1928 se v československém Slezsku přidělovaly značky z moravské řady (P). Ke konci systému se vyskytovala na značkách již neúnosně velká římská čísla, například OLXXXVII-789. \n\nCelé Slovensko bylo přiřazeno registračnímu úřadu v Bratislavě. V návaznosti na uherský systém byly přidělovány značky s červeným písmenem P, t. j. některé slovenské značky se od shodných moravských lišily jen barvou písmene. Pro Podkarpatskou Rus byl stanoven jako registrační místo Užhorod a značky začínaly písmeny PR. Na Podkarpatské Rusi se značky přidělovaly centrálně až do roku 1935.\n\nVládní nařízení č. 107/1932 zavedlo v celém Československu nový systém evidenčních značek. Značka začínala jedním písmenem a za pomlčkou (spojovníkem) následovalo až pětimístné číslo. U motocyklů bylo písmeno až za číslem; pro motocykly byly zavedeny i přední značky, umístěné na blatníku a čitelné ze stran. Mezi tisícovkovou a stovkovou číslicí byla tečka. Tabulky byly černé s bílým písmem a orámováním; zkušební a převozové značky měly negativní provedení (černé na bílém). I u dvouřádkových značek bylo celé číslo vždy na tomtéž řádku. Stejně jako v předchozím systému se počítalo s tím, že po vyčerpání číselné řady budou za písmeno za pomlčku přidávána římská čísla, v Čechách skutečně došlo k použití římské číslice I. \n\nPraha měla písmeno P, ČSD a Československá pošta písmeno D, jinak písmena odpovídala zemi: Č česká, M moravskoslezská, S slovenská, R podkarpatoruská. Vojenské značky byly bez písmene a měly společnou číselnou řadu pro automobily i motocykly. \n\nZahraničním vozidlům se přidávalo další písmeno před písmeno země: H v případě prozatímních značek přidělovaných na hranicích, Z v případě dočasných značek a T v případě trvalých značek přidělených cizozemcům. \n\nNa Slovensku zůstal v platnosti československý systém až do roku 1945, s výjimkou území zabraných Maďarskem. \n\nV českomoravském protektorátu byla platnost československých značek omezena do 30. června 1940. V Sudetech byly ihned v roce 1938 zavedeny německé značky, v Protektorátu v roce 1940. Říšské značky byly bílé tabulky s černým písmem, začínaly písmenným kódem (jedno až dvě písmena), za pomlčkou následovalo jedno- až šestimístné číslo. \n\nV protektorátních českých zemích se používaly kódy PA pro Čechy, PB pro Moravu, PC pro státní dráhy a poštu, PD pro Prahu, PS pro bezpečnostní orgány a PV pro protektorátní vojsko. Severozápadní Sudety měly písmeno S, jižní oblasti připojené k Říši měly kódy příslušných oblastí (oblasti spadající pod Bavorsko IIC Niederbayern, IIE Oberpfalz, oblasti spadající do bývalého Rakouska Od Oberdonau, Nd Niederdonau). \n\nŘíšské orgány měly speciální kódy: WH, WL a WM pro pozemní, letecké a námořní vojsko Wehrmachtu, Pol pro říšskou policii, dvojici blesků pro Waffen SS, RP pro říšskou poštu.\n\nPo obnovení Československa zůstalo grafické provedení obdobné protektorátním značkám (černé písmo na bílém podkladě). Bylo zavedeno značení podle zemí a okresů: první písmeno označovalo zemi (Č, M nebo S), za pomlčkou následoval dvojpísmenný kód okresu a pak bez pomlčky jednomístné až pětimístné číslo. U motocyklů byl opět celý písmenný kód až za číslem. Při reformě okresů v roce 1949 zůstal systém stejný, jen přibyly nové kódy okresů. Mimo tento systém byly značky s jednopísmenným kódem a jedno- až pětimístným číslem: A pro vozidla ČSD, od roku 1949 ČSAD, B pro vozidla bezpečnostních orgánů, C pro vozidla pošty a P pro vozidla registrovaná v hlavním městě Praze, od roku 1952 přibylo písmeno D pro vozidla civilní ochrany MV. \n\nTzv. obchodní značky pro zkoušení a převoz vozidel byly tvořeny podobně, ale pořadové číslo začínalo nulou a písmo bylo červené na bílém podkladě. \n\nVojenská vozidla měla na značkách pouze číslo, až šestimístné, a značky byly negativního provedení (bílé písmo na černé tabulce). \n\n12. března 1953 přešla evidence vozidel z ministerstva dopravy na ministerstvo vnitra. \n\nV roce 1953 byly zavedeny nové poznávací značky, které vůbec neobsahovaly kód kraje ani okresu, ale písmenná série závisela na typu vozidla. Značky začaly být v roce 1953 vyráběny (lisovány) centrálně, pouze přední značky motocyklů maloval majitel na blatník. \n\n5 základních skupin byly motocykly, osobní automobily, nákladní automobily, traktory a přívěsy). Poprvé byly zavedeny značky i pro přívěsy, zpočátku jen pro velké nákladní. \n\nSérie značek: \n\nJednotlivé série byly podle tajného systému přidělovány krajským správám VB, ty pak přidělovaly části číselných řad okresním správám VB. \n\nPro cizince přidělovala značky s červeným písmem na žlutém podkladě Hlavní správa VB. Písmenné kódy byly DZ pro diplomatické zástupce, ZD pro zaměstnance zastupitelstev a CZ pro ostatní cizince. \n\nPro zkušební jízdy byly vydávány speciální značky s červeným písmem na bílém podkladě, které v horní části měly nápis ZKOUŠKA. Kolem roku 1959 byly tyto značky zrušeny a nahrazeny „zvláštními SPZ“, které sloužily i jako převozové. V horním řádku obsahovaly písmeno odpovídající kraji. \n\nVozidla SNB používala stále značky podle předchozího systému, tvořené písmenem B a číslem. \n\nSe správní reformou v roce 1960 začaly být přidělovány písmenné série značek okresům, grafická podoba značek se však nezměnila. Souběh obou typů značek trval asi 5 let. Vzhledově se ale nové značky shodovaly se starším systémem.\n\nOpět začaly být značky stejného znění (se stejnými písmeny a čísly) vydávány duplicitně pro různé kategorie vozidel.\n\nV průběhu roku 1960 byly vyměněny značky cizinců, nové značky odpovídaly příslušným okresům, červenožluté barevné provedení však zůstalo zachováno. Pro diplomaty byla zavedena série DD a pro zaměstnance zastupitelstev XX, pro pracovníky zahraničních misí a organizací bez diplomatické imunity XO. Od roku 1978 byly cizinecké značky žluté na modrém podkladě. U nediplomatických cizinců bylo třetím písmenem rozlišeno, zda jsou ze socialistických zemí (písmeno A) nebo ostatních, resp. kapitalistických (písmeno B). \n\nZvláštní SPZ (zkušební a převozové) s kódem kraje se zásadně nezměnily, krom toho byly zavedeny dovozové značky série ZO. Žlutočervené značky série ZO byly zrušeny v roce 1984, místo zvláštních SPZ vydávány trvalé manipulační SPZ se zeleným písmem a kódem kraje. Zavedeny byly zkušební SPZ začínající v celé federaci písmenem F, rovněž zeleným písmem. Pro převoz byly roku 1984 zavedeny převozové papírové značky. Pro půjčovny byly zavedeny značky s červeným písmem. Kolem roku 1985 přestala být používána pomlčka za písmenem a byl mírně upraven (zúžen) font na značce – tzv. vzor 86. \n\nOd roku 1967 začaly být používány značky se třetím písmenem. V polovině 70. let byla zavedena zvláštní série AA pro stranické a vládní představitele požívající zvláštních výsad. Roku 1978 byly nově zavedeny značky pro přívěsy za osobní automobily – do té doby se označovaly značkou tažného vozidla. Značky přívěsů měly písmennou skupinu uprostřed mezi oběma skupinami čísel.\n\nOd roku 1990 v souvislosti s přejmenováním Gottwaldova zpět na Zlín byla provedena výměna značek GT (osobní vozidla) a GV (nákladní vozidla) na ZL a dále byla používána tato řada ZL. Krajská značka od roku 2001 je Z.\n\nV roce 1993 Česká republika pokračovala v československém systému značek, od roku 1994 se začaly vyrábět reflexní značky, opět s lehce pozměněným fontem, tentokrát byl řez písma rozšířen (vzor 94). Od 1. července 2001 přešla registrace vozidel z ministerstva vnitra na ministerstvo dopravy a výdej značek z policie na okresní úřady a byly zavedeny značky podle nového systému. \n\nNa běžných státních poznávacích značkách byla skupina dvou nebo tří písmen a za ní dvě dvojice číslic, skupiny byly oddělené pomlčkami. Později namísto pomlčky za skupinou písmen byl vyhrazen prostor pro nálepky o technických kontrolách a měření emisí. \n\nSkupina písmen označovala okres, kde bylo vozidlo registrováno. Každý okres měl přidělen jeden nebo více dvoupísmených kódů, Praha kombinace začínající písmenem A. Číslice vyjadřovaly pořadové číslo registrace v rámci tohoto kódu. Různé kategorie vozidel měly zpravidla vyhrazeny různé skupiny písmen nebo různé části číselné řady \n\nZnačky vojenských vozidel byly tvořeny pouze číslicemi, značky policejních vozidel (Veřejná bezpečnost) byly tvořeny písmenem B a skupinou čísel.\n\nNěkterá vozidla státních orgánů měla na počátku písmena AA.\n\nOranžovou (žlutou) barvou podkladu byla odlišena užitková vozidla (nákladní vozidla, pojízdné pracovní stroje a autobusy) od osobních automobilů.\n\nBarevně byla odlišena vozidla z půjčoven (červená písmena).\n\nMalé přívěsy měly skupinu písmen uprostřed mezi dvěma skupinami číslic.\n\nVelké přívěsy měly žlutou barvu podkladu.\n\nMotocykly měly malou značku se zkosenými rohy.\n\nMalé motocykly měly malou značku se zkosenými rohy, kterou si majitel musel sám namalovat, a zcela jiné označení okresů.\n\nVozidla určená na export měly značku ve tvaru ČČ-ČČ XX (Č - číslo; XX - označení okresu)\n\nSpeciální značky pro cizí státní příslušníky, které měly shodný vzhled jako značky diplomatické (žluté písmo a modrý podklad).\n\nBrzy se ukázalo, že pro osobní automobily je kapacita navrženého systému nedostatečná, proto se po vyčerpání číselné řady přidávalo k dvoupísmenému kódu další písmeno.\n\nCenzura vstoupila i do užívání těchto kódů. Například v roce 1967 došlo v Praze k vyčerpání série AM. Místo série AN ale po sérii AM následovala série ABA, neboť AN byly iniciály tehdejšího prezidenta Antonína Novotného. Série AN byla použita až v sedmdesátých letech. Některé „nevhodné“ kombinace se vypouštěly rovněž u Strakonic (kombinace ST a písmene B), Bratislavy (kombinace BL + B), či Přerova (kombinace PR + C a PR + D). Oproti tomu kombinace Jeseníku JE + B byla udělována (okres Jeseník ovšem vznikl až v roce 1996).\n\n\n\n"}
